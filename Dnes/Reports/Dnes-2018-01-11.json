{"url": "https://www.dnes.bg/za-da-se-razbirame/2018/01/11/10-dobri-prichini-da-pravite-seks-redovno.364696", "text": "Интимните ласки са едни от най-приятните емоции, които ни се случват. Знаете ли, че редовният секс може да облекчи някои неразположения и да намали риска от някои заболявания? Честото му практикуване има редица предимства за физическо и психическо здраве.Редовният секс ще помогне за подсилването на сърдечния мускул. Това от своя страна ще намали риска от възникването на сърдечносъдови заболявания.Практикуването на секс е много ефективно срещу главоболие. Когато се отдавате на интимни ласки, тялото ви освобождава окситоцин. Също така се стимулира синтезът на ендорфини, което значително отпуска мускулите и облекчава болката.Сексът може да подобри самочувствието ви и се смята за естествен антидепресант. Доказано е, че хората, които правят редовно секс са по-усмихнати и успешни.", "date": "2018.01.11", "title": "10 добри причини да правите секс редовно"}
{"url": "https://www.dnes.bg/notifikacii/2018/01/11/uplashi-li-se-phenian-ot-voinstvenata-retorika-na-donald-trymp.364779", "text": "Това, че Пхенян в крайна сметка реши да възобнови диалога със Сеул, може да се дължи и на опасението, че САЩ накрая ще изпълнят заплахите за война на непредсказуемия Доналд Тръмп, допускат някои експерти по корейския въпрос.\r\nСлед две години покачване на напрежението на полуострова положението внезапно се успокои с първите междукорейски дискусии във вторник и решението на Пхенян да изпрати следващия месец делегация на Олимпийските игри в Пьончан, Южна Корея, пише Франс прес.\r\nТрябва да се признае, че през тези две години Северна Корея видимо напредна към целта си да е в състояние да заплаши САЩ с ядрено оръжие.Не се знае дали тя действително може да достигне континенталната част на САЩ с атомна бомба, но нейният технологичен и военен напредък допринесоха за укрепването на дипломатическата й позиция в случай на започване на преговори.\n\n\nСеверна Корея \"може да се изправи срещу всякаква ядрена заплаха от САЩ, тя разполага с голяма възпираща сила, която е в състояние да попречи на САЩ да си играят с огъня\", заяви Ким Чен Ун за пореден път в новогодишното си обръщение.\r\nНякои експерти обаче смятат, че независимо от реалния капацитет на Северна Корея и убедените изявления на пропагандните й служби войнствената реторика на американския президент Доналд Тръмп най-накрая е впечатлила елитите на севернокорейския режим. Според експертите те се разтревожили от възможността да избухне война и се постарали да успокоят напрежението.\r\nДиректорът на Института за източни изследвания на Руската академия на науките Александър Воронцов е бил в Пхенян в края на миналата година за участие във форуми.\r\nТам той разговарял със севернокорейски официални представители, които \"се безпокоели, че САЩ вече подготвят бойното поле за военна операция срещу Севера\", написа той в сряда в уважавания сайт 38North.\r\nТе изглеждали \"искрено учудени\", че Южна Корея не осъзнава как Тръмп решително върви към война, добави той. Те уверили, че Пхенян \"не си прави никакви илюзии\" в това отношение.\r\nСпоред Воронцов в Пхенян растели опасенията, че се готви нападение и че \"часът скоро ще удари\".\r\nПредставители на администрацията на Тръмп многократно са повтаряли, че военният вариант е сред обсъжданите и че през 2017 г. САЩ са участвали в множество съвместни учения с Япония и Южна Корея, като даже дислоцираха едновременно три самолетоносача в района.\r\nОткакто дойде на власт, обитателят на Белия дом обиди севернокорейския лидер, включително като го нарече \"нисък и дебел\" и обеща да отприщи \"огън и ярост\" над режима. Тръмп също така публично изрази несъгласие с държавния си секретар Рекс Тилърсън за възможността за преки контакти с Пхенян и отправи множество загадъчни послания (\"Ще направим каквото трябва да направим\").\r\nСтигна се дотам някои хора да допуснат, че се води т.нар. стратегическа дипломация на \"лудия\", въведена от Ричард Никсън - да караш врага да прави отстъпки, като се държиш сякаш безконтролно.\r\nВ Общото събрание на ООН Тръмп дори заплаши севернокорейския режим с \"пълно унищожение\". Според Ким това са думи на \"изкуфял ненормалник\".\r\n\"Никога досега двама лидери с ядрени арсенали не бяха обсъждали сблъсък толкова недвусмислено\", написа тогава коментатор на \"Ню Йоркър\".\r\nСпоред Го Мьон Хюн от Института за политически науки \"Асан\" Белият дом \"е вдъхнал значителен страх на Пхенян\". Севернокорейците \"започнаха разговор с Юга, за да си върнат някакво стратегическо пространство\", добави той.\r\nВчера южнокорейският президент Мун Дже Ин благодари на американския си колега за усилията му и приветства \"много важната\" му роля.\r\nБившият държавен секретар на САЩ Джон Кери обаче заяви, че туитовете на президента предизвикват \"политически хаос\", а мнозина експерти смятат, че в дългосрочен план поведението на Тръмп ще е контрапродуктивно.\r\nПрезидентът на САЩ \"говори на най-опасната държава в света като невъздържано дете\", написа неотдавна Робърт Кели от Националния институт на Бусан.\r\n\"Тръмп направо влоши нещата и реториката му със сигурност е убедила елита на режима на Ким, че ядрената програма е правилен избор\", добави той./БТА/", "date": "2018.01.11", "title": "Уплаши ли се Пхенян от войнствената реторика на Доналд Тръмп?"}
{"url": "https://www.dnes.bg/science/2018/01/11/test-v-antarktida-shte-otglejdat-kosmicheski-maruli.364786", "text": "Изследователи от Германския аерокосмически център са започнали изграждането на усъвършенствана оранжерия в Антарктида - тестов проект за отглеждане на насаждения в космоса, предаде ДПА, цитирана от БТА.\r\nПървите семена ще бъдат посадени в края на февруари. Това означава, че месец по-късно изследователите ще могат да откъснат първите марули и репички.\r\n\"Космическият\" парник е пристигнал с кораб край брега на Антарктида на 3 януари, след което е изтеглен със сноумобили на около 20 километра във вътрешността на континента до станцията Ноймайер III на института \"Алфред Вегенер\" и поставен върху скеле. Предстои монтирането на рафтове и помпи за хранителен разтвор, както и поставянето на специални светоизлъчващи диоди, осигуряващи максимално осветление.\r\nНай-любопитният компонент на усъвършенстваната оранжерия обаче е нейното съдържание - зеленчуци и билки, които ще растат без почва и дневна светлина.\r\nЦелта на тестовия проект EDEN-ISS е отглеждането на свежа храна за космически изследователи, изпратени на бъдещи продължителни мисии до Луната и Марс.", "date": "2018.01.11", "title": "Тест в Антарктида: Ще отглеждат \"космически\" марули"}
{"url": "https://www.dnes.bg/zvezdi/2018/01/11/pevicata-magda-stana-maika-na-momichence.364825", "text": "Певицата Магда стана майка на момиченце днес по обед. Тя роди своята дъщеря в столичната специализирана Първа акушеро-гинекологична болница „Света София“. \r\nМалката ще носи името Никол. Тя проплака в 12:06 ч. с тегло от 3 100 грама и ръст 46 см. \r\nПо време на раждането е присъствал и щастливият баща, а щастливите родители изразиха своята благодарност за отличните грижи на д-р Мажена Риш-Панова, д-р Калина Димитрова, д-р Мирослав Стоянов и акушерките Радостина Георгиева и Борислава Цакинска. \r\n ", "date": "2018.01.11", "title": "Певицата Магда стана майка на момиченце"}
{"url": "https://www.dnes.bg/crime/2018/01/11/izdirvaniiat-pepi-stoianov-se-predade-na-policiiata.364833", "text": "Мъжът, заподозрян в тежко престъпление и обявен за издирване по-рано днес, се е предал в полицията, съобщават от МВР. \n", "date": "2018.01.11", "title": "Издирваният Пепи Стоянов се предаде на полицията"}
{"url": "https://www.dnes.bg/stranata/2018/01/11/myj-s-uslovna-prisyda-za-iznasilvane-na-maloletni.364785", "text": "Бургаският окръжен съд наложи условна присъда за мъж, блудствал с ученички. Наказанието е 3 г. лишаване от свобода с 5 г. изпитателен срок заради наличие на многобройни смекчаващи вината обстоятелства, уточниха от съда, предаде \"\".\r\nОбвиняемият бе признат за виновен в това, че в периода от февруари 2015 г. до 17-ти април 2015 г. в Бургас се съвкупил с лице, ненавършило 14-годишна възраст.\r\nВ същия период той извършил действия с цел да възбуди и удовлетвори полово желание, без съвкупление, с две ученички под 14 г.\r\nПодсъдимият е признат за виновен и за това, че в същия период извършил действия с цел да възбуди и удовлетвори полово желание и с 14-годишната С.Д. На нея той трябва да плати 15 000 лв. обезщетение за претърпени неимуществени вреди.\r\nПрисъдата на Бургаския окръжен съд може да бъде обжалвана или протестирана в 15-дневен срок пред Апелативния съд.", "date": "2018.01.11", "title": "Мъж с условна присъда – за изнасилване на малолетни"}
{"url": "https://www.dnes.bg/health/2018/01/11/poznato-bolkouspokoitelno-pravi-myjete-bezplodni.364794", "text": "Ибупрофенът влияе на работата на тестисите при мъжа става ясно от ново рандомизирано контролирано клинично изпитание, проведено от Университетската болница на Копенхаген.То е продължение на друго ново изследване, проведено от френско-датски екип, което събира важни данни за страничните ефекти върху здравето при прием на популярни ОТС болкоуспокояващи по време на бременността – аспирин, парацетамол и ибупрофен. Негови  автори са директорът на Института за изследвания на околната среда и трудова медицина на Франция, д-р Бернард Жегу и д-р Дейвид Кристенсен от Департамента по неврология на Копенхагенската университетска болница. Резултатите от изследнето показват, че взимани през бременността и трите медикамента влияят на тестисите при бъдещите момчета. И трите се разглеждат от медицинската общност като антиандрогенни – афектиращи отделянето на мъжки полови хормони. В публикация от този понеделник в сп. Proceedings of the National Academy of Sciences,  Кристенсен отбелязва, че тези медикаменти се свързват дори с повишен риск от вродени малформации при момчетата.  Конкретно от малкото рандомизирано изследване се стига до извода, че приемът на ибупрофен при мъже в репродуктивна възраст води до развитието на хормонални нарушения.  ", "date": "2018.01.11", "title": "Познато болкоуспокоително прави мъжете безплодни"}
{"url": "https://www.dnes.bg/televizia/2018/01/11/hotel-ot-led-s-kultoviia-igra-na-tronove.364776", "text": "Отвориха хотел, посветен на сериала \"Игра на тронове\", който е бил създаден изцяло от лед и сняг и е пълен с дракони, войници и дори ужасяващите бели бродници. \r\nЛеденият хотел е изграден в сътрудничество с HBO, чиято продукция е хитовия сериал, и се намира в Lapland Hotels Snow Village във Финландия.\r\nСложни ледени скулптури изобразяват теми и герои, които се разполагат в 14 спални и 10 апартамента, има дори и огромна ледена скулптура на демоничния Нощния крал, който се извисява над леглото в една от стаите.\r\nВ хотела също така има и драконова ледена пързалка, ледена реплика на Железния трон, охраняван от Планината, сегменти на къщите от Вестерос по стените.\r\nДруг дракон охранява ледения бар, където напитките се сервират в ледени лъчи. \r\nПредвиден е дори и сватбен апартамент за младоженци. Температурите в ледения хотел се поддържат на минус пет градуса по Целзий, поради което е препоръчително гостите да останат в ледените стаи не повече от една нощ.\r\n\r\nХотелът предлага на своите посетители и редица активности, включително каране на сноуборд, ски бягане и уроци за извайване на ледени скулптури. \r\nОсвен това хотелът е идеално място за наблюдение на красивите светлини на Северното сияние. \r\nСтаите в ледения хотел започват от $ 200 на вечер. \r\nСнимки на ледения хотел, пресъздаващ сериала \"Игра на тронове\", може да разгледате в галерията на ", "date": "2018.01.11", "title": "Хотел от лед с култовия \"Игра на тронове\""}
{"url": "https://www.dnes.bg/index/2018/01/11/blagata-oliviia-myrtva-edva-20-godishna-a-pornozvezda-18.364748", "text": "\nАмериканската порнозвезда Оливия Нова беше намерена мъртва в Лас Вегас, Невада, съобщава TMZ. Тя е починала внезапно на едва 20-годишна възраст.Смъртта й беше потвърдена от компанията LA Direct Models, в която е била на договор. Причините за трагичната вест не са установени. Властите водят разследване по случая.В официално изявление на компанията се казва, че Оливия Нова е била \"красиво момиче с благ характер\".Нейните близки са шокирани от смъртта й. Младата американка става модел още на 12-годишна възраст.През 2017 година тя започва работа в порноиндустрията. Самата тя е споделяла в интервюта, че първоначално се е чувствала некомфортно пред камерата, но постепенно е преодоляла този дискомфорт.Това е поредната смърт в бранша за последните няколко месеца. 23-годишната Огъст Еймс сложи край на живота си в края на миналата година заради тормоз в интернет. На 35 години си отиде и блондинката Шайла Стайлз.", "date": "2018.01.11", "title": "Благата Оливия – мъртва! Едва 20-годишна, а порнозвезда (18+)"}
{"url": "https://www.dnes.bg/notifikacii/2018/01/11/nytimes-rusiia-otslabva-demokraciiata-v-bylgariia-tegli-ia-v-orbitata-na-putin.364764", "text": "Ако е имало някаква полза от намесата на Русия в (американските) избори през 2016 г., то тя е, че беше насочено вниманието към по-общата заплаха от президента Владимир Путин за демокрациите в Европа и на други места. \r\nРепубликанците се боят до какви разкрития за отношенията между кампанията на Тръмп и Русия може да доведе фокусирането на вниманието върху тези интриги. Заради тяхното нехайство по въпроса демократите в сенатската комисия по външните работи съставиха доклад, който се очертава като най-цялостното публично изложение на руската война срещу Запада, пише New York Times в редакционна статия.\r\nДокладът се опитва да наложи извода, че изборите през 2016 г., които според всички американски разузнавателни агенции са белязани от руска намеса с цел да се помогне за избирането на Доналд Тръмп, са част от инструментариума, чрез който Путин се опитва да разклати западните институции и да подкопае вярата в демократичните практики.\r\nМалко страни в Европа са успели да избягнат тази зловредна намеса.\nДокладът следва да послужи като сигнал за тревога за САЩ спешно да се заемат с работа заедно с техните съюзници за защита на демокрацията.\r\nИма обаче една значителна пречка, и това е президентът Тръмп, както и конгресните лидери, които го крепят. Тръмп упорства в странното си очарование от Путин и не желае да признае, че Русия е заплаха за сигурността, макар че неговата собствена стратегия за национална сигурност, представена неотдавна, твърди, че Русия, наред с Китай, се стреми да подкопае \"американското влияние, ценности и богатство\". \r\nРепубликанците в Конгреса, изглежда, се вълнуват повече от това кои са онези, които разкриха руската намеса, а не от самата намеса, и не правят нищо, за да гарантират, че тя няма да се повтори.\r\nСпоред доклада Кремъл харчи много повече за своя медийна пропаганда за чужбина и за (подкрепа на) неправителствени групи и политически партии, които са против Европейския съюз и НАТО. Той си служи с организирани престъпни групи, за да пере пари и да извършва други престъпения, а използва и контрола си върху енергийни доставки, за да насажда корупция, се посочва в доклада.\r\nРусия си служи с кибервойна, дезинформация и военна сила, за да пречи на връзките на Грузия и Украйна със Запада. \r\nКремъл се опитва също така да подрони усилията на Сърбия да се интегрира със Запада, експлоатирайки връзките между Руската православна църква и сърбите, и чрез почти монополното си положение в енергийните доставки.\r\nРусия отслабва демокрацията в Унгария и България - две страни, членки на ЕС и НАТО, и ги притегля по-близо до орбитата на Путин. \r\nКремъл разширява влиянието си в Мексико и в Близкия изток.\r\nТези действия биха били обезпокоителни по всяко време, но те са още по-тревожни сега, когато президентът отрича да има руска намеса, отказва да критикува Путин и изглежда по-заинтересуван да възнаграждава Москва, отколкото да се конфронтира с нея.\r\nДокладът бе подготвен без участието на републиканците, което незаслужено му придава партийно пристрастие, особено защото той признава, че заплахата, която Путин представлява, съществува отпреди сегашната администрация да поеме властта.\r\nДемократите се надяват този доклад да засили натиска върху администрацията да въведе в действие санкциите, които Конгресът единодушно одобри миналата година и които трябва да влязат в сила на 29 януари.\r\n\"Никога досега в американската история една толкова очевидна заплаха за националната сигурност не е била толкова явно пренебрегвана от един президент на САЩ\", посочи сенаторът Бен Кардин - главният демократ в сенатската комисия по външните работи, в писмо, съпровождащо доклада.\r\nЕвропа, обратно, вече започна да дава отпор, отбелязва докладът. \r\nГермания предприе превантивен ход преди своите избори, като предупреди Кремъл, че негова намеса би имала последствия. Бе постигнато и споразумение между политическите партии да не използват ботове и платени тролове и да се осъществява киберсътрудничество между правителството и кампаниите (на отделните партии).\r\nИспания първа в Европа поведе битка срещу организирани руски престъпни групи. Балтийските страни укрепиха защитата си срещу кибератаки и дезинформация и диверсифицираха енергийните си доставки, за да избягнат свръхзависимост от Русия. НАТО и ЕС се фокусират върху киберзащита.\r\nВ доклада се отбелязва, че има много неща, освен санкции, които трябва да бъдат част от една цялостна американска стратегия. Те включват помощ за укрепване на демократичните институции в уязвими европейски страни, засичане и замразяване на свързани с Кремъл мръсни пари, изграждане на коалиция за борба с руските хибридни заплахи.\r\nНай-важно обаче е лидерството, с което Тръмп засега отказва да се наеме. В Тwitter той заклейми демократите за публикуването на този доклад и още веднъж отрече да има задкулисни връзки с Москва. \"Русия и светът се смеят на глупостта, която на която са свидетели\", написа той. Той е прав, но не разбира на кого се смеят. /БТА/\r\n ", "date": "2018.01.11", "title": "NYTimes: Русия отслабва демокрацията в България, тегли я в орбитата на Путин"}
{"url": "https://www.dnes.bg/zvezdi/2018/01/11/nov-skandal-v-holivud-tozi-pyt-za-pari.364778", "text": "Филмът на Ридли Скот \"Всички пари на света\" стана епицентър на нов скандал в кино гилдията. Този път Холивуд се разтресе заради несправедливото заплащане на актрисите, след като се разбра, че Марк Уолбърг е получил 1500 пъти по-голям хонорар от екранната си партньорка Мишел Уилямс, предава Франс прес, цитирана от БТА.\r\n28-годишната актриса Мишел Уилямс е получавала по 80 долара на снимачен ден, или общо около 1000 долара. За своята роля тя има и номинация на наградите \"Златен глобус\". В същото време Марк Уолбърг се е разписал срещу 1,5 милиона долара.\r\nАктрисата Миа Фароу изрази възмущението си от драстичната разлика в заплащането и припомни, че винаги е получавала едва една четвърт от хонорара на екранните си партньори в киното. Ново проучване на университета в Сан Диего отново потвърди дискриминацията на нежния пол в Меката на киното, изтъква и Асошиейтед прес. \r\nОт него става видно, че от пуснатите миналата година 250 американски филма, в тях са участвали едва 18 процента жени - режисьорки, сценаристки, продуцентки, редакторки и операторки. При подобна статистика от 1998 година, женското участие във филмовите продукции е било 17 на сто, което показва, че нещата в киното не са променени от близо 20 години насам.", "date": "2018.01.11", "title": "Нов скандал в Холивуд. Този път за пари!"}
{"url": "https://www.dnes.bg/akoshtete-vqrvaite/2018/01/11/hiu-grant-za-skandala-s-prostitutkata-biah-idiot.364759", "text": "57-годишният актьор бил арестуван преди години в Лос Анджелис за наемане на проститутка на име Дивин Браун.\r\nТова се случва само седмица преди филмът \"Nine Months\" да излезе на екран.\r\n \r\nА сега, коментирайки своите действия, Хю отбелязва, че е постъпил грешно и предпочита да го признае, вместо да лъже, че е имал психологичен проблем.\r\n \r\n\"Бях идиот. Не съм се и опитвал да кажа, че съм имал психологичен проблем. Просто казах \"Направих го\", споделя актьорът.\r\n \r\nПо време на инцидента, звездата от \"Paddington 2\" излизаше с Елизабет Хъркли, която не го остави, въпреки инцидента, но двойката се раздели пет години по-късно. В момента са добри приятели.", "date": "2018.01.11", "title": "Хю Грант за скандала с проститутката: Бях идиот!"}
{"url": "https://www.dnes.bg/temida/2018/01/11/26-godishen-plevenchanin-otiva-na-syd-za-pornografiia.364782", "text": "В Плевен 26-годишен мъж ще бъде съден за разпространение на порнографски материали. Районната прокуратура приключи разследването и внесе обвинителният акт в съда, съобщиха от ведомството.Обвинението е срещу Павлин И. за извършено престъпление за периода 18-25 август в Долни Дъбник чрез Интернет. Като потребител с IP адрес и посредством лаптоп, чрез инсталирана програма за споделяне на файлове от вид р2р - \"Shareaza!2\" той е разпространил 35 видео файла с порнографски материал, изобразяващи открито сексуално поведение, за чието създаване са използвани лица, които изглеждат като ненавършили 18-годишна възраст.В обвинението е посочено, че в същия период в лаптопа е държал в различни подпапки общо 50 видео файла и 122 фото файла с порнографски материал с открито сексуално поведение, също с лица, които изглеждат като ненавършили 18-годишна възраст.Престъплението е по чл. 159, вр. чл. 26 от НК. Предстои насрочване на делото от съда.", "date": "2018.01.11", "title": "26-годишен плевенчанин отива на съд за порнография"}
{"url": "https://www.dnes.bg/akoshtete-vqrvaite/2018/01/11/godishen-i-liuboven-horoskop-2018-strelec.364762", "text": "Въпреки премеждията, които преживяха Стрелците в края на миналата година, 2018-та ще им донесе спокойствие.\r\nСтрелците са оптимисти, но понякога губят своята енергия и изпадат в много тъжни настроения. През новата година ще бъдат настроени много по-позитивно и няма да губят вярата си.\r\n \r\nВ професионален аспект ги очаква силен период, в който ще успяват да си потърсят това, което им се полага, особено през лятото.\r\n \r\nСтрелци, бъдете по-уверени, звездите са с вас и ви дават чудесни възможности. Вашата интуиция ще ви покаже точния път.\r\nОбвързаните Стрелци ще се радват на пълноценни отношения, които ще се скрепят много през 2018. Онези, които нямат партньор ще се запознат с интересни нови хора, но трябва да имат предвид, че началото на евентуална връзка може да бъде трудно и ако нещата не вървят е по-добре да се откажат.", "date": "2018.01.11", "title": "Годишен и любовен хороскоп 2018: Стрелец"}
{"url": "https://www.dnes.bg/zvezdi/2018/01/11/veneta-se-razvejdala-zaradi-apartament-tia-lyja.364821", "text": "Само няколко дни след началото на новата година Венета Райкова обяви на всеослушание, че се развежда със съпруга си Тихомир след 13 години брак. Това тя направи със статус във Facebook, като допълни, че няма да говори по темата. Това е доста странно, тъй като тя охотно коментираше личния си живот през годините.Няколко дни по-късно наля още масло в огъня като се зарече, че повече няма да помирисва мъж. И ще се занимава с отглеждането на сина си Патрик, ще си пише книгите и ще си прави интервютата.Тръгна обаче слух, че развод ще има, но той щял да бъде фиктивен. Заради делото, което Юксел Кадриев заведе срещу своята колежка. Райкова е осъдена на втора инстанция за интервю, което бившата му жена Бонка даде преди години в предаването \"Горещо\". Тя осведомяваше публиката как върви делото и призна, че съдиите са присъдили 30 000 лева на Юксел.В процеса на делото бе наложена възбрана върху апартамента, в който живеят с Тихомир и сина им Патрик.Според запознати делото още не е приключило, като към настоящия момент Венета чака отговор от ВКС дали ще бъде допусната до трета инстанция. Смята се, че Георгиеви се развеждат фиктивно, за да спасят имуществото си, като след развода жилището да остане на името на Тишо, пише \"Ретро\".Самата Венета обаче категорично отрече слуховете.\"Приятели, днес сайтове ме обвиняват в \"хитри схеми\" - че се развеждам, за да си спася апартамента от Юксел Кадриев! Това е лъжа и всеки, който продължава да я разпространява ще бъде осъден. Истината е, че след като трета инстанция не ме допусна до обжалване, в началото на октомври!! изплатих 30 хил. лв. и запорите бяха махнати веднага. И още нещо - не само, че не дължа пари по дела, а на мен ми дължат!!! Осъдих Евгени Минчев окончателно и той ми дължи към 15 500. Адвоката му предложи на моята адвокатка да не го запорирам. Предложи да плати само половината сума и да прекрати делото срещу мен. Ако не знаете той ме съди в ролята ми на коментатор на \"Биг Брадър\" за участието си през 2014г, където според него съм го нарекла \"ниска топка\". Аз се съгласих да ми плати само половината сума на която го осъдих, защото не парите са били водещия ми мотив да го осъдя. Но до този момент пари от Евгени Минчев не съм получила. Пак да го кажа ясно за медиите - истината е такава, че аз пари не дължа на никой, а на мен ми дължат! И спрете да пишете лъжи за мен, заради които ще се видим в съда!\" Още новини за звезди четете на  ", "date": "2018.01.11", "title": "Венета се развеждала заради апартамент? Тя - лъжа!"}
{"url": "https://www.dnes.bg/akoshtete-vqrvaite/2018/01/11/kim-kardashian-otslabva-s-dieta-fuka-se-po-belio.364757", "text": "Звездата от \"Keeping Up With Kardashians\", която по-рано спомена за новия режим за отслабване, който смята да започне, вече има какво да сподели с феновете.\r\nКим искала да си върне формата след празниците и избрала диета с мляко, която заменя някои от основните хранения.\r\n \r\nТя сподели своя снимка в Instagram, на която виждаме как си пийва милкшейк и показва пищното си, но стегнато тяло: \"Нещо ново за вас, приятели! Девети ден от моята шейк-диета, чувствам се много добре\", написа тя.\"Имахме прекрасна Коледа тази година и след всички празници.. Чувствам се сякаш е невъзможно да влезна във форма и да се храня здравословно. Но тази програма ми помага.\", сподели тя.", "date": "2018.01.11", "title": "Ким Кардашян отслабва с диета, фука се по бельо"}
{"url": "https://www.dnes.bg/akoshtete-vqrvaite/2018/01/11/koi-zodii-sa-shtedri-i-niama-da-vi-ostaviat-nikoga.364777", "text": "Едно от най-хубавите неща, които можем да направим в този живот, е да даваме. Когато даваме своето време или парите си на нуждаещите се или помагаме на света да се излекува, извършваме безкористно действие и поставяме своите нужди на второ място. А това е много важно за здравето на обществото. \r\nКакто с всичко останало, можем да отправим поглед към астрологията, за да разгадаем чертите и личността на всяка зодия. А ето и кои са най-щедрите и безкористни зодии. \r\n\r\nПредставителите на тази зодия не биха могли да си простят, ако не дадат нещо от себе си. Те чувстват отговорност да направят света по-добро място за хората, което ги кара да бъдат изключително грижовни. \r\nРаците признават, че животът е труден, затова правят каквото могат, за да помогнат. Те винаги ще споделят храната си с гладните и бездомните. Без да се замислят, ще отделят от средствата си, за да помогнат на някой нуждаещ се.Вижте кои са останалите щедри зодии в ", "date": "2018.01.11", "title": "Кои зодии са щедри и няма да ви оставят никога?"}
{"url": "https://www.dnes.bg/business/2018/01/11/bnb-razreshi-vlivaneto-na-sibank-v-obb.364830", "text": "Управителният съвет на централната банка взе решение за разрешаване на преобразуването на СИБАНК ЕАД чрез вливане по реда на чл. 262 от Търговския закон в Обединена българска банка АД (ОББ), съобщи пресцентърът на БНБ.Централните банкери издадоха разрешението при договорните условия, че ОББ ще придобие цялото имущество на СИБАНК ЕАД и ще гарантира спазването на надзорните изисквания, установени в приложимата регулаторна рамка, за защита интересите на вложителите и другите кредитори на участващите в преобразуването банки.\r\n припомня, че на 6 декември, на извънредно общо събрание, акционерите на Обединена българска банка одобриха вливането на СИБАНК в ОББ.\r\nСлед като БНБ разреши вливането и то се впише в Търговския регистър към Агенцията по вписванията, ще съществува само едно юридическо лице – Обединена българска банка АД.", "date": "2018.01.11", "title": "БНБ разреши вливането на СИБАНК в ОББ"}
{"url": "https://www.dnes.bg/mish-mash/2018/01/11/pogled-ot-zapad-bylgariia-prez-prizmata-na-kiseloto-mliako.364772", "text": "В деня, в който Европа обръща поглед към нас ВВС също поглежда към страната ни, но не в аспекта на политиката, а през кулинарната призма.  \r\nЗа киселото мляко иде реч. Мадхви Рамани от ВВС разказва за \"йогурта\", както е известен на запад. \r\nВ България йогуртът е навсякъде. Ще го намерите върху фалафели, върху мусаката и нареден в хладилниците в супермаркетите. В базата на традиционни българския ястия като тараторът или салатата снежанка. Хората пият йогуртови напитки по улиците и си хапват тиквички с йогурт в заведенията. Това поне е видял редакторът на ВВС. \r\n\"Слагаме кисело мляко на всичко\", разказва софиянецът Никола Стойков. \"Ям три кофички на ден. Едно сутрин, едно през деня и едно вечер\". \r\nКиселото мляко има дълга история в страната. Българите настояват, че е случайно открито по тези земи преди 4000 години, когато номади са властвали по тези земи. Номадите носели млякото в кожени мехове, създавайки среда за бактериите да се развиват и да започне ферментация, чиито продукт е киселото мляко. Доста вероятно е йогуртът да е бил открит по този начин на няколко места по различно време и първо да е бил открит в Близкия изток и Централна Азия. \r\nВъпреки това Елица Стоилова, асистент по етнология в Пловдивския университет потвърждава, че киселото мляко е било част от диетата на хората на Балканите в продължение на векове. \r\n\"Наистина, Балканите са едно от многото места по света, които имат специфичната бактерия и температури нужни за естествената продукция на кисело мляко\", разказва Стоилова. \r\nКогато и където и да е открито България играе основна роля в популяризирането на киселото мляко в Запада и превръщането му в комерсиалния продукт, който познаваме днес . \r\nИменно български учен първи открива състава на киселото мляко. Скоро след сватбата си през 1904 година д-р Стамен Григоров се връща от Трън в медицинския университет в Женева, където учи. Той си донесъл традиционен глинен съд - рукатка, в който имало домашно кисело мляко. Той отнесъл млякото в лабораторията си, за да го проучи като част от изследванията си. \r\nГодина по-късно изолирал основната бактерия, която причинява ферментацията на млякото и го превръща в познатия кисел продукт. Микроорганизмът станал познат като lactobacillus bulgaricus, завинаги свързвайки българската нация с киселото мляко. \r\nА в чест на Григоров в родното му село Студен Извор се намира единственият музей на киселото мляко в света. \r\nНа запад йогуртът по-често се свързва с Турция или Гърция, но през 20-те и 30-те години на миналия век научната общност е насочила погледа си към българското кисело мляко благодарение на труда на Григоров. Неговата работа е била забелязана от руския биолог и нобелов лауреат Ели Мечников. В неговата книга от 1908 г. \"Удължаването на живота\" Мечников намира връзка между дълголетието на българските селяни и консумацията на кисело мляко. \r\nИ наистина, Родопите са сред местата с най-голяма концентрация на столетници в Европа. Идеята, че киселото мляко удължава живота предизвиква здравословна истерия в европейски страни като Франция, Швейцария, Германия, Испания и Великобритания. \r\nНо новото търсене за българското кисело мляко фундаментално променя продукта. Преди киселото мляко е правено у дома, от домакините и на око. Когато учените и производителите поемат контрол над процеса въвеждат стриктни мерки, специално оборудване и \"чисти култури\", които изключват всякакви други микрокултури, естествено намиращи се в домашното кисело мляко. Производството в по-голям мащаб, в страни, където бактерията не вирее толкова добре, налага използването на сухи микрокултури и краве мляко. \r\n\"Традиционните кисели млека са били правени с различни видове сурово мляко, като биволско и овче мляко, в зависимост от района и сезонът. В днешни дни свързваме киселото мляко с краве мляко, което е резултат от индустриализацията на продукта\", обяснява Елица Стоилова. \r\nВ България обаче много хора продължават с традицията за домашно направено кисело мляко. Приватизацията на млечната индустрия през 1949 г. обаче довежда до още промени. Киселото мляко става национална икона, отличаваща българите от останалите страни от Съветския блок. Но тъй като киселото мляко се прави в различни райони и дори домакинства, да не говорим за чуждестранното производство, държавата се заема със създаването на един \"автентичен\" български продукт. \r\nЗа да го направят микробиолозите обикалят страната, събирайки проби от домашния продукт на домакините и после провеждат експерименти, за да изолират най-полезните свойства на продукта, както и да подобрят вкуса. \r\nТака се ражда новото, официално българско кисело мляко, което държавата патентова, рекламира и изнася. И до ден днешен държавната LB Bulgaricum продължава да държи лиценза и да продава на страни като Япония и Южна Корея, където непознатият до преди 35 години продукт сега е изключително популярен. Заради климатът и невъзможността на бактерията да оживее в друга среда тези страни трябва постоянно да внасят стартовата култура, тоест - закваска, за да продължи продукцията на кисело мляко. \r\nСлед смъртта на Мечников и падането на комунизма през 1989 г. България губи основния си канал за реклама, което обяснява защо днес вече не е толкова популярно в Европа. Но традицията продължава и дори изживява своя ренесанс. По време комунизма продукцията намалява от 3000 малки ферми до 28 регионални центъра. Сега се наблюдава възраждане на малките, местни продукции. \r\nЗатова редакторът на ВВС се отправя към мандра извън София, където технолог на нова компания му показва как се прави млякото. Модерният процес следва подобни стъпки на оригиналния процес - млякото се пастьоризира на 96 градуса, охлажда се до 43,5, след което закваската се добавя и се оставя да ферментира за около 6 часа. След това млякото се охлажда и е готово за ядене. \r\nБез изненада за българите, но и с доза изненада за британската журналистка, вкусът е различен от това, с което той е свикнал. Киселото мляко е със зърнеста текстура, гъсто и с каймак. \r\n\"Автентичността на българското кисело мляко се крие в неговото разнообразие, не в стандартатизирания продукт. Ако две баби в различни села правят кисело мляко от същите продукти, резултатите ще имат различен вкус. Киселото мляко е \"интимен продукт\". То е свързано със земята, с животните и с вкуса на семейството и познанията за това се предават от семейство на семейство\", смята Стоилова. \r\nВъпреки че вече няма такова разнообразие в продукта както някога, традициите на правене на кисело мляко все още съществуват. Информационна мрежа от производители предлагат продуктите си в къщи за гости и ресторанти в села и малки градчета и край пътищата в страната. \r\nИ както Стойков, който яде по три кофички на ден казва: \"Когато бях дете, баба ми смесваше кисело мляко с плодово сладко и го наричаше сладолед, защото беше много по-здравословно от истинския сладолед. Така ме излъга да ям кисело мляко и стана навик. И вече знам за ползите от него, но не това е причината заради която го ям толкова много. Това е просто част от българския начин на живот\".", "date": "2018.01.11", "title": "Поглед от Запад: България през призмата на киселото мляко"}
{"url": "https://www.dnes.bg/sofia/2018/01/11/dva-protesta-edin-sreshtu-drug-za-pirin-za-lifta.364829", "text": "Два протеста по казуса с втория лифт в Банско се провеждат тази вечер в София.\r\nПротестиращи в защита на НП \"Пирин\" се събраха пред паметника на Патриарх Евтимий в столицата, като шестват и изразяват недоволство срещу решението за промени в плана за управление на парка и срещу изграждането на втори кабинков лифт в Банско при тези условия.\r\nДвижението през булевардите \"Васил Левски\" и \"Патриарх Евтимий\" и ул. \"Граф Игнатиев\" е блокирано, а полицейското присъствие в района е засилено.\r\nПо същото време се провежда и протест под надслов „Аз искам да карам ски в България“, организиран от сдружение \"Бъдеще за Банско\", съобщава \"Фокус\".\r\nВ протеста участват жители от всички общини на Благоевградска област, както и хора от цялата страна, които са изявили подкрепа за изграждането на втори лифт в Банско. \r\nПротестното шествие тръгва от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\". Протестиращите носят плакати, които гласят: \"Не стойте на \"Орлов мост\", елате ни на гости\". \r\nПрез всички тези години една малка група псевдо еколози пречи за модернизирането на България, обяви кметът на Банско Георги Икономов. По думите му  изграждането на втори лифт е нещо, което не е важно само за Банско, а е важно за цяла България.\r\nПротестиращите изразиха своята категорична подкрепа за правителството и за решението, което взе за промяна в плана на управление. \r\n ", "date": "2018.01.11", "title": "Два протеста един срещу друг: За Пирин, за лифта... "}
{"url": "https://www.dnes.bg/notifikacii/2018/01/11/bolnite-rastat-plovdiv-pred-gripna-epidemiia.364817", "text": "Районната здравна инспекция (РЗИ) в Пловдив обяви предепидемични мерки във връзка с повишения брой пациенти остри респираторни заболявания в региона.Преустановяват се свижданията в болниците, женските консултации, имунизациите при децата. На този етап не се забраняват плановите операции. Целта е да се ограничат контактите между болни и здрави хора.Най-високата заболеваемост е във възрастовата група от 0-4 години и 5-14 години, допълват от РЗИ.Около 90 нови пациенти на ден регистрират лекарите, като заболеваемостта е 121 на 10 000 души при средно за страната 119 на 10 000.Грипна епидемия се обявява в случаите, когато заболяемостта от грип и ОРЗ в национален мащаб достигне 200 заболели на 10 000 души население.", "date": "2018.01.11", "title": "Болните растат, Пловдив пред грипна епидемия"}
{"url": "https://www.dnes.bg/crime/2018/01/11/naivna-baba-ostavi-zlato-i-pari-do-gumata-na-kola.364799", "text": "Баба от Русе стана поредната жертва на телефонните измамници, след като даде пари и злато за над 6000 лева на престъпниците.\r\n67-годишната жена била подмамена по позната схема - получила обаждане от мним следовател, който й казал, че ще бъде жертва на измама, съобщиха от полицията.\r\nВ тази връзка той й дал указания да изтегли наличните си пари от банката и заедно със златните накити, които има в дома си, да остави всичко до гума на лек автомобил, паркиран на улицата. \r\nЖената изпълнила заръката. До паркирана кола оставила малко над 4800 лева и златни накити за около 1200 лева.", "date": "2018.01.11", "title": "Наивна баба остави злато и пари до гумата на кола"}
{"url": "https://www.dnes.bg/politika/2018/01/11/radev-kym-es-na-balkanite-znaem-che-ot-razdelenieto-potyvat-regioni.364831", "text": "На Балканите знаем добре, че от разделението потъват региони. Европа е твърде голяма, за да бъде монолитна, но и твърде малка, за да бъде разделяна. Затова и мотото на нашето председателство е \"Съединението прави силата\". Това обяви президентът Румен Радев в словото си по време на официалното откриване на българското председателство на Съвета на ЕС. Церемонията се провежда в Народния театър \"Иван Вазов\". \n\n\n\r\n\"България притежава изпитан във времето модел на добро съжителство между религиите. Ние сме родината на Кирилицата. България, която днес догонва развитите страни в Съюза, спаси своите евреи през най-мрачните години за континента. Това ме кара да вярвам, че много сме дали и много можем да дадем на нашето европейско семейство\", посочи в речта си Румен Радев. \r\n\"Поемаме председателството в труден за Съюза момент. Глобалната несигурност превръща европейската отбрана в императив, миграцията и тероризмът изискват активен диалог с големите съседи на съюза\", допълни държавният глава. И посочи, че ключът е в реализма и надмогването на егоизма. \r\n\"За нас българите присъединяването към ЕС преди 11 години беше сбъдната мечта. Днес ми позволете от сърце да благодаря на всички, които през изминалите години и до ден днешен работиха усилено, за да достигнем днес до този исторически за България момент\", посочи от своя страна  министърът на българското председателство на Съвета на ЕС 2018 Лиляна Павлова\r\n\"С гордост и самочувствие поемаме отговорността на председател на Съвета на ЕС. Ние българите вярваме в доброто, в доброто утре, имаме волята, енергията и решимостта да работим за него заедно с вас\", допълни още тя.\"Българските народни представители ще дадем своя принос към формирането на ключовите европейски политики\", обеща на церемонията председателят на Народното събрание Цвета Караянчева. \"Приемаме председателството като национална и надпартийна кауза, с която да се докажем като подготвен, конструктивен и коректен лидер на предстоящите ключови дебати за бъдещето на Съюза. Пред нас е нелеката отговорност да работим за консенсусни решения в ЕС\", добави тя.В своята реч премиерът Бойко Борисов подчерта, че от една страна по време на председателството ни трябва да сме безпристрастен модератор, но в същото време трябва всеки българин да остане с усещането, че ЕС прави нещо за него.\"Ние като българи действително трябва да оценим, че председателят на Съвета си е положил толкова труд, за да покаже уважението на европейските институции към нашата история, към всички вас, които толкова усилия са положили“, посочи Борисов. Той обясни, че през следващите шест месеца на председателството има много събития, които ще започнат, които да се развият, а трети ще завършат. \"През тези 6 месеца на нашето председателство трябва да се отворят много въпроси и отговори да се дадат“, подчерта премиерът.  Според него през 2018 г. трябва председателствата на България и Австрия трябва да вървят така, че да има максимална приемственост на темите.\"Да ни е успешно председателството, да направи нещо за България и за Европа, със скромните си възможности, които имаме. Още веднъж добре дошли на всички, успешно председателство\", каза в заключение Борисов.", "date": "2018.01.11", "title": "Радев към ЕС: На Балканите знаем, че от разделението потъват региони"}
{"url": "https://www.dnes.bg/notifikacii/2018/01/11/4-5-km-do-uchilishte-kitaiche-vleze-v-klas-sys-zaskrejeni-kichuri.364774", "text": "\nТретокласникът Уанг Фуман е на 8 години и произлиза от бедно семейство. Живее в малък селски район в бедна къща със своята баба и по-голяма сестра. Бащата се принуждава да работи в друг район, майката също ги напуска.За да посещава училище в провинция Юнан, Южен Китай момчето трябва да изминава всеки ден по 4.5 км, което му коства повече от час. В класната му стая отоплението също е кът.Директорът на училището Фу разказва, че в деня, в който стартират училищните изпити температурата става още по-ниска и градусите стигат до минус девет.Фуман изненадва всички като влиза в класната стая замръзнал - със заскрежени кичури и вежди. Ръцете на детето били покрити с огромни рани, а кожата им била много суха. Уанг споделя пред изданието, че това е така, защото му се налага да помага на баба си в селското стопанство.Появата му предизвикала бурния смях на неговите 16 съученици. Самият Фуман също не изглеждал разтревожен от състоянието си, нито притеснен от неблагоприятното време.Според думите на директора, момчето е трудобюбиво и има добри заложби по математика. Историята му трогна много хора по света. Развълнувани потребители на социални мрежи изразяват желание да го подкрепят. Други пък коментират колко е голяма разликата между бедни и богати.\r\n ", "date": "2018.01.11", "title": "4.5 км до училище: Китайче влезе в клас със заскрежени кичури"}
{"url": "https://www.dnes.bg/zvezdi/2018/01/11/direktno-ot-bali-grydta-na-rut-koleva-preliva.364822", "text": "Още в първите дни на новата година Рут Колева си подари ваканция в Индонезия. Досущ като напъващите за слава млади певици и плеймейтки и тя реши да се щракне от плажовете на Бали. Рут зарадва своите почитатели с кадър по бански, а отдолу представители на силния пол я похвалиха, че е \"с едни гърди напред\". Други я засипаха с похвали, има и нейни последователи, които я сравниха с фолкпевица.Колева пък се наслаждава на почивката си след концерти в края на миналата година. Тя отново ще стъпи на родната клубна сцена през февруари.Повече новини за звезди може да намерите на ", "date": "2018.01.11", "title": "Директно от Бали: Гръдта на Рут Колева прелива"}
{"url": "https://www.dnes.bg/politika/2018/01/11/tusk-na-bylgarski-otechestvo-liubezno-kak-hubavo-si-ti.364832", "text": "\nГолям фурор със своята реч по време на откриването на българското председателство на Съвета на ЕС предизвика председателят на Европейския съвет Доналд Туск. Политикът, който е поляк, произнесе цялата си реч на български език, като я започна със стихотворението \"Отечество любезно\" на Иван Вазов. \n\n\r\n\"Като поляк, аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето Отечество. Никой не ви е дал нищо даром, вие самите на първо място сте творците на този исторически обрат, на тези нови по-нови красоти“, подчерта председателят на Европейския съвет. \r\nПо думите му всички искат на Балканите да има стабилност, сигурност и благоденствие. \"Това заслужават хората в целия този регион“, посочи още Доналд Туск.\r\n\"Вие винаги сте били решителни и смели, което потвърдихте и през последните години. Ето защо аз вярвам, че вашето председателство ще бъде толкова резултатно, колкото преди четвърт век беше Христо Стоичков на Световната купа\", завърши словото си Туск.\"Председателството съвпада с ключов момент, ред знакови инициативи за определяне на бъдещето на ЕС са в ход, не бих могъл да си представя по-добра личност от добрия ми приятел Бойко Борисов, която да поеме лидерството за 6 месеца, а и за по-нататък\", заяви пък председателят на Европейската комисия Жан-Клод Юнкер.\"Гордея се, че съм малка част от присъединяването на България към ЕС“, посочи той. \"България води Европа от тази вечер, България е страна, към която изпитвам особена слабост. Вашето място е в Европа, в еврото и ние сътрудничим с вас по този въпрос. Комисията е на страната на България“, обяви още председателят на ЕК и завърши със \"Съединението прави силата\".Председателят на Европейския парламент Антонио Таяни заяви в своята реч, че българското председателство е добро време за размисъл как да направим ЕС по-ефективен, по-демократичен и по-гъвкав. Той благодари на българските институции и правителството за силния ангажимент в защита на общата граница на ЕС, както и за сътрудничеството между българската армия и полиция и европейските им колеги.", "date": "2018.01.11", "title": "Туск на български: Отечество любезно, как хубаво си ти!"}
{"url": "https://www.dnes.bg/cars/2018/01/11/alfa-romeo-s-dobra-2017-aa-proizvede-s-62-poveche-koli.364802", "text": "Производството на Alfa Romeo се е увеличило със завидните 62% през миналата година, показват отчетите на компанията. Все пак то остава малко под целите, заложени от главния изпълнителен директор на FCA Серджо Маркионе, съобщава .В трите си италиански фабрики Alfa е произвела общо 150 772 автомобила през 2017, при едва 93 000 година по-рано. Маркионе планираше да постигне 170 000 автомобила, но после коригира прогнозите си заради забавените продажби в Китай и Северна Америка.\r\nВ САЩ, ключов пазар в стратегията за развитие на марката, продажбите са се увеличили от скромните 516 през 2016 до 12 031 през миналата година, и то въпреки закъснелия пазарен дебют на Stelvio през юли.\r\nНа европейския пазар марката увеличава проджбите си с 33% по данни до края на ноември.\r\nЕдинствената сянка върху успехите на Alfa идва от Китай, където промени в регулациите затрудниха много операциите на някои европейски производители. Заради това продажбите на италианската марка се свиха от над 3 000 месечно през лятотно до едва 497 бройки през декември.\r\nКогато през 2014 Маркионе представи плана си за възраждане на Alfa Romeo, той предвиждаше до 2018 компанията да има гама с 8 изцяло нови модела и да продава по 400 000 коли годишно. По-късно обаче планът бе ревизиран и завършването на гамата се отлага за 2020 година. Засега компанията има два нови модела - Giulia и Stelvio.", "date": "2018.01.11", "title": "Alfa Romeo с добра 2017-аа, произведе с 62% повече коли"}
{"url": "https://www.dnes.bg/obrazovanie/2018/01/11/roditeli-pritesneni-za-bydeshteto-na-basein-v-nadejda.364795", "text": "\r\n                        \r\n                        \r\n                        \r\n                    \r\nПоради тази причина общинският басейн ще премине под шапката на училището. Според треньора по плуване Емилия Кирилова това не е първият случай, в който общински басейни минават под ръководството на училища и се възпрепятства плуването на деца, които не учат в съответното школо.\r\nВчера родителите са депозирали подписка с близо 400 подписали се, събрани само за една седмица. Според тях басейнът е единственият в квартала и околностите, който може да се ползва и е в добро състояние.\r\n потърси за отговор кмета на район \"Надежда\" инж. Димитър Димов и директора на спортното училище Кирилка Диковска. Те категорично отрекоха опасенията на треньори и родители, че децата им ще останат без басейн.\r\nКметът е категоричен, че всичко се прави с цел да се развива спортът в общината. Той обеща, че ще се срещне с родителите и треньорите по плуване.", "date": "2018.01.11", "title": "Родители притеснени за бъдещето на басейн в \"Надежда\""}
{"url": "https://www.dnes.bg/zvezdi/2018/01/11/alen-delon-povryshta-mi-se-ot-segashnata-epoha.364788", "text": "\"Животът не ми носи кой знае какво - твърди Ален Делон във връзка с 60-годишнината от началото на филмовата си кариера пред сп. \"Мари мач\", съобщава Франс прес. - Всичко съм видял, всичко съм изпитал. Но най вече мразя сегашната епоха. Повръща ми се от нея!\r\nИма създания, които наистина мразя. Всичко е фалш, всичко е подменено. Няма уважение към дадената дума. Важни са само парите. По цял ден чуваме за престъпления. Знам, че ще напусна този свят, без да ми е мъчно за него!\"\r\nВ интервюто, озаглавено: Аз, Делон: интервюто на живота му\" 82-годишният актьор, цитиран от БТА, разказва за кариерата, за трудните отношения със семейството си, за жените, които е обичал и за приятелите, които е изгубил: \"Почти всички починаха!\"\r\nФренският идол особено тъгува за загубата на Мирей Дарк, с която споделяше живота си през 70-те години на миналия век. А за мястото на жените в настоящия си живот, споделя, че още не е открил партньорка:\"Не казвам, че нямам кандидатки. Те са десетина, но нито една от тях не ми допада, за да приключа с нея живота си. Бих могъл да се оженя за жена, която е готова да ме придружи до края на дните ми!\"", "date": "2018.01.11", "title": "Ален Делон: Повръща ми се от сегашната епоха!"}
{"url": "https://www.dnes.bg/temida/2018/01/11/strasburg-ni-osydi-da-platim-33-000-na-omo-ilinden.364780", "text": "България е осъдена да заплати над 33 хиляди евро на организацията ОМО \"Илинден\"-Пирин с днешното решение на Съда за човешките права в Страсбург.  \n\n", "date": "2018.01.11", "title": "Страсбург ни осъди да платим €33 000 на ОМО - Илинден"}
{"url": "https://www.dnes.bg/stranata/2018/01/11/patronche-vrabche-gylyb-profi-piiachite-meshat-i-sys-spirt.364745", "text": "\nСериозен контингент пиячи, които са превърнали този занаят в истинско изкуство се наблюдава във Варна. При това срещу сравнително скромни месечни инвестиции, отбелязва .\"Спецове\" в занаята разкриват тайни, че по-състоятелните професионалисти посягат още от сутринта към различните разфасовки твърд алкохол – \"врабче\" (100 мл), \"гълъб\" (200 мл, или \"патрон\"). Има търсене и към по-внушителната \"бомба\" (500 мл), която най-често е за компания от двама – трима души. Това обикновено са хора с добри доходи, но и съответна алкохолна зависимост. Кафето обикновено прокарват с до 200 грама концентрат, след това отиват на работа.\r\n \r\nПо-окъсаните прибягват до хитрини – подсилват кофеиновата напитка с \"кокалче\", като й добавят чист медицински спирт. В аптеките шишенце от 100 мл струва между 70 стотинки и левче. Запознати казват, че хваща с гаранция, пък и е чист алкохол.\r\n \r\nИ накрая, на дъното на социалния статус, се стига до съвсем опасни за черния дроб миксове. Бутилка вино (бяло или червено) от 2 литра на цена до 2 лева (популярна е т.нар. \"бъклица\") се купува от няколко другари. След изпиване на около 1/3 от съдържимото се добавя съответното количество медицински спирт. И пиенето продължава.В по-топлите дни се започва с ранна бира, която разрежда чистия спирт. Поне засега няма данни да се използва денатурат или антифриз, както в братския Съветски съюз. Но пък навиците са професионални.", "date": "2018.01.11", "title": "Патронче, врабче, гълъб... Профи пиячите мешат и със спирт"}
{"url": "https://www.dnes.bg/politika/2018/01/11/borisov-kym-mvr-shte-kajat-che-sme-se-uplashili-no-ne-mi-prechite.364820", "text": "Премиерът Бойко Борисов заяви, че полицаите трябва да са мотивирани, но очаква резултати от тях срещу обещаните днес още 100 млн. лв. за заплати.\"В момента, в който заговорим за МВР, че ще повишим заплатите, ще кажат  всички, че както в здравеопазването, в нереформирана система се  продължава да се наливат пари, това ще бъде основният упрек към мене.  Второто, което ще кажат – заради европредседателството се уплашиха. Вие  изобщо не ми пречите, че ще има протест\", се обръща премиерът към синдикатите на днешната среща в Министерския съвет.\n\"Викат ме в парламента да ме питат защо имаме престъпления. Що ме викат мене, това не е ли работа на полицията и на службите?! Нормално ли е да имаме толкова ниско одобрение полицията, която винаги е била обичана - и армията, и полицията. Нормално ли е във всяка група, която задържаме, дали митничари, дали граничари, да има и полицай? Не е нормално\", коментира той във видеото, разпространено от правителствената пресслужба.На срещата присъстват представители на седемте синдикални организации към МВР, както и професионалното и политическото ръководство на ведомството.\r\n\"Изборите като дойдат, политическите партии правят програми и излизат с обещания и приоритети. Нашите приоритети са били образованието, инфраструктурата, здравеопазването, никой от нас не е обещал да вдига полицейски заплати. В същото време светът става лош и още по-лош ще става“, заяви Борисов и допълни, че обществото очаква резултати и повишаване на доверието в МВР.\"В края на краищата тези момчета са ни важни за държавата, те самите трябва да са мотивирани, да разбират това, което прави един полицай, се гледа под лупа от обществото“, каза още министър-председателят.Борисов даде пример, че недоверието по принцип към полицията е наложило МВР и прокуратурата да се обясняват вчера за шесторното убийство в Нови Искър, макар че са се справили прекрасно – \"че не сме го самоубили, че не са го скалъпили\".\"Ако това правителство удържи, при тези темпове на растеж, за 2019-а 10% мога да поема увеличение на заплатите\", обещава премиерът.", "date": "2018.01.11", "title": "Борисов към МВР: Ще кажат, че сме се уплашили, но не ми пречите!"}
{"url": "https://www.dnes.bg/stranata/2018/01/11/s-200-lv-tri-deca-chetvyrto-na-pyt-i-3-bona-chestitka-ot-chsi.364756", "text": "Самотна майка с три деца и четвърто, което ще се роди скоро, отглежда семейството си с 200 лв. месечен доход в Аксаково край Варна.Съпругът на 31-годишната Ивелина я напуснал наскоро. Открили му тумор преди две години, а сега се преместил при сестра си, защото му трябвало спокойствие.Без него е още по-трудно, но Ивелина не го обвинява. \"Той достатъчно страда в момента с неговата болест\", обясни жената.Тя признава, че й е много трудно, живее при ужасни условия с децата си, но няма намерение да ги остави.\"Парите не стигат. Като платя вода и т.н. И токът ми идва много високо. Даже понякога не успявам да го платя. Спирали са го, оставяла съм без електричество. Стояли сме на студено, на тъмно с децата\", признава Ивелина.Половината от месечния си доход тя дава за наем на приземен етаж, в който семейството живее в много лоши условия.Ивелина живее със заеми, които често не успява да върне. Гледа обаче поне част от тях да изплаща, за да може после да поиска пак.Въпреки всички трудности, Ивелина се опитва да гледа по възможно най-добрия начин трите си деца. Големият ѝ син е отличник в училище, а едната ѝ дъщеричка ходи на детска градина.\"От доста неща са лишени децата, наистина, признавам си. Но въпреки всичко нямам намерение да ги оставя. Гледам си ги и ще продължавам да си ги гледам, въпреки трудностите. Ето, да са ми живи и здрави, стигнахме дотук, въпреки условията, в които живеем\", казва тя пред bTV.Преди време обаче жената била изправена пред ново изпитание. Тя разбира, че е осъдена да плати 3200 лева за кредит от 500 лв., който е изтеглила преди няколко години. Частен съдебен изпълнител запорирал сметките ѝ.\"Надявам се да ми влезе в положението и да разбере, че нямам възможност да ги плащам тия пари. Да ми даде някаква отсрочка или някаква по-малка вноска, която да мога да си позволява да плащам\", казва Ивелина.Според Димитрина Иванова от сдружение \"Нов живот\" институциите и обществото могат да помогнат на майката да гледа децата си нормално.", "date": "2018.01.11", "title": "С 200 лв.: Три деца, четвърто на път и 3 бона \"честитка\" от ЧСИ"}
{"url": "https://www.dnes.bg/notifikacii/2018/01/11/myj-naryga-s-noj-jena-v-sofiia-tyrsiat-go.364791", "text": "СДВР издирва 52-годишен мъж, нападнал с нож жена в София, съобщи пресцентърът на МВР.Пострадалата е настанена в болница в тежко състояние. Тя е била приета с прободни рани по тялото.Жената е била нападната от свой познат на улица в кв. \"Орландовци\". Сигналът за случая е получен в полицията малко след 08.30 часа сутринта.След нанесените наранявания нападателят е избягал.Предприети са действия за установяване на местонахождението му.\r\n ", "date": "2018.01.11", "title": "Мъж наръга с нож жена в София, търсят го"}
{"url": "https://www.dnes.bg/health/2018/01/11/tyrgoviiata-s-vyshki-veche-ne-vyrvi.364770", "text": "Проучване на в. \"Черно море\" показва, че търговията с въшки е замряла във Варна. Преди години ученици, най-вече от по-горните курсове, си препродавали въшки за 4–5 лв. парчето, за да бъдат освободени от учебни часове. \r\nД-р Янка Драганова, шеф на дирекция \"Надзор на заразните болести\" в Регионалната здравна инспекция в морския град, казва, че след като общинската дирекция \"Здравеопазване\" издава заповед за засилен контрол, с която задължила медицинските лица, работещи в учебните заведения, да подават отчети до РЗИ, проблемът е почти отстранен.\r\nПрез миналата година 10 варненски училища са проплакали от паразитите, като за всяко от тях е реагирано своевременно. Получихме и няколко жалби от родители, които бяха проверени щателно. Въшливост все още има, но тя е сведена до минималния праг, е категорична д-р Драганова. \r\nКакто е известно, инспекцията не е задължена вече по закон да следи въшливостта в детските градини и учебните заведения, това е вменено на медицинския персонал, който е на общинско подчинение.\r\nОткъде идва проблемът?\r\nТой се дължи на интензивното движение на хора и увеличаването на контактите на големи групи от населението на обществени места. Паразитите смучат кръв, като по хората ходят три вида - главова, дрешна и срамна въшка.\r\nКак става заразяването?\r\nВъшките са паразити на \"социалния контакт\". Преминаването им от един човек на друг става само при близък контакт (доближаване на главите, ползване на общи гребени, хавлии, принадлежности за коса, легло, спално бельо, възглавница и други). Никой не е застрахован, но най-податливи са децата.\r\nКакви са оплакванията?\r\nНай-характерният признак е неприятният сърбеж. Той е придружен с безпокойство и усещане за движение в косите. В резултат на разчесването може да се развие екзема. Възможни са също гнойни възпаления, а при по-чувствителни хора и повишение на температурата.Как да се отървем?\r\nБорбата с въшките трябва да е упорита, защото се захващат много здраво за косъма. Често се налага паразитите да бъдат една по една ръчно отделяни от скалпа. Те са твърде малки и може въобще да не бъдат забелязани от неопитно око. Гнидите им пък може да се сбъркат с пърхот. При установяване на паразити при детето е препоръчително да се профилактират и родителите. \r\nУнищожаването на главовите въшки става с  инсектицидни шампоани, лосиони и спрейове. В аптечната мрежа се предлагат препарати за профилактика и такива с остатъчно действие (до една седмица) против въшки. Те се ползват според указанията на производителя. Добре е да се взимат и превантивни мерки срещу гадинките, като фармацевтите имат и за това лек.", "date": "2018.01.11", "title": "Търговията с въшки вече не върви"}
{"url": "https://www.dnes.bg/bulgaria/2018/01/11/goranov-do-iuni-kandidatstvame-za-chakalniata-na-evrozonata.364787", "text": "България се очаква да кандидатства за присъединяване към Европейския валутен механизъм, известен като ERM-2, до юни тази година, като предварителна стъпка преди приемането на еврото. Това обяви финансовият министър Владислав Горанов пред чуждестранни медии, цитиран от агенция Ройтерс.България, която в момента е начело на шестмесечно ротационно председателство на Европейския съюз, изявява готовност да се присъедини към еврозоната и смята, че влизането й ще бъде възприето като признание за усилията, които е положила по отношение на направените реформи, след като става член на ЕС през 2007 г., отбелязва агенцията, цитирана от \n\n\nСпоред Горанов България не би могла да представлява какъвто и да било риск за еврозоната най-малкото заради 20-годишния валутен борд и силните икономически показатели на страната, които отговарят на критериите за членство.Като цяло България получава подкрепа за намеренията си, макар и не всички 19 членки на единния валутен съюз се чувстват комфортно с идеята за присъединяването на страната.Ройтерс отбелязва, че България има фискален излишък, инфлацията е под контрол и страната е една от най-слабо задлъжнелите държави членки на ЕС. Въпреки това според дипломати и банкери страната трябва да продължи да реформира малката си икономика, за да доближи ниския стандарт на живот до по-богатите държави в съюза.Няма конкретна дата, на която София да премине към еврото, но се смята, че присъединяването към ERM-2, известно още като \"чакалнята\" за еврозоната, ще бъде добър сигнал за общата европейска идея, особено в контекста на Brexit.България е засилила разговорите си с Европейската централна банка и страните членки за влизането си в ERM-2, но източници, запознати с процеса, твърдят, че вероятно няма да има решение преди сформиране на правителство в Германия.\r\n ", "date": "2018.01.11", "title": "Горанов: До юни – кандидатстваме за чакалнята на еврозоната"}
{"url": "https://www.dnes.bg/index/2018/01/11/bela-hadid-s-nov-myj-pod-zavivkite-koi-e-toi.364758", "text": "21-годишната Бела изглежда е увлечена от гарда на баскетболния Лос Анджелис Лейкърс – Джордан Кларксън, пише списание Us Weekly.Моделката, която е по-малка сестра на Джиджи Хадид, била забелязана в компанията на 25-годишния спортист на парти в New York's Zuma на 12-ти декември, след загубата на Лейкърс от Ню Йорк Никс.\r\n \r\nВ компанията е бил съотборникът на Джордан – Брандън Инграм, Моделите Хейли Болдуин и Камила Морон, както и певецът Джъстин Скай.\"Беше голяма компания и се настаниха в частна стая. Излизат заедно през последните няколко седмици\", споделя запознат.Дали можем да очакваме напрежение между Бела и нейната приятелка Кендъл Дженър, тъй като по-рано имаше информация, че Джордан е хвърлил око на брюнетката.", "date": "2018.01.11", "title": "Бела Хадид с нов мъж под завивките. Кой е той?"}
{"url": "https://www.dnes.bg/politika/2018/01/11/bg-alo-policai-ot-rumyniia-parite-prez-balkona-zlatoto-do-kofata.364743", "text": "Пари и злато хвърчат от терасата. Баба метна 5 бона на ало измамници. Дядо се прости с 2 000 лева, оставил ги до кофа за боклук на мошениците. Такива новини станаха ежедневни за полицейската сводка и като че ли всички свикнаха с тях, най-много някой да изцъка с език и да се чуди как може да има толкова наивни хора.Оказа се обаче, че находчиви ало измамници вече се месят в съседна Румъния и оттам нa воля лъжат не само българи, но и гърци.\r\nПрез последните две години измамите се извършват основно от Румъния и се използват карти на мобилни оператори от северната ни съседка, обяснява МВР шефът Валентин Радев в писмен отговор на депутатски въпрос. Заради това полицията извършва ежемесечен мониторинг на преминаващите границата.\r\nРодната полиция вече е успяла да установи населените места в съседната ни държава, където се настаняват мошениците, а от началото на миналата година по молба на МВР румънските служби извършват рутинни проверки на нашенците.\r\nПри съвместни операции на български и румънски полицаи са засечени групи на наши ало измамници в град Костанца и в областите Гюргево и Илфов, които вече не прибират пари в левове, ами в евро, защото мамят гърци.\r\nЗаедно със Солунската полиция обаче са арестувани 9 българи, които са изпратени в Гърция, където са осъдени и някои от тях вече са в затвора.\r\nОт отговора на министъра става ясно, че схемата е от преди години: \"Ало, тук д-р Петров, синът Ви катастрофира, спешно дайте 5 000 лева, или колкото имате, за операция\", не е толкова актуална. Изпечените мошеници вече разчитат да подмамят някоя баба или дядо като се представят за полицейски инспектор по петите на банда телефонни измамници, който се нуждае от съдействие и заради това му трябват парите.\r\nНай-често жертвите, които се хващат в капана на мошениците, са на възраст над 70-75 години. Има обаче случаи и на по-млади наивници, дори и деца. \r\nРадев обяснява още, че в Плевен, Русе и Велико Търново има специални звена \"Измами\" към \"Криминална полиция\", защото в тези райони е концентриран криминалният контингент, извършващ престъпления по тази линия.\r\nПрез миналата година са извършени 23 полицейски операции и са арестувани 67 ало измамници – фактически, мулета, куриери, помагачи.\r\nПроведени са и редица срещи със служители по сигурността на трите мобилни оператора у нас с цел по-тясно сътрудничество и предотвратяването на измамите по телефона.\r\nВ резултат на тях се провежда мониторинг на изходящия трафик от населените места, откъдето действат ало измамниците – Ветово, Левски, Горна Оряховица, Павликени, великотърновското село Камен.\r\nОтделно са проведени срещи с представители на банките и са обсъдени и мерките, които могат да се предприемат за превенция на телефонните измами.\r\nЕдна банка е въвела механизъм за идентифициране на потенциални жертви и така за три месеца са предотвратени 15 опита за измами за над 320 хиляди лева.\r\nОт сектор \"Измами\" са поискали справка от националното следствие за неприключените досъдебни дела срещу кримиконтинтгета от Велико Търново, Плевен и Русе. Оттам са получени данни за 70 лица, а справката е изпратена до главния прокурор по компетентност. На НАП пък е изпратен списък за 21 ало измамници за проверка на имотното им състояние и това на близките им.", "date": "2018.01.11", "title": "BG \"ало полицаи\" от Румъния: Парите през балкона, златото – до кофата!"}
{"url": "https://www.dnes.bg/notifikacii/2018/01/11/cacarov-za-ubiistvoto-na-petyr-hristov-naglo-rabotim-intenzivno.364796", "text": "Главният прокурор Сотир Цацаров заяви, че убийството на бизнесмена Петър Христов е нагло посегателство в центъра на София.Главният прокурор беше изслушан на заседанието на Комисията по вътрешна сигурност и обществен ред.\n\n\nТой бе категоричен, че за прокуратурата не съществува съмнение, че извършителят на  шесторното  убийство в Нови Искър е Росен Ангелов и че той се е  самоубил.В  публичното пространство бяха изнесени множество версии. Продължават  да  се изнасят версии от хора, експерти и от хора, които твърдят, че са   експерти. Задават се много въпроси, но съпоставката на фактите и на   целия доказателствен материал не опровергава тези два извода\", коментира главният прокурор.По думите му ДНК експертизата на Росен Ангелов е била направена в частна лаборатория.За 2017 г. са извършени общо 94 убийства на територията на страната,  само едно от тях не е разкрито, съобщи директорът на Главна дирекция  \"Национална полиция\" гл. комисар Христо Терзийски.Това  престъпление е извършено през лятото на миналата година на територията  на Казанлък, като полицията има информация, че едно от лицата, които са  участвали в убийството, е с ментални отклонения.През 2017 г. година са  разкрити три убийства от минали години.Главният секретар на МВР Младен Маринов съобщи, че криминогенната обстановка се наблюдава и няма заговор за дискредитиране на европредседателството. \"По отношение на съвкупността от престъпни деяния - наистина всяко едно особено тежко или свързано с насилие, със смъртни случаи, е притеснително. От анализа, който правим за всички тези случаи, не виждаме да има някаква последователност. Случаите не са свързани и не са в последователност, която да говори за някакво умишлено действие, което да доведе до нажежаване на обстановката и търсене на ефект на паника и злепоставяне на страната по време на европредседателството\", каза Младен Маринов, цитиран от \"Фокус\".Той поясни, че органите на реда разглеждат престъпленията като отделни случаи. По отношение на подготовката на европредседателството, главният прокурор Сотир Цацаров посочи, че е налице изключително добра координация с органите на МВР на всички нива, която дава резултати.   ", "date": "2018.01.11", "title": "Цацаров за убийството на Петър Христов: Нагло, работим интензивно!"}
{"url": "https://www.dnes.bg/football/2018/01/11/iznenada-levski-vze-bivsh-napadatel-na-cska.364801", "text": "Станислав Костов подписа договор за две години и половина с Левски, след като премина успешно медицински изследвания. Той ще замине възможно най-скоро за Малта, където се подготвят новите му съотборници.26-годишният нападател записа 6 гола и 1 асистенция в 19 мача за Пирин през есента, но разтрогна договора си с благоевградчаните.През кариерата си бившият младежки национал е преминал още през отборите на ЦСКА, Ботев Пловдив и Берое. Той има 176 мача, 30 гола и 20 асистенции за четирите си отбора.", "date": "2018.01.11", "title": "Изненада: Левски взе бивш нападател на ЦСКА"}
{"url": "https://www.dnes.bg/sofia/2018/01/11/nai-visokata-sgrada-v-sofiia-do-50-m-i-to-samo-na-mesta.364792", "text": "В централната градска част на столицата няма да се разрешава строеж на сгради по-високи от 50 метра, реши парламентът с гласуваните на първо четене промени в Закона за устройството и застрояването на Столичната община. \n\r\nВъвежда се понятие за \"територия на много високо строителство\", с което небостъргачи ще могат да се изграждат двустранно на Околовръстен път при ж.к. \"Люлин\" и бул.\"Цариградско шосе\"- от кръстовището на 7-ми км до р.Искър. \r\nНезависимо от зоната, в която попадат, високите сгради ще трябва да бъдат съобразени и със ЗУТ по отношение разстоянието между тях.\r\nДепутатите предвидиха обаче за зоните, които са от значение за възприятие на планината, строителството на Околовръстното шосе да не е по-високо от 75 м, а извън него - от 15 м. В останалите части на града се позволяват сгради и до 125 м.\r\nС други текстове за пръв път се въвежда понятието \"междублоково пространство\", регламентират се точно и местата на озеленените обществени площи.\r\nПромените разписват и мерки за облекчаване на административната тежест. Например, премахват се ограниченията за площ и лице на УПИ /урегулиран поземлен имот/ в зоните за ниско жилищно застрояване.\r\nПредвидени са и промени в закона за териториалното деление на Столичната община с цел конкретизиране границите между районите \"Витоша\" и \"Панчарево\", и \"Люлин\", \"Овча купел\" и Банкя.", "date": "2018.01.11", "title": "Най-високата сграда в София - до 50 м. и то само на места"}
{"url": "https://www.dnes.bg/stranata/2018/01/11/prokuraturata-15-godishniiat-ivan-koito-ubi-nikol-vmeniaem.364807", "text": "15-годишният Иван, убил с нож петокласничката Никол, е бил вменяем по време на извършване на престъплението. Това съобщиха от прокуратурата в четвъртък, предаде \"Труд\".\n\n\n\n\n\n\r\nУбийството, което потресе държавата, стана в Бургас през миналото лято. В асансьор на жилищен блок 11-годишната Никол бе прободена смъртоносно във врата с кухненски нож. По ножа и по телефона на момичето е намерено ДНК-то на Иван. \r\nНожът бе намерен на междуетажна площадка във входа. Основната версия е, че момчето искало да я целуне, а тя се дърпала.\r\nСлед случилото се в асансьора, Иван си купил чипс и отишъл да играе на криеница. При разпитите казал, че само я \"дупнал\" с ножа и не знаел, че я е убил.\r\nИван е завършил осми клас при ресурсен учител, без оценки, само със становището \"завършил осми клас\".", "date": "2018.01.11", "title": "Прокуратурата: 15-годишният Иван, който уби Никол – вменяем"}
{"url": "https://www.dnes.bg/health/2018/01/11/michigan-honkong-i-iamagata-registriraha-v-ruse.364781", "text": "От началото на грипния сезон в Русе са регистрирани болни, заразени с три различни грипни щама - \"Мичиган\", \"Хонконг\" и \"Ямагата\", съобщиха от пресцентъра на Университетската болница \"Канев\" в града.\r\nПреди дни е регистриран щамът \"Хонконг\" в крайдунавския град, а \"Мичиган\" - още в началото на миналия месец, предаде БТА. Като и двата щама са от група \"А\". На 8 януари в УМБАЛ \"Канев\" е приета 78-годишна жена с висока температура, хрема, кашлица, а ферологичната проба от Националния център по заразни и паразитни болести, е показала грип от група \"B\" - щам \"Ямагата\".\r\nЖената е хоспитализирана в Инфекциозното отделение на болницата и се третира с антивирусни средства. Пациентката вече е в стабилно състояние и изписването й зависи от стабилизирането на общото й здравословно състояние.\r\nОт РЗИ информираха, че заболеваемостта от грип и остри респираторни заболявания в областта е ниска. Данните за миналата седмица показват, че тя е 106,94 на 10 000 души при средна за страната от 114,76 на 10 000 души. Грипна епидемия се обявява, ако заболеваемостта достигне стойности от 250 на 10 000 души.\r\n ", "date": "2018.01.11", "title": "\"Мичиган\", \"Хонконг\" и \"Ямагата\" регистрираха в Русе"}
{"url": "https://www.dnes.bg/cars/2018/01/11/klasaciia-na-euro-ncap-nai-bezopasnite-koli-na-2017-godina.364766", "text": "\nЕвропейската организация Euro NCAP състави списък на най-безопасните автомобили на 2017 г. Проведени са общо 70 краш-теста, от които експертите са избрали моделите с най-добри резултати и са ги разделили в 7 различни категории.\r\nОт организацията уточняват, че не са успели да проверят безопасността на коли от всички сегменти, тъй като броят на краш-тестовете е значително по-малък в сравнение с 2016 г.\r\nКои са моделите с най-добри резултати, според организацията - вижте в галерията.", "date": "2018.01.11", "title": "Класация на Euro NCAP: Най-безопасните коли на 2017 година"}
{"url": "https://www.dnes.bg/football/2018/01/11/duo-levski-cska-shte-svalia-bobi-mihailov.364800", "text": "Тандемът Любослав Пенев – Николай Илиев, официално обяви, че се кандидатира за предстоящия Конгрес за президент на БФС на 16 февруари.Бившият национален селекционер се кандидатира за шефското кресло, а легендата на Левски ще изпълнява ролята му на дясна ръка. В екипа на двамата влизат още юристът Радостин Василев, финансистът Любомир Дацов и Атанас Стоилов. На пресконференцията Любо Пенев обяви, че очаква подкрепа от ЦСКА и обеща, че ако спечели в конкуренцията на Борислав Михайлов, ще махне президентите на клубовете от Изпълкома на БФС. \"Когато станах селекционер, казах че сме на дъното. Сега сме на дъното на това дъно, ако ме разбирате. Обещах преди време, че ще се работи много. Управляващите в БФС обаче изхвърлиха всичко постигнато на боклука\", заяви Пенев, след което отговори на обвинения, че зад кандидатурата му стоят бизнесмени. \"Зад мен не стои абсолютно никакъв кръг. Квадратчета, триъгълничета няма. Ще разберете останалите хора кои са, когато ви представя нови Изпълком. Новият професионален проект ще бъде съставен от стратегия – за 3, 7 и 10 години. Преди време в Америка решиха, че ще развиват футбол. И си съставиха 10-годишна стратегия. Сега се правят някакви сметки за 4 години. А чакахме 14 години за една база. Ако е така – да сгъваме цирка\", продължи легендата на ЦСКА. \"Апелирам всички хора, които се скриха, да вземат да се покажат отново. ЦСКА още не е обявил своята позиция. Пред феновете свалям шапка. Сега е битката. Който иска да бъде част от промяната – да помага. Но честно и демократично. Стратегията е съставена от компоненти. Голямата отговорност не ме плаши. Ще има корекции в таксите на клубовете. В Изпълкома няма да има президенти и собственици. Иначе се получава конфликт на интереси. Ще има и такси, които ще бъдат премахнати. Въвежда се система за електронно картотекиране. Няма да ми разнасяте някакви списъчета\", каза още Ел Голеадо. \"БФС ще работи с държавата. С министерствата, общините, кметовете. Ще поискам парцел за нов стадион, който да е само футболен. Имаме и проект за две нови бази\", каза още Пенев. Освен той и Боби Михайлов, за в Конгреса се включва и колоритният Ивайло Дражев, който обаче е смятан за абсолютен аутсайдер в битката за президент на БФС.\r\n                    \r\n                    ", "date": "2018.01.11", "title": "Дуо Левски – ЦСКА ще сваля Боби Михайлов"}
{"url": "https://www.dnes.bg/politika/2018/01/11/zalichavat-dumata-invalid-ot-zakonodatelstvoto-ni.364775", "text": "Хората с увреждания вече няма да бъдат определяни като инвалиди в законодателството. Това стана, след като парламентът единодушно подкрепи промени, внесени от параолимпиецът и депутат от БСП Михаил Христов в Закона за държавните такси.\r\nСъгласно направените промени думата \"инвалид\" ще бъде заменена със словосъчетанието \"лица с увреждания\". Това налага промяната на девет закона.\"В едно общество, стремящо се съм европейски ценности и солидарност, е немислимо хората с увреждания да бъдат наричани инвалиди. Самата дума \"инвалид\" носи негативен заряд. Тя се асоциира с невалиден, лишен от законна сила, недействителен, болен\", пишат в мотивите си вносителите на поправките в закона.Според тях хората с увреждания не са невалидни и заради това те предлагат тази дума да бъде заличена от българското законодателство и да бъде заменена с хора с увреждания.С преходните и заключителните разпоредби на Закона за държавните такси се променят и Закона за висшето образование, Закона за здравното осигуряване, Закона за железопътния транспорт, Закона за защита на животните, Закона за лова и опазване на дивеча, Закона за ветеринарномедицинската дейност, Закона за движението по пътищата, Закона за устройството и застрояването на Столичната община. \r\nХората с увреждания в България са около 800 хиляди.", "date": "2018.01.11", "title": "Заличават думата \"инвалид\" от законодателството ни "}
{"url": "https://www.dnes.bg/crime/2018/01/11/zatvornik-otmykna-vik-chasti-ot-rabotilnicata-na-zatvor.364790", "text": "Затворник, пуснат в отпуск, е задържан след преследване в Стара Загора, съобщиха от МВР.Вчера сутринта пътни полицаи подали сигнал за спиране на шофьор на лек автомобил \"Rover\", с английски регистрационен номер. Водачът не се подчинил и с висока скорост предприел опасни маневри, за да избяга от последвалия го полицейски автомобил с включени светлинни и звукови сигнали. Той навлязъл в насрещното движение, излязъл от града и се отправил към с. Сливито, където аварирал по черен  път.Изоставяйки колата, мъжът опитал да се покрие, но след кратко преследване, около 13.00 часа, бил задържан в района на селото.Установена е самоличността му – Г.Г., 31-годишен от с. Дъбово. Мъжът в момента излежавал присъда в затвора в Стара Загора и ползвал отпуск. При извършен оглед на автомобила били открити множество ВиК части, за които е установено, че са откраднати от работилницата на затвора.Освен това, се оказало, че мъжът е шофирал в едногодишен срок от наказание за управление на МПС без книжка. Резултатът от теста за употреба на алкохол е отрицателен. По случая е образувано досъдебно производство за престъпление по НК, а мъжът е върнат в затвора.", "date": "2018.01.11", "title": "Затворник отмъкна ВиК части от работилницата на затвор"}
{"url": "https://www.dnes.bg/sofia/2018/01/11/istoriia-sys-zabraven-gsm-i-selfi-v-metroto-i-tova-se-sluchva-v-sofiia.364737", "text": "История със забравен GSM и селфи в метрото трогна една жена в София и десетки потребители в социалните мрежи.Вчера Ели Стоименова си забравила мобилния телефон на седалка в метростанция \"Г.М.Димитров\". Проявила отвеяност, признава самата тя.Когато се усетила, го потърсила и... изненада – GSM-ът й бил предаден на охраната.\"Изобщо не съм очаквала да се намери\", пише младата жена.Тя избра една от популярните групи на София във Facebook, за да разкаже историята и най-вече, за да благодари на тези, които са го върнали.А те, макар и безименни, не са неизвестни – момчетата, открили и предали телефона на Ели, си направили селфи за поздрав с GSM-а й.\"Искам това да достигне до момчетата от снимката. Нямам думи, с които да им благодаря!!\", пише младата жена и допълва: \"Върнахте ми вярата в доброто у хората!\".Ели пише задочно на момчета и че много се е забавлявала със селфитата им.Разказът на жената е приет с много лайкове и одобрителни коментари.\"Адмирации, момчета! Да, има и много добри и съвестни хора все още из цяла България!\", пише един от потребителите.\"Браво сладурчета, все още има надежда със такива позитивни Българи!\", коментира друга.\"За доброто трябва да се пише повече. Браво, момчета!!! Браво и на Ели, че разказа за вас\", пише друга потребителка.", "date": "2018.01.11", "title": "История със забравен GSM и селфи в метрото! И това се случва в София"}
{"url": "https://www.dnes.bg/zvezdi/2018/01/11/preslava-se-razhvyrlia-po-banski-na-puket-liubovnikyt-lipsva.364738", "text": "Фолкпевицата Преслава зарадва десетките си хиляди почитатели със снимки от остров Пукет. Тя е на екзотична ваканция с приятеля си Павел Лазаров, който обаче остава извън кадър, .\r\nИзпълнителката сподели няколко секси снимки по бански, което не е типично за нея. Тя не е от кохортата певици и плеймейтки, които събират лайкове с разголени фотоси от различни туристически дестинации.\r\nГолямата въпросителна е дали Преслава очаква първото си дете. Тя на няколко пъти опроверга, че е бременна, като дори обясняваше как коремът ѝ пораснал, защото прекалявала с храната. Хора от нейния приятелски кръг обаче твърдят, че с Павел наистина ще стават родители и дори вече знаели пола на бебето.\r\nСамата фолкпевица криела състоянието си от суеверие.\r\n ", "date": "2018.01.11", "title": "Преслава се разхвърля по бански на Пукет, любовникът липсва"}
{"url": "https://www.dnes.bg/health/2018/01/11/tamarind-indiiskata-furma-s-neveroiatni-polzi-za-zdraveto.364690", "text": "Тамаринд е вкусен, едновременно сладък и кисел плод. Наричат го индийска фурма. Смята се, че води произхода си от Централна и Източна Африка, както и остров Мадагаскар. Някои изследователи предполагат, че дървото тамаринд е пренесено в Африка от Индия.Днес отглеждането му е разпространено в почти всички тропически райони на земята.Растението е буйно с вечнозелени листа. Плодовете се развиват в шушулки. Могат да се консумират сурови, добавени към десерти, сушени или стрити под формата на подправка за поръсване. Често се добавя към конфитюри и сладка, произведени в екзотичните страни.Тамаринд има невероятни ползи за здравето.Сред ценните компоненти в състава на тамаринда са витамините С, Е и В, както и минералите калций, желязо, фосфор, калий, манган, фибри. Тамаринд е много богат на антиоксиданти, което го прави перфектен в борбата с възпаленията и образуването на туморни клетки.Кои са най-важните ползи за здравето от тамаринд?Тамаринд има слабително действие и облекчава запека. Съдържа огромно количество фибри, които регулират обмяната на веществата, стимулират перисталтиката на червата и ги освобождават от токсините.Фибрите в тамаринда имат свойството да допринасят за редуцирането на натрупаната мастна тъкан в коремната област.", "date": "2018.01.11", "title": "Тамаринд – индийската фурма с невероятни ползи за здравето"}
{"url": "https://www.dnes.bg/politika/2018/01/11/siderov-shte-se-pokajem-v-evropa-kato-nadejdni-partniori.364742", "text": "След европредседателството патриотичните формации ще се докажат като надежден партньор и това е тенденцията в Европа. Това каза шефът на ПГ на \"Обединените патриоти\" Волен Сидеров в декларация в първия ден на новата парламентарна сесия, в който започва и еврошефството.Той обобщи, че за първи път в България патриотичниите партии участват във властта и настоя, че такива са и нагласите в Европа. Сидеров даде пример с Австрия, където също патриотична формация участва в управлението.\"През 2000 г. Партията на свободата спечели много добър изборен резултат и Австрия бе подложена на изолация от Европа. Сега същата партия е във властта и нищо страшно не става. Това означава, че светът се е променил\", обясни лидерът на \"Атака\".Сидеров настоя, че България ще покаже, че управлението е стабилно и че внушенията за несигурност не са неверни.\"Председателството ще завърши с убежданието, че патриотичните формации в България са надеждни партньори. Европа вече няма да е същата и България е в крачка с европейските тенденции\", каза националистът.Волен Сидеров контрира и думите на червената шефка Корнелия Нинова, която цитира чужди медии, които описват България като \"корумпирана, но удобна и послушна\", и настоя да обръщаме по-малко внимание на поръчкови и интригантски материали.\"Пожелавам да се излекуваме от най-лошата българската болест - завистта, злобата и мазохизма. Това самооплюване никой не може да го направи, както самите си го правим - че сме най-лошите и най-корумпираните. Знаем, че всички издания в света изпълняват поръчки\", настоя той.", "date": "2018.01.11", "title": "Сидеров: Ще се покажем в Европа като надеждни партньори!"}
{"url": "https://www.dnes.bg/zvezdi/2018/01/11/riki-martin-si-vze-siriec-omyji-se-za-nego.364739", "text": "Пуерториканският певец Рики Мартин лично се похвали, че е сключил брак с партньора си, шведския художник концептуалист от сирийски произход Джуан Йосеф, съобщиха Франс прес и Контактмюзик.В интервю за И! Нюз 46-годишният Мартин е потвърдил, че вече е семеен мъж, както и че официалното тържество по случай сватбата тепърва предстои, пише БТА.\"Вече съм съпруг, но голямото парти ще бъде след около два месеца. Когато дойде времето, ще го съобщя. Ние разменихме брачни обети, положихме клетви и подписахме всички необходими документи, в това число и предбрачен договор\", споделя Рики Мартин.Връзката на певеца, който е баща на близнаци - 8-годишните Матео и Валентино, с шведския художник започна през 2016 г.Още през ноември същата година Мартин оповести, че с партньора му са се сгодили и възнамеряват да узаконят отношенията си, припомня изданието. \r\n ", "date": "2018.01.11", "title": "Рики Мартин си взе сириец, омъжи се за него!"}
{"url": "https://www.dnes.bg/world/2018/01/11/sumatra-pod-oblak-vulkanichen-prah-ot-sinabung.364744", "text": "Вулканът Синабунг на индонезийския остров Суматра изхвърли тази сутрин вулканична пепел на височина повече от 1 км в атмосферата, съобщи ДПА, цитирайки местни служители.\r\nИзригването е било съпроводено от земни трусове, продължили близо пет минути секунди, каза Сутопо Нугрохо, говорител на националната агенция за борба с бедствията. В кратера на вулкана са се натрупали два млн. куб. метра лава, добави той.\n\n\n\r\n2460-метровият вулкан изригва периодично от края на 2013 г., което наложи хиляди хора да бъдат евакуирани. От юни 2015 г. равнището на тревога, свързано с активността на вулкана, остава най-високо.\r\nВ неделя друг вулкан - Семеру, висок 3670 м, в източната част на главния индонезийски остров Ява, също избълва горещи облаци, но властите засега поддържат нивото на тревога там само една степен над обичайното.\r\nВсе още най-висока степен на тревога от ноември насам се поддържа и около 3200-метровия вулкан Агунг на туристическия остров Бали, но радиусът на забранената зона около него бе намален от 10 на 6 км в началото на януари заради затишие в активността му.\r\nИндонезия е разположена върху т.нар. Тихоокеански огнен пръстен, известен с високата си сеизмичност и чести вулканични изригвания. В страната има около 130 действащи вулкана.", "date": "2018.01.11", "title": "Суматра под облак вулканичен прах от Синабунг"}
{"url": "https://www.dnes.bg/technology/2018/01/11/natiskyt-nad-apple-zaradi-problemite-s-bateriite-raste.364752", "text": "Председателят на важна за бизнеса комисия в Сената в САЩ поиска от Apple Inc да отговори на въпроси, свързани с обявлението ѝ, че забавя по-старите телефони с изтощени батерии, предаде Ройтерс.Компанията, базирана в Калифорния, се извини за проблема на 28 декември, понижи цените за замяна на батерията и заяви, че ще промени софтуера си, който показва на потребителите дали батерията на телефона е добра или е за смяна.Сенаторът Джон Тюн, републиканец, който председателства Комисията по търговия, наука и транспорт, заяви в писмо от 9 януари до главния изпълнителен директор на Apple Тим Кук, че „на фона на сериозната критика от страна на потребителите, противопоставящи се на компанията, трябваше да има по-голяма прозрачност. \"Apple обяви, че ще намали цената за замяна на батерии, които не са в гаранция, до 29 долара от 79 долара за iPhone 6 или по-късни модели. Компанията също така ще актуализира своята операционна система iOS, за да може потребителите да видят лесно дали батерията е в лошо състояние и влияе на производителността на телефона. Тюн е попитал дали Apple възнамерява да предложи безплатно заместване на батерии или дали не проучва да предлага отстъпки за клиенти, които плащат пълната цена за резервни батерии.Той също така иска да знае дали Apple е уведомявал потребителите за намалените функции в софтуерните актуализации, които забавят телефоните и дали клиентите имат възможност да откажат актуализацията. В писмото също така се попита дали подобен софтуер е бил използван в по-ранни модели iPhone.Тюн иска отговорите от Apple до 23 януари. Говорител на компанията е отказал коментар.Apple обърна внимание на опасенията за качеството и трайността на своите продукти в момент, в който продава най-новия си флагман iPhone X на цени от 999 долара нагоре.„Знаем, че някои от вас смятат, че Apple ви е оставил в беда. Извиняваме се\", заяви концернът през миналия месец.Компанията призна по-рано през декември, че софтуер на iPhone може да забави дейността на някои телефони с проблеми с батерията. Apple твърди, че проблемът се крие в това, че по-старите литиеви батерии доставят мощност неравномерно, което може да накара апарата да се изключи неочаквано, за да предпази някои чувствителни части.По-рано през седмицата стана ясно, че фpeнcĸи пpoĸypopи ca зaпoчнaли paзcлeдвaнe oтнocнo твъpдeниятa зa „пpoгpaмиpaнo ocтapявaнe\", зaлoжeнo в мoдeлитe іРhоnе нa Аррlе. Зaĸoнoдaтeлcтвoтo в страната изpичнo зaбpaнявa нapoчнoтo cъĸpaщaвaнe нa живoтa нa дaдeн пpoдyĸт c цeл пoтpeбитeлитe дa гo зaмeнят с нов.  ", "date": "2018.01.11", "title": "Натискът над Apple заради проблемите с батериите расте"}
{"url": "https://www.dnes.bg/politika/2018/01/11/dps-evropa-ne-haresva-zamitaneto-pod-kilima.364747", "text": "По време на европредседателството ДПС ще продължи да защитава интересите на страната - влизането в Шенген и еврозоната, но няма да спре да показва недъзите във властта и да предупреждава, че включването на националисти във властта разделя нацията. Това каза лидерът на ДПС Мустафа Карадайъ в първия ден на новия парламентарен сезон.\r\nКато приоритет на еврошефството той определи присъединяването на Западните Балкани към европейското семейство, но също така и засилването на диалога на ЕС с Турция.\r\n\"Не си представяме, че може да бъде постигната сигурност на Балканите без включването на Турция в общоевропейските процеси, колкото и трудно да изглежда това в момента\", настоя Карадайъ.\r\nТой разкритикува управлението, че иска от опозицията да \"осигури вътрешнополитически комфорт\" по време на председателството, да не се показват недостатъците и да не се внася вот на недоверие.\r\n\"Този комфорт ние не можем да осигурим, защото сме сигурни, че гражданите не искат това и няма да ни простят, ако не поставим важните за тях проблеми. Ние няма да спрем да предупреждаваме, че включването на националистите във властта официализира езика на омразата. Европейските политици не гледат с добро око на замитането на проблемите под килима\", настоя лидерът на ДПС.\r\nТой допълни, че движението ще продължава да работи за преформатирането на властта, но уточни, че това не означава непременно влизането на ДПС в управлението.\r\n\"Няма да участваме в процес \"стани да седна\", каза Карадайъ и допълни, че България има нужда от програма за ускорено развитие и дълбоки реформи в най-важните сфери.", "date": "2018.01.11", "title": "ДПС: Европа не харесва \"замитането под килима\"!"}
{"url": "https://www.dnes.bg/crime/2018/01/11/mitnichari-zadyrjaha-kontrabandni-cigari-na-lesovo.364754", "text": "Митничари задържаха 690 кутии /13 800 къса/ контрабандни цигари на ГКПП Лесово при две отделни проверки, съобщиха от Агенция \"Митници\".\r\n500 кутии /10 000 къса/ от цигарите без български акцизен бандерол са открити във фабрични кухини под седалките на автобус с българска регистрация, превозващ пътници. Автобусът е пристигнал на митническия пункт на вчера в 00.20 часа от Турция. Шофьорът и всички пътници в автобуса са заявили, че не пренасят стоки, валута или валутни ценности за деклариране.При последвалата митническа проверка митническите служители откриват във фабрични кухини под седалките в предната част в пътническия салон на автобуса общо 500 кутии цигари с марка \"Karelia Slims\", без акцизен бандерол.Един от пътниците в автобуса, български гражданин, е признал, че цигарите са негови. Срещу нарушителя е съставен акт по Закона за митниците.\r\nДруги  190 кутии /3800 къса/ контрабандни цигари са открити същия ден в шофьорската кабина на камион, управляван от турски гражданин. Камионът с влекач е пристигнал на Митнически пункт Лесово вчера на трасе \"Входящи товарни автомобили\" и е превозвал стоки от Турция за държава от ЕС през България. След оформяне на документите на товара, товарният  автомобил е селектиран за проверка от екип на митническа мобилна група. При извършената митническа проверка в шофьорската кабина митническите служители откриват зад тапицерията в задната част на кабината недекларирани общо 190 кутии цигари с търговски марки \"L&M\", \"Karelia Ome\", \"EVE\", \"Muratti\". Срещу шофьора на камиона - турски гражданин, е съставен акт за нарушение на Закона за митниците.", "date": "2018.01.11", "title": "Митничари задържаха контрабандни цигари на Лесово"}
{"url": "https://www.dnes.bg/notifikacii/2018/01/11/ubiistvoto-na-biznesmena-razchistvane-na-smetki-v-yndyrgraunda.364723", "text": "\r\n                        \r\n                        \r\n                        \r\n                    Свързването на убийството на Петър Христов с делото \"Наглите\" е опит за героизиране на жертвата, смята бившия шеф на Националната разузнавателна служба ген. Димо Гяуров. \r\nТой предположи, че няма да се стигне до извършителя на показния разстрел на Петър Христов в \"Манастирски ливади\" в София. Или някой ден ще се стигне до едно тяло, в някоя кариера или кладенец, за което да се предположи, че е на извършителя.\n\n\n\n\n\nСпоред ген. Гяуров версията, че убийството е свързано с делото \"Наглите\", е опит да се героизира жертвата.\"Много е нелицеприятно да се признава, че човекът е типичен представител на Прехода и първоначалното натрупване на капитал. По-важно е, че е тясно свързан с важни представители на \"подземния свят\".\"За мен е необяснимо как обикновен охранител на дискотека става собственик на най-големия завод за захар, как придобива целия млекопреработвателен бизнес в един район? Той действително командваше шефовете на полицията\", коментира гостът на .По думите на ген. Гяуров на някого му е прекипяло. \"Възможно е да е някой, който да има да взема нещо от него, някой на когото нещо му е взето, конкуренция, изместени партньори, неразплатени ангажименти\", посочи той.Според бившия шеф на Националната разузнавателна служба има липса на държавност и наглост от страна на изпълнителите.\"Свидетели сме на връщане на времената на безсилието на държавата. Какъв по-голям срам от това да има хиляди хора, обявени за издирване и никой да не ги издирва?\", отбеляза ген. Гяуров в контекста на показната стрелба срещу един от шефовете на НАП и жестокото шесторно убийство в Нови Искър.Вчера бе категоричено потвърдено от МВР, че Росен Ангелов е убиецът на шестте жертви, а мотивът не е само ревност, но и желание за обир на луксозни апартаменти.\"Остава неясно как разследването стигна до това, че причината е недоволство от нежеланието на жертвата да съдейства за обирджийство. Как направиха извода, че останалите членове на семейството са знаели? Това е в противоречие на любовната връзка, която би трябвало да е тайна. Обяснението беше на оперативни източници, което е смешно и жалко\", сподели своята гледна точка ген. Димо Гяуров.Той допусна, че извършителят не е бил сам и \"нищо чудно лицето да е самоубито\".\"Не твърдя, че това е извършено от МВР, а от съучастника му. Зам.-главният прокурор не е наясно как се правят тези експертизи\", каза още Гяуров.", "date": "2018.01.11", "title": "Убийството на бизнесмена – разчистване на сметки в ъндърграунда!"}
{"url": "https://www.dnes.bg/obrazovanie/2018/01/11/ot-vtoriia-srok-uchenicheskite-stipendii-rastat-s-10-leva.364746", "text": "От втория учебен срок се увеличава размерът на ученическите стипендии. От 50 лева те ще станат 60 лева.Разширява се и обхватът на учениците, които ще могат да ги получават.\nРазмерът на стипендията, която получава ученикът, както и броят на децата, които имат право на нея, се определя от комисия в съответното училище.\r\n\"Тъй като основният критерий, когато става въпрос за образователни резултати, е успехът, а когато става въпрос за образование, вече е доходът на член от семейството. Нямаме фиксиран, строго определен отличен успех - да речем - над 5.50. Училището го определя в зависимост от това какви са учениците, които се обучават там, какви образователни резултати постигат\", каза каза пред БНР Грета Ганчева, експерт от просветното министерство.\r\nВсички ученици от осми клас ще започнат да вземат стипендия, не от девети, както беше до момента. Учениците от частните училища също ще имат това право, стипендии ще получават и търсещите или получили международна закрила ученици. До момента получаваха само чужденците.Всички деца със специални образователни потребности също ще имат право да получават различни видове стипендии.\r\nПарите, предвидени за ученически стипендии през годината, са над 23 милиона лева.", "date": "2018.01.11", "title": "От втория срок: Ученическите стипендии растат с 10 лева"}
{"url": "https://www.dnes.bg/politika/2018/01/11/bsp-vnasia-vota-na-nedoverie-bez-dps-imat-razlichiia.364760", "text": "От БСП ще внесат сами вота на недоверие към правителството на Бойко Борисов, без ДПС. Това решение обяви червената лидерка Корнелия Нинова и обясни, че има принципни различия след изказването на почетния председател на ДПС Ахмед Доган, който преди Коледа заяви, че според него няма политическа сила от опозицията, която може да поеме отговорността за управление на страната към днешна дата.\n\n\n\n\n\"На 17 януари внасяме вота сами, темата остава борбата с корупцията. Току-що проведохме разговори с ДПС и информирахме колегите за своите аргументи, разговарях с Карадайъ. Дали ДПС ще ни подкрепят в дебатите и гласуването е тяхното политическо решение\", обяви Нинова в кулоарите на парламента.Като мотив за решението тя посочи появилите се различия след изявлението на Ахмед Доган.\"Имаме принципни различия. Първото е, че няма готова опозиционна сила, която да поеме управлението. Ние само преди 6-7 месеца се явявахме на избори с управленска програма с намерение да управляваме. Второто е призивът да се пази стабилността и сигурността на страната. Съгласни сме, че България има нужда от това, но за нас основният генератор на несигурност е правителството на Бойко Борисов\", настоя соцлидерката.\r\nТя допълни, че изказването на Доган е породило различни тълкувания, но от БСП са го анализирали и тълкували по този начин. \r\n\"Изразяваме принципно различие, запазвайки уважение, и си внасяме вота сами\", завърши Нинова.", "date": "2018.01.11", "title": "БСП внася вота на недоверие без ДПС. Имат различия!"}
{"url": "https://www.dnes.bg/teatar/2018/01/11/pyteshestvie-prez-teatyra-na-obrazite-s-ostrovyt-na-robite.364765", "text": "Плевенският драматично-куклен театър гостува с \"комедия дел арте\" на сцената на Народен театър \"Иван Вазов\".На 17 януари 2018г. от 19:00ч. на голяма сцена в Народния театър ще гостува спектакълът На \"Островът на робите “ ще ни отведе плевенският драматично-куклен театър\" \"Иван Радоев\" на 17 януари от 19.00 часа. Спектакълът гостивуа с  с \"комедия дел арте\" на сцената на Народен театър \"Иван Вазов\".За пръв път пиесата на френския драматург Пиер дьо Мариво ще бъде представена пред българска публика. Режисьор на спектакъла е Васил Василев, а преводът е на Наташа Колевска.\"Островът на робите\"  е едно пътешествие през театъра на образите, в който жанрът \"комедия дел арте\"\r\n (комедия на маските) се преплита от  ярка съвременна сценография в силно ефектна, динамична визия. \r\nВ тази модерна, цветна приказка,  актьорите разгръщат пълния си талант и потенциал в една сатирична история за свободата.Въпросите, които се задават в \"Островът на робите\"  са едни от вечните въпроси , откъде започва свободата и къде свършва  робството. Героите на Мариво ще търсят редом със зрителите тези отговори.Има ли излизане от островът на робите  и каква е цената да си силен или слаб,  да можеш да печелиш, но и да губиш, както и силата да простиш, са все въпроси, които търсят и днес своите отговори. \r\nЕфектната сценография и костюми са дело на Константин Вълков,  хореография и пластика-Ина Гергинова. А смелият  актьорски дебют  е на Адриан Филипов, Сергей Константинов, Бориса Сарафова, Мария Йорданова, Теодора Кулева, Йоана Кирчева", "date": "2018.01.11", "title": "Пътешествие през театъра на образите с \"Островът на робите\""}
{"url": "https://www.dnes.bg/world/2018/01/11/trymp-moje-pak-da-podkrepim-sporazumenieto-za-klimata.364750", "text": "САЩ \"могат евентуално да се върнат обратно\" в Парижкото споразумение по климата, заяви американският президент Доналд Тръмп в сряда. Това обаче може да се случи единствено при условия, които няма да наказват страната за богатството ѝ от изкопаеми горива, съобщава USA Today.“Честно казано, това е споразумение, с което нямам проблем, но имам проблем със споразумението, което подписахме, защото, както винаги, те направиха лоша сделка“, каза Тръмп.Коментарите му бяха направени по време на съвместна пресконференция с норвежкия министър-председател Ерна Солберг в Белия дом. Норвегия, богата на петролни и газови резерви, бе първата развита страна, която ратифицира глобалното споразумение, за да намали въглеродните емисии.САЩ също се присъединиха към необвързващото споразумение по времето на президента Барак Обама, но миналата година Тръмп изтегли страната от него. Така Съединените щати останаха единствената държава извън сделката.Тръмп заяви, че въпросът е бил повдигнат по време на личните разговори със Солберг, но „не е бил водеща тема“.По време на пресконференцията Солберг обясни бизнес възможностите във възобновяемата енергия. „Имаме строги регулации, за да изпълним целите си по Париж, което означава, че имаме много силни политики за технологии, благоприятни към околната среда и климата“, каза тя.Тръмп от своя страна похвали възобновяемите възможности на Норвегия. „Норвегия има страхотна водна енергия. Страхотна“, каза той. „Иска ми се да направим нещо такова, но водната енергия е фантастична и имате страхотен актив“.По-рано обаче, говорейки за енергийното господство на САЩ над Русия, той се разгневи на бившия си конкурент Хилари Клинтън заради енергийните ѝ политики.„Аз силно подкрепям петрола и газа и всичко останало, и много енергия“, каза той. „Хилари, противникът ми, подкрепяше вятърната и други видове енергия, която към момента определено няма същия капацитет“. ", "date": "2018.01.11", "title": "Тръмп: Може пак да подкрепим споразумението за климата!  "}
{"url": "https://www.dnes.bg/notifikacii/2018/01/11/kolko-rano-propivat-dneshnite-mladeji.364740", "text": "За това младежите да се запознават прекалено рано с алкохолните напитки си има много ясни причини. Според проучване, проведено паралелно от 2 водещи университета, основен виновник за това са родителите и техните навици, дори в случаите, когато не злоупотребяват с алкохола. Според проучването един от всеки шест родители на деца в юношеска възраст им позволяват да пийват алкохол още преди 14-годишна възраст. От биологична гледна точка това е твърде ранна възраст, когато мозъкът и организмът на децата като цяло все още не са напълно развити. Много родители считат това за отговорно поведение, укрепващо увереносттa на децата и семейната сплотеност, но научните данни сочат, че много повече са потенциалните рискове за здравето на подрастващите.  ", "date": "2018.01.11", "title": "Колко рано пропиват днешните младежи?"}
{"url": "https://www.dnes.bg/politika/2018/01/11/dps-ne-se-otkazva-shte-buta-kabineta-s-vota-na-bsp.364763", "text": "ДПС не се отказва от желанието си да бутне правителството и ще подкрепи вота на недоверие, който БСП ще внесе.Изненадващо днес червената шефка Корнелия Нинова обяви, че левицата внася вота самостоятелно, въпреки че преди Нова година беше решено, че той ще е в съавторство с ДПС.\n\n\nМотивите на социалистите за тази крачка назад били принципни различия след изказването на почетния председател на ДПС Ахмед Доган, който преди Коледа заяви, че според него няма политическа сила от опозицията, която може да поеме отговорността за управление на страната към днешна дата.Поведението на БСП сега пък доказвало правотата на думите на Доган, смята Йордан Цонев от ДПС.\"Ако нямаш коалиционна култура в опозиция, много трудно можеш да имаш в управление\", коментира той.Иначе Цонев увери, че решението на ДПС е взето отдавна и то е не за един вот на недоверие, а за вотове.\"Ще подкрепим вота, но с нашите мотиви, ще гласуваме за падане на правителството\", отсече той.Депутатът от ДПС припомни, че е имало среща на лидерите на двете опозиционни политически сили и е било договорено да се прецизират мотивите за вота.\"Между Коледа и Нова година не бяхме потърсени, след Нова година също, днес разбрахме, че вчера БСП на форум е взело решението и днес Корнелия Нинова уведоми Мустафа Карадайъ\", обясни Йордан Цонев.\r\n ", "date": "2018.01.11", "title": "ДПС не се отказва, ще бута кабинета – с вота на БСП"}
{"url": "https://www.dnes.bg/obshtestvo/2018/01/11/otvyd-stereotipite-za-jricite-edin-klient-ne-iska-samo-seks.364662", "text": "Казват, че нощем всички котки са черни. Може би затова и не разбрах, че срещу мен стои . Запознах се с дамата, която ще нарека Маги, съвсем случайно – засякохме се в заведение, където тя беше с приятелка на моята приятелка. Заговорихме се, смяхме се, коментирахме актуалните теми на деня. Бях изненадана, когато ми сподели с какво се занимава, разказва Йоана Миланова, редактор в \"Дарик\".\r\nНали в България е общоприето, че \"жриците на любовта\" са по магистралите, изглеждат нечистоплътно и са порядъчно глупави? Маги определено не отговаряше и на трите стереотипа. Още по-изненадана останах, когато ми заяви, че без притеснение ще ми разкаже неща от кухнята на най-древната професия. Все пак се разбрахме да запазим в тайна името й. Не защото се притеснява, а именно заради .\r\nМаги е на 32 години. Започнала да се занимава с това преди около 10 години с големи прекъсвания. Общият й \"трудов стаж\" в бранша не е повече от две години и половина. Направила този избор, защото парите не й стигат. В същото време не намира нещо лошо в проституцията.\r\n\"Всеки мъж си плаща за секса – дали в кеш, дали с хубаво бижу, дреха или дори вечеря в ресторант\", коментира тя. \r\n\r\n\"В началото работех в клуб на \"Витошка\". Собственици бяха мъж и жена, които си харесваха момиче и искаха да се възползват от услугите му безплатно. А в нашия бранш по това време имаше неписани закони – такъв натиск е недопустим, защото, независимо какъв си, трябва да платиш за услугата, която искаш да ползваш\", каза тя. \r\nСлед това попаднала на място, което отговаряло на изискванията й. Там имала около 20 колежки.\r\n \r\n\"Където има жени, има и интриги, защото те не могат да се изправят и да си поставят лице в лице проблема. Те го споделят на всички, но не и на теб. Иначе преди години съм се изправяла пред редица проблеми – рекет и изнудване от униформени лица и нелоялна конкуренция. Но пък имаше кой да ни пази. Клиентите бяха с различна нагласа. Знаеха, че ще има лоши последици за тях, ако ни посегнат. Преди около 10 години властите проведоха мащабни арести и разбиха \"схеми\" в бранша. По всяка вероятност разчистиха пътя на други хора в тази доходоносна ниша. Ние останахме без гръб и всеки можеше да си прави каквото пожелае\", споделя Маги.\r\n \r\n\"Има много случаи на побои, обири, а някои момичета бяха продадени като козички в Македония и Албания. Други са били брутално изнасилвани – вика те клиент, очакват те много мъже. Това не е проституция, а изнасилване\", посочва тя, но заключва, че в сивия сектор, където няма правила черно на бяло е така. Ето защо Маги и нейни колежки настояват България да се присъедини към страните, в които проституцията е легализирана.\r\nСподеля, че дори да й се случи нещо лошо, докато работи, няма на коя институция да се оплаче. Затова разчита на свои приятели, които й помагат – с транспорта и с охраната. Самото им присъствие респектира клиенти, които се изживяват като мутри, категорична е тя. \r\n\"Искаме да има ясни правила. Най-вече държим на здравния контрол – да сме спокойни както ние, така и клиентите ни. Искаме да разчитаме, че можем да имаме коректни работодатели, които се грижат за осигуровките ни. Искаме да си плащаме данъците. Сега НАП ни проверява и пита как поддържаме такъв стандарт на живот и не знаем какво да обясним. Не е случайно, че проституцията е сочена за най-древната професия. Винаги тази услуга се е търсила и винаги е имало хора, които ще платят за нея. Защо това да не е ?\", пита Маги.\r\nОсвен липсата на закони, друг проблем в бранша са . Според Маги това са момичета, най-често студентки, които пускат обяви в интернет сайтове и предлагат евтини услуги с крайно съмнително качество. Обикновено предлагат собствен терен, пазарят се по телефона, не държат на здравето и хигиената си и не се отнасят подобаващо с клиента.\r\nВъпросните самосиндикални момичета често пробутват фалшиви снимки в обявите си. Дори са използвали лични фотоси на Маги, свалени от социална мрежа. Чувала е от свои клиенти, че са станали жертви на нагла кражба от такива проститутки или пък, че били притеснявани по телефона от тях.\r\n\". Много малко от времето ни заедно преминава само в задоволяване на физическите му нужди. Клиентът иска да разговаря с някой интелигентен човек, на чиято дискретност може да разчита. Той не може да намери такъв в бара или на улицата, а се притеснява да не бъде съден от приятелите си. Затова се обръща към момичета като мен, споделя, коментира различни теми. И му харесва. Ние сме и един вид психолози\", подчертава тя.\r\nСпоред нея мнението на българите за проститутките е крайно закостеняло и назадничаво, защото хората масово мислят, че са нечистоплътни, глупави и грозни момичета, които работят по магистралите, притискани от сводник. Самата тя подчертава, че нещото, на което най-много държи е безопасността и хигиената.\r\nСъвременните тенденции в бранша са следните – момичета не се предлагат по каталози. Чрез мобилни приложения за комуникация клиентът може да поиска актуална снимка, за да се увери, че ще се срещне с реален човек.\r\n\r\nНякои момичета са със зависимости, други са самотни майки, а трети просто харесват високия стандарт на живот, който не могат да си осигурят по друг начин в България. \r\n\"Аз обичам да си купувам дрехи, а обувките са ми мания. С парите, които получавам, си покривам норманите разходи, помагам финансово и на родителите си\", споделя Маги. \r\nИначе в бранша познава жени със стабилни професии – учителки, лекарки, медицински сестри...\r\nИма обаче и много момичета, които стават жертва на един по-особен вид тормоз. Схемата е следната – момичето се запознава с мъж, в когото се . Той твърди, че я обича, но впоследствие я принуждава да проституира. Внушава й, че за нищо не я бива и друг не би я обичал колкото него. Маги разказва за случай, в който такъв мъж живее с три дами, които убедил, че обича. Те дори се конкурирали коя ще му донесе повече пари. \r\nДруг случай – 18-годишно момиче било въвлечено в същата схема. Издържало въпросният мъж, съпругата и дъщеря му. Самата тя живеела в крайна нищета и дори Маги й е подарявала дрехи. \r\nПитам я какво би казала на хората, които след тази публикация ще я критикуват яростно. \r\n\"Това е моят личен избор. Аз никого не съдя. Открит човек съм и предпочитам да се справям сама в живота, а не да лъжа човека до себе си, за да бъда негова държанка. Който каквото иска да мисли за мен\", отговаря тя.\r\n\"Искам да подчертая, че аз не работя ЗА някого, а за себе си. Работя с хора, на които мога да разчитам, че ще се прибера жива и здрава в дома си. Искам тези мои приятели също да се чувстват спокойни. Тяхната грижа към нас да бъде легализирана\", казва още Маги и допълва:\r\n\"Не се срамувам от себе си. Бих се срамувала, ако правя това за мерси и малка водка в дискотеката. Този вид момичета могат да бъдат много опасни. Те казват на мъжа това, което иска да чуе. Най-малкото, с което могат да навредят е да откраднат от мъжа, да не говорим, че могат да го заразят с отвратителни болести. Да си знаеш цената не е срамно. И не си мислете, че силно гримираните и марково облечени момичета в социалните мрежи, демонстриращи със селфита много висок стандарт на живот, не си изкарват прехраната по този начин. И те са проститутки. Само че си лепят друг етикет. Много по-долнопробен\".", "date": "2018.01.11", "title": "Отвъд стереотипите, за жриците: Един клиент не иска само секс!"}
{"url": "https://www.dnes.bg/stranata/2018/01/11/gripyt-oshte-ni-podminava-no-infekcii-tryshkat-mladi-i-stari.364707", "text": "Грипът засега подминава Пловдив. Нито една лабораторна проба до момента не е дала положителен резултат. В София са били изпратени няколко съмнителни на пациенти, които са били приети в Инфекциозна клиника и в КАРИТ на УМБАЛ \"Свети Георги\", но все още не са готови. За сметка на това обаче респираторни и чревни инфекции тръшкат и млади, и стари.\n\n\n\r\nПред кабинетите на общопрактикуващите лекари и спешните портали се извиват опашки от подсмърчащи и с висока температура деца.Възрастните също чакат часове наред, за да могат да бъдат прегледани. Въпреки увеличаването на болните от респираторни заболявания все още няма данни за обявяване на грипна епидемия, са категорични от РЗИ – Пловдив.Миналата седмица през класните стаи на някои училища в града е минала проверка от ръководствата на школата. Били преброявани децата, които отсъстват, а на здравите хлапета било казано, че грипна ваканция може да бъде обявена само ако ги няма над 30% от учениците в даден клас.\"Масово съученици идват на училище болни, за да не изпускат учебен материал. Ако всички си останат вкъщи да се лекуват, класовете ще намалеят и с 50%\", недоволстват обаче учениците, на които много им се иска да бъдат пуснати в грипна ваканция.От РЗИ признават, че има чувствително увеличение на болните в последните десетина дни. Само за последната седмица били регистрирани 80 нови случая на 10 000 души, но и това не е достатъчно за обявяване на грипна епидемия. Респираторните вируси протичат с много висока температура, хрема, кашлица и отпадналост.Ентеровирусите пък причиняват болки в гърлото и корема, както и разстройство. Чревните инфекции се предават ако някой болен кихне в лицето на здрав човек или пък възникват заради лоша лична хигиена.", "date": "2018.01.11", "title": "Грипът още ни подминава, но инфекции тръшкат млади и стари"}
{"url": "https://www.dnes.bg/zvezdi/2018/01/11/amanda-piit-na-46-istorichkata-s-kino-kariera.364632", "text": "\nНа 11 януари рожден ден празнува популярната американска актриса Аманда Пийт. Тя е родена в Ню Йорк през 1972 г., а нейната професионална кариера започва през 1995 година.\r\nЕдин от най-известните филми, в които участва е \"Девет ярда\", където си партнира с Брус Уилис и Матю Пери. В други филми тя играе заедно с Бен Афлек, Морган Фрийман и Ашли Джъд.\r\nПрез 2005 г. участва и в романтичната комедия \"Почти любов\", където си партнира с Аштън Къчър.\r\nМайката на Аманда – Пени, е социална работничка, а баща й Чарлз е адвокат. Двамата се развеждат през 1990 г., когато бъдещата филмова звезда навършва 18 години.\r\nИма две по-големи сестри.\r\nВъпреки актьорската си кариера, Аманда завършва Колумбийския университет със специалност „История“.\r\nПреди да влезе в киното, Аманда Пийт участва в няколко телевизионни проекта, между които е и \"Закон и ред\".\r\nПървото й участие в кинопродукция е през 1995 г., когато се снима в „Animal's Room“.\r\nПрез 2000 г. Аманда Пийт е избрана от американско списание за една от най-красивите жени на света.\r\nТе я омъжена за Дейвид Бениоф. Двойката има три деца - Моли Джун, Франсис Пен и Хенри.\r\n ", "date": "2018.01.11", "title": "Аманда Пийт на 46: Историчката с кино кариера"}
{"url": "https://www.dnes.bg/world/2018/01/11/djulian-asandj-stava-ekvadorski-grajdanin.364710", "text": "Основателят на Уикилийкс Джулиан Асандж, който от над пет години се укрива в посолството на Еквадор в Лондон, е получил граждански идентификационен номер от южноамериканската страна, съобщиха ДПА и Ройтерс.Номер 1729926483 отговаря на провинция Пинчинча в централната част на Еквадор, съобщава в. \"Универсо\".\r\nСпоред изданието на Асандж може да е бил издаден и паспорт.Ройтерс е открил регистрация на \"Джулиан Пол Асандж\" в гражданския регистър на Еквадор, който включва само еквадорски граждани. Говорител на регистрационните служби отказа да коментира дали това означава, че той е получил гражданство, пише БТА.След публикуването на информацията еквадорското министерство на външните работи заяви, че няма да отговаря на \"слухове, изкривена или извадена от контекста информация\" по случая на Асандж.Австралиецът живее в малък кабинет в еквадорското посолство, след като Кито му даде убежище през 2012 година, когато Швеция го разследваше за сексуални престъпления. Шведските власти оттеглиха обвиненията, но Асандж посочва, че се страхува да не бъде арестуван и екстрадиран в САЩ заради публикуването на поверителни документи за войните в Ирак и Афганистан на онлайн платформата.\r\n ", "date": "2018.01.11", "title": "Джулиан Асандж става еквадорски гражданин?"}
{"url": "https://www.dnes.bg/stranata/2018/01/11/oblachno-na-mesta-dyjd-temperaturite-do-10-c.364709", "text": "Днес ще е облачно и на много места ще преваляна дъжд, който привечер в Предбалкана ще се премесва със сняг. Почти без валежи ще е в югозападните райони.Ще духа слаб, в Източна България до умерен вятър от изток-североизток. Минималните температури ще са предимно между 1 и 6 градуса, а максималните - между 4 и 9 градуса.Атмосферното налягане е по-ниско от средното за януари и ще продължи да се понижава, съобщават от Националния институт по метеорология и хидрология при БАН.Над Черноморието ще бъде предимно облачно и на места ще превали слаб дъжд. Ще духа до умерен вятър от източната четвърт. Максимални температури на въздуха ще са между 8 и 10 градуса, близки до температурата на морската вода. Вълнението на морето ще бъде 2-3 бала.По планините ще преобладава облачно време и на места ще превали слаб сняг. Ще духа умерен, по билата и силен вятър от юг-югоизток. Максимална температура на височина 1200 метра - около 3 градуса, на 2000 метра - около минус 1 градус.\r\n ", "date": "2018.01.11", "title": "Облачно, на места дъжд. Температурите до 10°C"}
{"url": "https://www.dnes.bg/sofia/2018/01/11/boriat-sofiiskiia-smog-s-evro-5-6-zelen-bilet-i-ekostiker.364708", "text": "Всички коли в България да имат стикери, показващи колко вредни емисии изпускат във въздуха. Такива законодателни промени предлагат от Столичната община. В дни, когато се очаква силно замърсяване на въздуха, в центъра на София ще се допуска движение само на автомобили с екологичен стандарт Евро 5 или Евро 6. Това е една от крайните мерки срещу обгазяването, които предвиждат в общината и които бяха представени на заседание на транспортната комисия към Столичния общински съвет, пише \"Монитор\".\r\nМерките ще се прилагат в зависимост от степента на замърсяване и количеството фини прахови частици, които се очакват в следващите 48 часа. Ако те са между 50 и 100 микрограма на кубичен метър, общината само ще отправя призиви към гражданите да не излизат с автомобилите си и да не палят печки на твърдо гориво.\n\n\nАко се очаква замърсяване от над 100 микрограма буферните паркинги в града ще работят безплатно, за да могат хората да си оставят там колите и да се придвижат до центъра с метро. В случай, че праховите частици са над 150 микрограма на кубичен метър таксата за паркиране в синята зона в центъра ще е двойно по-висока – 4 вместо 2 лева на час.\r\nНай-драстични мерки се предвиждат, ако очакваното ниво на замърсяване е над 200 микрограма. Именно тогава няма да се допускат в центъра на града автомобили, които не отговарят на най-високите екостандарти Евро 5 и Евро 6. За да се случи това обаче, са необходими законодателни промени, с които всички коли в страната да бъдат сертифицирани и задължително да имат стикери, показващи колко замърсяват.\r\nСледващата стъпка е въвеждане на т.нар. зелен билет за градския транспорт. Той ще струва един лев и с него ще може да се пътува цял ден по всички линии на обществения транспорт. Такъв билет ще се пуска, ако праховите частици са били над 200 микрограма на куб. м. в продължение на два дни и в следващите 48 часа прогнозите са те да останата на това ниво. Ако пък екстремното замърсяване продължи повече от две седмици се предвижда пълна забрана за движение на коли в София.\r\nМерките ще бъдат гласувани на предстоящата сесия на общинския съвет на 25 януари и ще могат да влязат в сила веднага. Изключение са само тези от тях, свързани със стикерите на автомобилите, тъй като за прилагането им са необходими законови промени, които ще отнемат повече време.\r\nДруга мярка, която предстои да влезе в сила съвсем скоро, е значително повишаване на таксите, които плащат строителните машини и тежката техника, за да влязат в центъра на София.", "date": "2018.01.11", "title": "Борят софийския смог с Евро 5-6, зелен билет и екостикер"}
{"url": "https://www.dnes.bg/index/2018/01/11/receptata-dnes-keks-s-iabylki-smokini-i-leshnici.364598", "text": ":4 яйца1 чаша захар50 г масло1 и ½ чаша прясно мляко3 чаши брашно1 пакет бакпулвер3 ябълки3-4 супени лъжици сладко от смокини1 шепа лешниципудра захар за поръсване1 ванилиякокосови стърготини за поръсване : Пресейте брашното с бакпулвера. Разтопете маслото и го смесете със захарта, яйцата, ванилията с помощта на миксер. Половината от сместа изсипете в намазнена форма за печене или за кекс. Междувременно обелете и нарежете ябълките на полумесеци. Разстелете ги върху тестото заедно със смокиновото сладко. Поръсете с начупените лешници. Залейте с остатъка от тестото. Печете кекса в загрята на 180-200 градуса фурна за около 35 минути. След като е готов и леко охладен, поръсете с предварително смесените кокосови стърготини и пудра захар.", "date": "2018.01.11", "title": "Рецептата Dnes: Кекс с ябълки, смокини и лешници"}
{"url": "https://www.dnes.bg/usa/2018/01/11/dekemvriiskiiat-atentator-ot-niu-iork-terorist.364711", "text": "Бангладешкият емигрант Акайед Уллах, който бе арестуван при несполучлив опит за самоубийствен атентат в метрото на Ню Йорк през декември, бе официално обвинен в тероризъм, предадоха световните агенции.\n\n27-годишния мъж е обвинен в залагане на самоделна бомба в подземен пешеходен тунел, свързващ \"Таймс скуеър\" - най-натоварената метростанция в града - и оживената автогара \"Порт оторити\" в сутрешния час пик в средата на декември. Улах е използвал коледни лампички, жица и деветволтова батерия като детонатор на бомбата, се посочва в обвинението, информира БТА.Несполучилата експлозия причини наранявания на Уллах и още трима души. Мъжът е заявил пред полицията, че е бил вдъхновен от екстремистката групировка Ислямска държава и е планирал нападението отчасти заради политиката на САЩ в Близкия изток, отбелязва прокуратурата.Бангладешкият емигрант, пристигнал в САЩ през 2011 година, освен това публикува съобщение на страницата си във Фейсбук, адресирано до държавния глава и гласящо \"Тръмп, ти не успя да защитиш страната си\".Ако вината му бъде призната, той може да бъде осъден на доживотен затвор. Очаква се да бъде изправен пред съд в Манхатън по-късно днес, за да му бъдат предявени обвиненията. Засега не е известна датата, когато ще започнат изслушванията по същество.\r\n ", "date": "2018.01.11", "title": "Декемврийският атентатор от Ню Йорк – терорист"}
{"url": "https://www.dnes.bg/sofia/2018/01/11/bolnicata-za-narkozavisimi-bez-sgrada-bolnite-kyde.364706", "text": "Държавната психиатрична болница за лечение на алкохолици и наркомани се налага да бъде преместена след редица жалби от жители в центъра на София и заради изтичащ договор към общината. От години лечебното заведение се намира на улица \"Пиротска\" 117 в столицата. Хората се притесняват, че в района има наркозависими, които посещават лечебното заведение. Това обаче ще лиши от лечение голяма част от пациентите на болницата.\r\nВ момента по метадоновата програма тя се посещава от 282-ма души, съобщиха от болницата. Те са основно от западната част на столицата и много от тях може да се откажат при преместване на клиниката надалеч. От ръководството на болницата признаха, че 30 на сто от пациентите им са криминално проявени и при сътресения в програмата им за лечение може да започнат да вършат престъпления отново, пише \"Монитор\".\r\nКметът на район \"Възраждане\" Савина Савова търси варианти за нова сграда от 2014 г. Жалбите от живеещи в района датират от 2012 г., защото хората се притесняват от пациентите на болницата.\r\nХората от района се оплакват, че живеят в страх от наличието на наркозависими, които посещават центъра за лечение.\r\nСградата, в която се помещава Психиатричната болница за лечение на наркомании, е собственост на Столична община.\r\nМЗ и Столична община имат сключен договор за ползване на сградата, който изтича през м. септември 2018 г.\r\nОт Столичната община обясниха, че в момента заедно с Министерството на здравеопазването търсят решение за преместването на болницата в друга сграда.\r\nЗагрижени за хората, които се лекуват, са и от пациентските организации, които също си задават въпроса: Къде обаче ще бъде преместена болницата. Дотогава от ръководството ще изпратят писмо до Столична община с молба срокът за ползването на сградата, който изтича през септември месец, да бъде удължен.\r\n ", "date": "2018.01.11", "title": "Болницата за наркозависими без сграда! Болните – къде?"}
{"url": "https://www.dnes.bg/obshtestvo/2018/01/11/chestvame-140-godini-ot-rojdenieto-na-iavorov.364714", "text": "Сто и четиридесетгодишнината от рождението на Пейо Яворов ще бъде отбелязана с тържество и научна конференция в Големия салон на БАН днес и утре, съобщават от Националния литературен музей, съорганизатор с Института за литература при БАН.Във фоайето на Централната сграда на БАН ще бъде представена и изложбата на Националния литературен музей \"Път, на който не съзирам края. . . \". Откриването е в 10.30 часа, съобщава БТА.Академично слово \"Яворовото преминаване през света\" ще произнесе проф. Михаил Неделчев. Приветствени слова ще имат Атанас Капралов, директор на Националния литературен музей, и доц. Елка Трайкова, директор на Института за литература при БАН.След официалното откриване на честването ще бъдат връчени наградите от Националния ученически конкурс за есе \"Душата ми е пленница. . . \", в който са участвали над сто младежи от цялата страна.Двудневната научна конференция за годишнината от рождението на Яворов е днес и утре в Централната сграда на БАН и в Института за литература с участието на изследователи от авторитетни научни и учебни звена у нас - Националния литературен музей, Института за литература, Софийския университет \"Св. Климент Охридски\", НБУ, Шуменския университет \"Епископ Константин Преславски\", Великотърновския университет \"Св. св. Кирил и Методий\", Югозападния университет \"Неофит Рилски\", Русенския университет \"Ангел Кънчев\", НАТФИЗ и други.Докладите ще представят нови литературнокритически и литературноисторически прочити на Яворови лирически и драматургични творби, ще разгледат публицистичната му дейност, ще се спрат върху участието на поета в македоно-одринското освободително движение и Балканската война, върху Яворовите места на памет - къщи-музеи и паметници, посочват организаторите. ", "date": "2018.01.11", "title": "Честваме 140 години от рождението на Яворов"}
{"url": "https://www.dnes.bg/eu/2018/01/11/folklor-pesnopeniia-oficialen-start-na-evroshefstvoto-ni.364712", "text": "Тази вечер в Народния театър \"Иван Вазов\" в София официално ще бъде открито българското председателство на Съвета на ЕС.Церемонията ще започне в 19.30 часа. Предвидени са изказвания на президента Румен Радев, председателя на Европейския парламент Антонио Таяни, председателя на Европейския съвет Доналд Туск, председателя на Европейската комисия Жан-Клод Юнкер и на премиера Бойко Борисов, пише БТА.\n\nИзпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене са включени в културната програма на церемонията по откриването на българското председателство. Ще участват вокалната акапелна формация \"Ева Квартет\", Стоян Янкулов и ансамбъл \"Чинари\", Националният фолклорен ансамбъл \"Българе\", инструменталната формация \"Булгара\" и дуетът Крис и Велин.По-рано през деня, в 11.30 часа, ще бъде представена интерактивна изложба за културно-историческото наследство на България в специално изградено пространство пред Народния театър.", "date": "2018.01.11", "title": "Фолклор, песнопения: Официален старт на еврошефството ни"}
{"url": "https://www.dnes.bg/stranata/2018/01/11/operiranoto-4-mesechno-bebe-e-dobre-hrani-se.364718", "text": "\r\n                        \r\n                        \r\n                        \r\n                    \n\r\nВ това увери д-р Цветко Георгиев, детски хирург от \"Пирогов\", който е част от екипа, осъществил операцията.\"Самите ние се изненадахме от огромния размер на формацията, тя буквално деформираше коремчето на детето. То тогава беше само на три месеца\", разказа д-р Георгиев пред .Той сподели още в този случай се касаело за доброкачествен тумор, но заради размера си, е могъл да създаде други усложнения за момиченцето.Операцята е извършена съвместно от екип на хирурзи от ВМА и \"Пирогов\", а д-р Георгиев сподели, че е редно лекарите да обединяват усилията си.\"Всеки има опит преимуществено в една или друга област на медицината. Редно е когато има съвместен случай, където предизвикателствата са в една или друга посока, лекарите да обединяват усилията си по най-добрия начин\", коментира хирургът в \"България сутрин\".\r\n ", "date": "2018.01.11", "title": "Оперираното 4-месечно бебе е добре, храни се!"}
{"url": "https://www.dnes.bg/notifikacii/2018/01/11/sviha-bijuta-za-milioni-ot-hotel-ric-v-parij-s-bradvi.364719", "text": "Крадци, въоръжени с брадви, отмъкнаха бижута за милиони от магазин в прочутия парижки хотел Риц.\r\nПетимата крадци нахлули в луксозния хотел в късния следобед и използвали брадви, за да счупят стъклените витрини с бижута в главното фоайе. \r\nОткраднатите скъпоценности се оценяват на 4,5 милиона евро (5,38 долара).\r\nТрима от крадците са задържани, останалите двама все още се издирват, съобщи министърът на вътрешните работи Жерар Колон в Тwitter, предаде ДПА.\r\nХотел Риц в Париж е открит през 1898 г. и е първият във френската столица, който предлага електричество на всички етажи и бани в стаите.\r\nНякога дом на модната икона Коко Шанел и писателя Марсел Пруст, хотелът е любимо място за по питие на американския писател Ърнест Хемингуей. Разположен близо до площад \"Вандом\" в центъра на Париж, хотелът е обкръжен от луксозни и бижутерийни магазини в район, който през последните години бе арена на зрелищни обири.\r\nВсички бутици са оборудвани с модерни системи за сигурност и са със засилена охрана, а подстъпите към площада и магазините се наблюдават с камери. Въпреки това обирите продължават, особено в периоди около големи празници. Престъпниците не се смущават дори от факта, че на същия площад, до Риц, е сградата на френското министерство на правосъдието с многобройната си охрана./БТА/\r\n ", "date": "2018.01.11", "title": "Свиха бижута за милиони от хотел Риц в Париж. С брадви!"}
{"url": "https://www.dnes.bg/world/2018/01/11/iranski-boen-korab-se-razbi-v-kaspiisko-pristanishte.364716", "text": "Ирански боен кораб се е блъснал във вълнолом в пристанище на Каспийско море и двама членове на екипажа му са в неизвестност, предаде Ройтерс.\r\n100-метровият кораб \"Дамаванд\" корабокруширал край пристанищния град Бандар Анзали при бурно време с четириметрови вълни, съобщиха местни медии.\r\nПървоначално шестима членове на екипажа паднали във водата, от тях четирима били извадени. Снимки показват бойния кораб, обърнат на една страна край вълнолома, който защитава пристанището.\r\nЗасега няма официално изявление за броя на загинали или пострадали при инцидента.\r\nВ края на миналата седмица ирански петролен танкер се запали след сблъсък с китайски товарен кораб в Източнокитайско море, припомня Ройтерс. /БТА/\r\n ", "date": "2018.01.11", "title": "Ирански боен кораб се разби в каспийско пристанище "}
{"url": "https://www.dnes.bg/notifikacii/2018/01/11/sblijavane-na-poziciite-erdogan-iska-sreshta-s-merkel.364715", "text": "Турският президент Реджеп Тайип Ердоган иска лична среща с германския канцлер Ангела Меркел, за да поправят обтегнатите отношения на страните си. Това заяви турският външен министър Мевлют Чавушоглу, цитиран от ДПА, на среща с германски журналисти късно снощи.\n\r\nПо думите на министъра Ердоган би искал да покани Меркел в Турция, след като приключат преговорите за сформиране на ново германско правителство, или евентуално самият той да пътува до Германия.\r\nГермано-турските отношения пострадаха тежко след опита за преврат срещу Ердоган през 2016 година. Турският лидер обвини Германия, че приютява поддръжници на живеещия в САЩ мюсюлмански проповедник Фетхуллах Гюлен, който според него стои зад пуча. Оттогава Турция арестува редица германски граждани по обвинения, свързани с тероризъм.\r\nНапоследък обаче Анкара клони към нормализиране на отношенията и германският външен министър Зигмар Габриел покани Чавушоглу в родния си град Гослар миналия уикенд.\r\nЕрдоган няколко пъти е разговарял по телефона с Меркел и германския президент Франк-Валтер Щайнмайер, посочи дипломатът.\r\nНай-острите търкания между двете страни са свързани със задържането на германския журналист Дениз Юджел, който от близо единайсет месеца е в турски затвор, без да са му предявени обвинения./БТА/", "date": "2018.01.11", "title": "Сближаване на позициите: Ердоган иска среща с Меркел"}
{"url": "https://www.dnes.bg/obshtestvo/2018/01/11/strogi-merki-na-pytia-bylvash-kylbeta-dim-bez-registraciia.364717", "text": "\r\n                        \r\n                        \r\n                        \r\n                    Сурови мерки срещу водачите на неизправни автомобили. Служебно ще се прекратява регистрацията на коли, в случай на установяване на опасни нередности на задължителния годишен технически преглед. Предстои агенция \"Автомобилна администрация\" да спусне новите изисквания до пунктовете за технически прегледи.Регистрационни табели в случай на опасни неизправности няма да бъдат сваляни. Информацията за повредата ще отива в системата на агенция \"Автомобилна администрация\", оттам в тази на \"Пътна полиция\" и едва тогава регистрацията ще се прекратява служебно. В графата опасни повреди влизат отработени газове извън нормата, неизправности в кормилната уредба, а също така и в спирачната система. Освен тях съществуват значителни и незначителни повреди, а коя повреда в коя графа влиза - ще решава техническото лице. Въпреки че статистика няма, от следващата година ще има единен електронен стикер за технически преглед. Предвижда се и глоба от 2000 до 7000 лева за превъртане на километража. \r\nВижте още в репортажа на .", "date": "2018.01.11", "title": "Строги мерки на пътя! Бълваш кълбета дим – без регистрация!"}
{"url": "https://www.dnes.bg/notifikacii/2018/01/11/vseki-treti-bylgarin-s-krediti-vzeli-sme-edni-69-mlrd-leva.364610", "text": "Всеки трети българин има кредит. Ако не се броят децата и най-възрастните хора, се оказва че от населението в трудоспособна възраст почти всеки втори гражданин има задължения към банка или фирма за бързи кредити.\r\nВ края на юни 2017 г. в Централния кредитен регистър на БНБ са записани 2,33 млн. кредитополучатели. От тях 2,217 млн. са граждани на страната, 98 хил. са юридически лица, 7 хил. са чуждестранни лица, а 8 хил. са физически лица със свободни професии, или упражняващи занаятчийска дейност. \r\nПри положение, че населението на страната с 7,1 млн. души, се оказва че всеки трети има кредит. Взетите заеми обаче са много повече от броя на кредитополучателите. \r\nВ края на юни 2017 г. регистрираните кредити в информационната система на БНБ са 4,991 млн. броя на обща сума малко над 69 млрд. лв. \r\nОказва се, че хората, които са принудени да вземат заем, имат средно поне по два кредита. В много семейства и двамата съпрузи са взели заеми. \r\nСпоред данните на БНБ, банковите кредити в края на юни 2017 г. са 2,765 млн. броя на обща стойност 50,37 млрд. лв. \r\nОказва се, че близо 2,22 млн. броя са отпуснатите заеми от фирми за бързи кредити, пише \"Труд\".При гражданите, най-голям е делът (63,7%) на тези с остатъчен дълг по кредитите до 5 хил. лв. Това са заеми за покриване на неотложни нужди в семейството или евентуално за покупка на кола на старо, а не за по-сериозни покупки като на апартамент или обучение в чужбина, за които са необходими доста по-сериозни суми. \r\nПри фирмите преобладават тези с остатъчен дълг по заемите между 5 хил. и 50 хил. лв. (35,4%). Броят на тези фирми със сравнително малки заеми е най-голям. Но най-съществена роля за кредитния пазар в страната имат големите компании, които взимат заеми за милиони.\r\n\r\nПарите в джобовете ни нараснаха с 12,3%. Към 30 юни 2017 г. парите в обращение (извън касите на БНБ) са 14,214 млрд. лева. За година те са нараснали с 1,557 млрд. лв., или с 12,3%, пише в отчета на БНБ, публикуван преди броени дни.", "date": "2018.01.11", "title": "Всеки трети българин с кредити. Взели сме едни 69 млрд. лева!"}
{"url": "https://www.dnes.bg/sofia/2018/01/11/vijte-kyde-niama-da-ima-voda-utre-v-sofiia.364726", "text": "\"Софийска вода” временно ще прекъсне водоснабдяването в някои части на столицата\r\nНа 12 януари 2018 г. (петък), във връзка с подмяна на сградно водопроводно отклонение на бул. \"Сливница\", жк. \"Св. Троица\", се налага спиране на водоподаването от 10:00  до 18:00 часа на клиентите на \"Софийска вода”, живеещи в района на: ул. \"Зографски манастир\" от ул. \"Цар Иван Александров\" до бул. \"Сливница\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Зографски манастир\" ъгъла с бул. \"Сливница\".\r\nНа 12 януари 2018 г. (петък), във връзка с изпълнение на инвестиционен проект за реконструкция на уличен водопровод на ул. \"Йосиф Соколски\" кв. \"Васил Левски\", се налага спиране на водоподаването от 9:00  до 21:00 часа на клиентите на \"Софийска вода”, живеещи в района на: ул. \"Баба Тонка\" от ул. \"Дряновски манастир\" до бул. \"Ботевградско шосе\", ул. \"Йосиф Соколски\" \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Йосиф Соколски\" ъгъла с ул. \"Баба Тонка\"\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\r\nНа 12 януари 2018 г. (петък), във връзка с изграждане на сградно водопроводно отклонение на ул. \"Чавдар Мутафов\", кв. \"Група Зоопарк\", се налага спиране на водоподаването от 10:00 до 18:30 часа на клиентите на \"Софийска вода”, живеещи в района на: ул. \"Чавдар Мутафов\" от бул. \"Симеоновско шосе\" до ул. \"Чавдар Мутафов\" №35, ул. \"\"Симеоновско шосе\" №6А и 6Б\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Чавдар Мутафов\" №11 на паркинга на Зоопарка.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.11", "title": "Вижте къде няма да има вода утре в София"}
{"url": "https://www.dnes.bg/za-da-se-razbirame/2018/01/11/6-talismana-za-kysmet-v-godinata-na-jyltoto-zemno-kuche.364695", "text": "Искате ли да привлечете богатство към себе си? Някои фъншуй елементи, могат да донесат положителни вибрации в живота ви. Тъй като наближава годината на Жълтото земно куче (16 февруари), добре е да помислим кои символи поставени в дома или офиса ни, могат да ни донесат просперитет.Chan Chu е жабата на късмет и се смята за най-важния символ на просперитета, богатството и късмета, парите в практиката на фъншуй. Поставена в дома като фигурка, тя пази притежателите си от бедствия, болести и носи късмет. За да привлечете изобилие, никога не поставяйте жабата в кухнята, банята или спалнята. Поставете я диагонално на входната врата на дома.За да поддържате семейната хармония в източната част на всекидневната поставете фигурка на куче. Ако искате да привлечете късмет в живота си, поставете фигурката в югоизточния ъгъл на спалнята или всекидневната. Смята се, че фигурката на куче поставена в дома го пази, когато собствениците му са на път или отсъстват за дълго време. За да намалите стреса на работното място и да подобрите вашата ефективност, поставете на бюрото си фигурка на кученце.", "date": "2018.01.11", "title": "6 талисмана за късмет в годината на Жълтото земно куче"}
{"url": "https://www.dnes.bg/notifikacii/2018/01/11/rusiia-uvelichava-voennata-si-mosht-v-krim-i-baltiiskiia-region.364720", "text": "Опасения от украински ракетен удар по Крим накараха Русия да разположи на полуострова два полка за противовъздушна отбрана, въоръжени със зенитни ракетни системи С-400 \"Триумф\" и ракетно-артилерийски комплекси \"Панцир-1\", пише \"Независимая газета\", като се позовава на военното министерство в Москва.\r\nЕдиният полк вече е разположен край град Феодосия и ще прикрива източната полусфера от кримското въздушно пространство, а другият се очаква да започне бойно дежурство в района на Севастопол на 12 януари, уточнява вестникът.\r\nВ Крим смятат, че агресивната риторика на ред влиятелни киевски политици, депутати от Върховната рада и военни представители не бива да остане без внимание. \"Каквото и да изпробват тактиците от Киев, всеки обект, минаващ въздушната граница на полуострова без разрешение, гарантирано ще бъде свален - независимо дали лети към Кримския мост (свързващ анексирания полуостров с Русия през Керченския проток между Азовско и Черно море, б. р.) или към санаториите край (курорта) Евпатория\", цитира изданието депутата от Държавната дума Дмитрий Белик.\r\nУкраинският президент Петро Порошенко разпореди през 2016 г. отбранителната промишленост да започне разработка и производство на нови ракети, артилерийски системи и други оръжия. След година секретарят на Съвета за сигурност на Украйна Олександър Турчинов съобщи, че армията получава мощни ракети, посочва руският всекидневник, който изброява ред образци авиационна и ракетна техника украинско производство.\r\nВоенни експерти изтъкват ниското качество на украинските ракети и отбелязват, че трасето на полета им е практически непредсказуемо, а изпитанията се осъществяват в непосредствена близост от Крим, допълва \"Независимая газета\".\r\nРусия увеличава военната си мощ в Балтийския регион, отбелязва \"Известия\" под заглавие \"Щит за Калининград\".\r\nВ рамките на тази програма Москва ще въоръжи разположени там въздушни части с модернизирани изтребители Су-27СМ и Су-27СМ3, а впоследствие и най-нови свръхманеврени Су-35. Целта е най-вече да бъде защитена руската Калининградска област. \r\nВ случай на нужда базираните в региона самолети на Русия ще могат с прецизни боеприпаси да нанасят удари по наземни цели и кораби на противника. Според експерти така руските въздушни сили ще контролират ефикасно въздушното пространство над цяла Западна Балтика, пише \"Известия\". /БТА/\r\n ", "date": "2018.01.11", "title": "Русия увеличава военната си мощ в Крим и Балтийския регион"}
{"url": "https://www.dnes.bg/stranata/2018/01/11/studyt-se-spuska-nad-stranata-snegyt-se-vryshta-ot-22-ri-do-12-c.364721", "text": "Идните дни над страната ще бъде по-хладно, а и дъждовно, прогнозира климатологът д-ц. Георги Рачев.От 16-17 януари ни очакват валежи, които ще се засилят през следващите два дни.Очаква се два много големи и дълбоки средиземноморски циклона да преминат през България между 18-20 януари.\"Ще паднат доста валежи от дъжд, а в планините сняг. Въпреки това няма индикация от наводнения\", прогнозира той пред БНТ.По думите му снежната покривка в София не се очаква да бъде повече от 5 сантиметра.\"От 22 януари ще премине доста голям антициклон и температурите ще паднат до -10, -12 градуса във високите части на планините\", отчете климатологът.Според него лошото време ще доведе и до допълнително замърсяване на въздуха в страната.\"Антициклон със студено време предполага интензивно отопление и възможност за висока концентрация на замърсителите. И бедните, и богатите ще трябва да дадат от себе си, за да оправим въздуха\", призова доц. Рачев.", "date": "2018.01.11", "title": "Студът се спуска над страната, снегът се връща! От 22-ри до -12°C"}
{"url": "https://www.dnes.bg/politika/2018/01/11/solistite-ne-sa-za-parlamenta-karaiancheva-iska-orkestyr.364724", "text": "Солисти търсят в операта, българският парламент е крайно време да се държи като добре сработен оркестър.С това пожелание шефката на Народното събрание Цвета Караянчева откри първото за годината заседание на депутатите след дългата им коледна ваканция.\n\nОсвен, че пожела ползотворна работа на народните избраници през настоящата трета сесия на парламента, тя им напомни, че от днес официално започва българското еврофешство.\"Ние сме националният отбор на България и посланията, които ще излъчваме, ще формират нагласите в ЕС\", коментира тя.Заради това Караянчва пожела през настоящата сесия на НС да се чуват по-малко проповеди от парламентарната трибуна и депутатите да погледнат на европредседателството като повод за сближаване.", "date": "2018.01.11", "title": "Солистите не са за парламента, Караянчева иска оркестър"}
{"url": "https://www.dnes.bg/politika/2018/01/11/ft-bylgariia-otlaga-reformite-nabliaga-na-evroshefstvoto.364727", "text": "Британският вестник Financial Times публикува днес редица статии за България на политически и икономически теми.\r\n\"България отлага реформите, за да наблегне на председателството на ЕС\", гласи едно от заглавията по повод поемането на ротационното председателство на ЕС от София за първата половина на тази година.\r\nМежду отделните партии в управляващата коалиция, както и между правителството и опозиционните социалисти цари своего рода негласно примирие. Никой не иска да клати лодката и да злепоставя страната, докато тя е заела централно място на европейската сцена, пише авторът Тони Барбър. \r\nСпоред цитирани от вестника експерти през следващите шест месеца ще се избягва всичко, което би предизвикало недоволство или би довело до улични протести.\r\nТова спокойствие е от полза за премиера Бойко Борисов, който многократно е подчертавал, че най-важна за него е стабилността на държавата. Този социален мир обаче има своята цена. Партньорите на България в ЕС например биха искали да видят повече напредък в съдебната реформа, борбата с корупцията и модернизацията на полицията, здравеопазването и образованието, пише Financial Times.\r\nВ статията се отбелязва също, че дългосрочното благоденствие зависи от по-енергичен подход към реформите и се споменават данните на Световната банка, че доходът на глава от населението е 47 процента от средния за ЕС, което прави България най-бедната страна в съюза, и че производителността ще трябва да е поне 4 процента годишно през следващите 25 години, за да достигне средните стойности в ЕС.В друга статия със заглавие \"България иска да използва председателството на ЕС за интеграция на Западните Балкани\" пише, че българското правителство иска председателството му да бъде запомнено на първо място със застъпването за страните от Западните Балкани, които искат да влязат в ЕС. \r\nПравителството също иска напредък в амбициите на България да се присъедини към еврозоната и Шенгенското пространство за свободно движение, макар и да разбира, че тези цели са отделни от председателството на ЕС, пише Тони Барбър.\r\nЗа сметка на това политическите лидери във Франция и Германия, подкрепяни от Брюксел, през тези шест месеца ще се съсредоточат върху изграждането на рамка за по-тясна интеграция между 19-те страни членки на еврозоната. Очаква се това да включва идеи за осъществяването на банковия съюз на ЕС и превръщането на Европейския стабилизационен механизъм в Европейски валутен съюз. \r\nМакар и България да има очевиден интерес от изхода на тези разисквания, гласът й няма да тежи много, защото в момента тя е извън еврозоната и банковия съюз, отбелязва вестникът.\r\nОпасенията на България, че ще бъде маргинализирана обаче биха нараснали, ако нейни съседки като Сърбия и Македония никога не се присъединят към ЕС и ако западните сили, Русия, Китай, Турция и други страни усилят вече интензивното си съперничество за политическо, дипломатическо и икономическо влияние на Балканите, смята Тони Барбър.\r\nВ статия със заглавие \"Увеличаването на туристите помага за процъфтяването на фестивалите в България\" се отбелязва, че след терористичните нападения в Турция, Египет и Тунис, както и в Белгия и Франция, туроператорите са решили да пренасочат част от туристическите си потоци към страни, смятани за по-безопасни, каквато е България.Обръща се внимание, че през 2016 г. над 9,3 милиона души са кацнали и отлетели от България (сред които около 2 милиона български емигранти), включително благодарение на евтините самолетни билети, каквито според правителството са ползвали над половината гостували в България чужденци. Това е увеличение от 23 процента - най-високото в ЕС по данни на Евростат, а туризмът формира 13 процента от БВП на България за 2016 г., отбелязва вестникът.В пространна статия, озаглавена \"България се бори да спре изтичането на мозъците си\", вестникът акцентира върху усилията на страната ни тази насока. Цитират се конкретни примери на българи, напуснали страната, защото смятат, че имат възможности да се развиват в чужбина, да печелят там добра заплата и да се наслаждават на европейски начин на живот. \r\nСпоред икономисти от София всяка година страната напускат 30 000 души, повечето от които ученици, продължаващи висшето си образование в чужбина и студенти, дипломирали се в областта на компютърните науки, инженерните науки и медицина. Цитира се обаче министърът на образованието Красимир Вълчев, който смята, че тази тенденция се преобръща, че ръстът на емиграция е спаднал през последните няколко години и че все повече хора се връщат от чужбина.\r\n /БТА/\r\n ", "date": "2018.01.11", "title": "FT: България отлага реформите, набляга на еврошефството"}
{"url": "https://www.dnes.bg/world/2018/01/11/park-v-istanbul-shte-nosi-imeto-na-naim-siuleimanoglu.364729", "text": "Паметта на легендарния щангист, олимпийски и световен шампион Наим Сюлейманоглу, който почина на 18 ноември миналата година, ще бъде увековечена в истанбулския квартал Авджълар, който е компактно населен с изселници от България. Един от големите паркове в квартала ще носи името на покойния щангист. \r\nПредложението бе направено от кмета на Авджълар Хандан Топрак Бенли, единствената жена кмет в мегаполиса Истанбул. То бе прието единодушно от членовете на общинския съвет.\n\n\nПо този начин Хандан Топрак Бенли изпълни обещанието си, дадено на церемония в памет на щангиста, организирана по нейна инициатива в културния център в Авджълар. Тогава тя се зарече, че името на Наим Сюлейманоглу ще бъде увековечено, като на него ще бъде кръстена улица или парк в общината.\r\n\"Покойният Сюлейманоглу бе наш съгражданин в Авджълар. Той прослави нашата родина пред света, затова се гордеем с него. И сега, като именуваме на него един от най-хубавите паркове в нашия квартал, вярваме, че ще служи за пример и на бъдещите поколения, ще ги вдъхновява за спортни дейности\", заяви Бенли, цитирана от БТА.\r\nСъщо по инициатива на кмета всяка година датата на кончината на Наим Сюлейманоглу 18 ноември ще се отбелязва като ден в негова памет в Авджълар.\r\n ", "date": "2018.01.11", "title": "Парк в Истанбул ще носи името на Наим Сюлейманоглу "}
{"url": "https://www.dnes.bg/politika/2018/01/11/bsp-iska-borisov-v-ns-no-mnozinstvoto-ne-dade.364730", "text": "За пореден път от БСП поискаха премиерът Бойко Борисов да бъде изслушан в парламента, но мнозинството отхвърли предложението им.Този път от левицата искаха министър-председателят да обясни какво се случва в държавата и какви конкретни мерки се взимат след жестоките убийства от началото на годината. 69 обаче гласуваха против премиерът да бъде изслушван, а 38 се въздържаха.\n\"Премиерът е отговорен за националната сигурност на държавата. Каним го да дойде и да обясни какво се случва в страната заради зачестилите убийства и да обясни конкретните стъпки, които се предприемат, защото хората са уплашени, защото хората губят и близки свои приятели. Да видим какви са тези стъпки, че има държава, че има институции, които се грижат за сигурността на българите\", настоя соцдепутатът Драгомир Стойнев.Данаил Кирилов от ГЕРБ обаче възрази, че няма необходимост от това, тъй като ще има изслушване на политическото ръководство на МВР в комисията по вътрешен ред и сигурност.\"Компетентните комисии ще съберат съотносимите факти и обстоятелства и при необходимост от продължаващ дебат предполагам, че тогава би възникнало основание за изслушване\", заяви той.Той допълни и че на заседанието на КСНС се е разбрало за изнесените доклади и позициите на парламентарно представените партии.", "date": "2018.01.11", "title": "БСП иска Борисов в НС, но мнозинството не даде"}
{"url": "https://www.dnes.bg/politika/2018/01/11/borisov-dade-100-mln-za-zaplati-na-mvr-protest-shte-ima.364736", "text": "Сто милиона лева допълнително ще отпусне Министерският съвет за увеличение на заплатите в МВР,  стана ясно след срещата на синдикатите в системата и премиера Бойко Борисов.Протести обаче днес ще има, обяви председателят на СФС на МВР Валентин Попов.\n\n\nТой уточни, че утре ще свика заседание на Управителния съвет на синдиката, за да се обсъди дали в тази ситуация протестите да продължат, съобщи .Вчера премиерът и синдикатите влязоха в задочен диалог за протеста, за който полицаите използваха билбордове, с които искаха да посрещнат европейските гости.Тогава Борисов каза, че протестите не му пречат и е добре в Брюксел да знаят какви са заплатите у нас.Зам.-министърът на вътрешните работи Красимир Ципов каза, че премиерът е доволен от работата на МВР заради събираемостта на приходи в бюджета.Очаква се днес ръководството на Вътрешното министерство и синдикатите да проведат нова среща, за да обсъдят увеличението на заплатите и допълнително отпуснатите средства.За тази година вече бяха предвидени допълнително 55 млн. повече за заплати в МВР. Синдикатите обаче поискаха поне 15% увеличение на възнагражденията.Договорено е униформените да вземат повече пари и през 2019 г.Според Галентин Грозев от синдикален алианс \"Сигурност\" увеличение на заплатите трябва да получат всички във ведомството. Грозев цитира премиера, че парите не са сделка за спиране на протести.Главният секретар на вътрешното ведомство Младен Маринов заяви, че за държавата е необходима стабилност, а тя се осигурява от полицаите.", "date": "2018.01.11", "title": "Борисов даде 100 млн. за заплати на МВР. Протест ще има!"}
{"url": "https://www.dnes.bg/obshtestvo/2018/01/11/protestite-niama-da-iznenadat-evropa-ejednevie-e.364732", "text": "\r\n                        \r\n                        \r\n                        \r\n                    Истинска окупация в София ще настъпи през днешния ден. Заедно с официалното откриване на българското председателство на Съвета на Европейския съюз ще бъдат проведени и 9 протеста в центъра на столицата. Смачка ли се реномето на страната ни още преди началото на заседанията и какво ще покажем на европейските лидери през следващите 6 месеца? \r\nСпоред журналиста Бетина Жотева нито едно европейско заседание не минава без пред сградата да са се събрали множество хора, а потстъпите към околните сгради да са напълно блокирани от протестиращи.\n\n\n\r\n\"ЕС е демократично място. Всички тези 9 протеста могат и трябва да излязат и през септември - ако не бъдат изпълнени исканията им. Да направиш впечатление на европейските делегати с организацията на протести не е сериозно\", уточни още журналистът в студиото на \"България сутрин\".\r\nПо думите ѝ европредседателството има два аспекта, върху които България трябва да се стреми - от една страна ПР ефектът, а от друга да направим така, че на страната ни да ѝ се чуе гласът.\r\n\"България има уникалната възможност да бъде на първо място в европейските медии. Трябва да работим за промяната на Дъблинското споразумение и т.нар. \"пакет мобилност\", а именно за командироването на български работници зад граница\", категорична е Жотева.\r\nМнението на журналиста Светослав Терзиев е, че в последните 10-11 години за България се пишат едни и същи негативни доклади и коментари, но в същото време в страната ни нищо не се променя.\r\n\"Идеята е, че при приемането ни в ЕС нищо не се промени и това е видимо. Когато европейските журналисти пишат нещо по тази тема за България, то не трябва да им се сърдим, защото е вярно. Нито един високопоставен служител не е отишъл в затвора за престъпление\", отбеляза още Терзиев пред .\r\nИ според журналиста една от основните теми на председателството трябва да е за работниците извън граница, но за жалост България вече била вдигнала бялото знаме още през лятото - по време на посещението на Макрон.\r\n\"Ние трябва да можем да говорим със свой глас. Все пак си мисля, че основният тон през тези 6 месеца няма да се задава от България, а не от Европейската комисия\", обясни в \"България сутрин\" журналистът.", "date": "2018.01.11", "title": "Протестите няма да изненадат Европа – ежедневие е!"}
{"url": "https://www.dnes.bg/politika/2018/01/11/ot-gerb-ubedeni-dobrite-novini-veche-ot-sofiia.364733", "text": "Новата парламентарна сесия ще премине под знака на еврошефството ни. Това стана ясно от декларацията на ГЕРБ в първия работен ден на Народното събрание след ваканцията около Коледа и Нова година.\n\"11 години след приемането ни в ЕС предстои да покажем политическа култура и лоялност към европейските ценности\", отсече шефът на групата на депутатите на Бойко Борисов Цветан Цветанов.Според него в следващите 6 месеца добрите новини и посланията към цяла Европа ще тръгват от София.\r\n\"Ние желаем нашият глас да се чува и все повече хора да се вслушват в него, и нямаме право да пропиляваме шанса си и заради това трябва да работим отговорно, а партизанските политически страсти няма как да помогнат за успешното председателство, коментира той.\r\nЦветанов допълни, че в същото време не е нужно партиите, които са различни по идеи, да се стремят на всяка цена да постигнат фалшиво съгласие.\r\nТой обаче предупреди опозицията, че ако се опитва да компрометира властта, едва ли ще постигне търсения ефект, защото европейските ни партньори също са виждали скандали.\r\n\"Ангажиментите ни по време на председателството са сериозни, но те няма за засенчат законодателната ни програма, а за ГЕРБ приоритетите в това отношение са образованието, пазарът на труда, нов модел за по-достъпно здравеопазване, сигурността\", допълни Цветанов.\r\n\r\n ", "date": "2018.01.11", "title": "От ГЕРБ убедени: Добрите новини –  вече от София!"}
{"url": "https://www.dnes.bg/politika/2018/01/11/ninova-otchita-korupciia-bednost-izchezvashta-naciia.364735", "text": "Корупция, бедност, изчезваща нация и сбъркани политики във всички сфери. Така обобщи ситуацията в страната червената шефка Корнелия Нинова в първия работен ден на парламента, от който официално започва и българското евфошефство.\r\nМакар че пожела 2018 г. да е мирна, здрава и по-добра за Европа и за българите, тя не си спести острите критики към властта.Според нея още в първите десет дни от началото на новата година проблемите са се открили много ясно.\"Народът ни продължава да изчезва – едва 57 хиляди бебета са се родили, никакви фанфари и дюдюкане и хвалби за висок стандарт не могат да отменят този факт\", посочи тя.Другият наболял проблем според нея е протестът на общинските болници заради недостатъчното финансиране.\"Беше обявено, че ще поскъпне токът за бизнеса, а оттам и храните. Оценките на чуждите медии за европредседателството са - най - корумпираната страна поема Европа, но пък била удобна, защото е послушна, три области поискаха референдум, за да се присъединят към Румъния, защото там се борила корупцията, а тук не, 8 дни - 8 трупа – цяло семейството беше убито, стрелба по данъчен, по крупен бизнесмен, народът е на улицата, на протести\", продължи с критиките соцлидерката.Според нея всички проблеми се дължат на сбърканата политика на управляващите и на корупцията във всички системи.\"Не може да решаване проблемите на парче, трябва да промени модели и цели системи в обществото\",обърна се тя към мнозинствотои призова: \"Нека европредседателството да е шанс България да реши два проблеми -първата цел е накрая народът и партньорите ни да кажат, че корупцията намаля и второто е народът да каже, че за тези 6 месеца стандартът му на живот се е доближил до този на останалите от ЕС\".", "date": "2018.01.11", "title": "Нинова отчита: Корупция, бедност, изчезваща нация"}
{"url": "https://www.dnes.bg/health/2018/01/11/kojata-pokazva-ot-kakvo-sme-bolni.364741", "text": "Тъмните кръгове под очите не са само от недоспиване. Те, както и други проблеми по кожата могат да ни кажат повече за нашето здравословно състояние, отколкото знаем. Това твърди д-р Сюзън Тейлър, професор по дерматология в Пенсилванския университет по медицина.  Кожните промени трябва да се наблюдават внимателно, защото може да ни подсказват, че имаме някакъв проблем, обяснява специалистът пред Today.  Много жени си правят веждите все по-тънки, но това се дължи на скубане. Ако се появи изтъняване без намеса на козметик, тогава притежателят им може да има сериозен проблем. Изтъняването може да се дължи на промени със щитовидната жлеза, особено на понижената й функция или така наречения хипотиреоидизъм. Трябва да се провери и за други симптоми, които да наведат на проблем със щитовидната жлеза. Например, хората с хипотиреоидизъм се чувстват уморени, по-мудни са и често им е студено.  ", "date": "2018.01.11", "title": "Кожата показва от какво сме болни"}
{"url": "https://www.dnes.bg/sofia/2018/01/11/i-otnovo-signal-za-bomba-na-letishte-sofiia.364768", "text": "Сигнал за бомба отново е получен на летище София. Във връзка със злоумишлено обаждане, получено днес в 12.10 часа, веднага са предприети действия и е започнала страндартна проверка, съобщиха от пресцентъра на МВР.\nНяма да има евакуация на хора, допълниха от полицията.Вчера двата терминала на летище \"София\" отново бяха евакуирани заради фалшиви сигнали за бомби.Днес в столицата ни официално се открива началото на председателството на България. Очаква се да пристигнат VIP гостите от Брюксел.\r\n ", "date": "2018.01.11", "title": "И отново: Сигнал за бомба на летище София"}
{"url": "https://www.dnes.bg/stranata/2018/01/11/profesoryt-spasil-bebe-ne-podceniavaite-bylgarskata-medicina.364722", "text": "\r\n                        \r\n                        \r\n                        \r\n                    Вчера в \"Пирогов\" се проведе животоспасяваща операция на 4-месечено момиченце, родило се с огромен тумор на черния дроб. Интервенцията е извършена от детския хирург д-р Цветко Георгиев от \"Пирогов\" и проф. д-р Никола Владов от ВМА.По думите на проф. д-р Никола Владов, завеждащ на Клиниката по чернодробно-панкреатична и трансплантационна хирургия във ВМА, има операции, които оставят ярък спомен в съзнанието за цял живот, а тази на 4-месечното момиченце е точно такава.\n\n\"Това е най-малкият ми пациент. Въпреки големината на тумора и крехката възраст, момиченцето ще има пълноценен живот и ще е едно здраво дете без никакви ограничения. Малчуганите са една изключително благодатна почва, защото те се възстановяват още на следващия ден\", каза докторът в студиото на \"България сутрин\".Според проф. Владов тази операция е един от многото признаци, че българската медицина е способна на сложни интервенции и въобще не трябва да бъде подценявана, защото има наистина утвърдени специалисти.\r\n\"Българската медицина може! Чернодробната хирургия не е проста наука и се прилага само на определени места. България седи много добре на картата, а и не мисля, че българските медици са по-малко способни от тези в Западна Европа. Имаме сериозни контакти с колеги от Франция, Испания, Румъния и други страни\", уточни проф. Владов пред .\r\nТой е на мнение, че здравните емигранти съществуват не само в нашата страна. Въпреки това, доста често се случвало български пациенти, отишли да се лекуват в чужбина, да бъдат препращани към специалисти в родината.\r\n\"Българската здравна система има голямо предимство, а именно възможността за достъп до определени специалисти, защото в Западна Европа това е много ограничено\", допълни проф. д-р Никола Владов.", "date": "2018.01.11", "title": "Професорът, спасил бебе: Не подценявайте българската медицина!"}
{"url": "https://www.dnes.bg/obrazovanie/2018/01/11/vuzf-otkriva-pyrvata-v-bylgariia-magistyrska-programa-za-krygova-ikonomika-i-ustoichiv-menidjmynt.364773", "text": "Висшето училище по застраховане и финанси (ВУЗФ), съвместно с Cleantech Bulgaria, откриха първата в България магистърска програма \"\". Тя стартира oфициално в края на февруари и e подходяща за мениджъри на средно и високо ниво. Фокусът на програмата е да изгради у магистрите нови модели, съзнание и инструменти за управление, с които те да въведат своите екипи в прехода към кръгова икономика.\r\nВ магистърската специалност ще преподават висококвалифицирани лектори на европейско и национално ниво, както и представители на бизнеса от доказали се световни компании, които ще поставят акцент върху практиката и ще споделят опита си в прилагането на кръговия бизнес модел в собствените си организации. Един от водещите лектори в програмата е  - директор \"Устойчивост и кръгова икономика\" във Philips, Холандия.\r\nФорматът на обучение е изграден на принципа учене чрез преживяване и предлага гъвкави възможности за дистанционно обучение и онлайн модули за достъп до знания. Това прави магистърската програма подходяща за работещи, активни хора с много ангажименти. Занятията ще се провеждат в удобни съботно-неделни курсове.\r\nПриемът на студенти вече е отворен и ще продължи до края на февруари, като процесът на кандидатстване се състои от подаване на документи и кратко събеседване с кандидатите относно техния профил.\r\n \r\nПовече информация за магистърската програма \"Кръгова икономика и устойчив мениджмънт – иновации, предприемачество и чисти технологии\", както и за начина на кандидатстване може да научите от уебсайта на програмата .\r\nТова е поредната нова специалност, която универститетът открива. През последните години висшето училище се доказа като една от най-активните образователни институции в България, която се отличава с иновативни и практически академични програми. Университетът създава нови образователни продукти, които да отговарят на реалните потребности на бизнеса и нуждата от добре подготвени кадри в различните сфери на икономиката. Това е и една от причините над 94% от студентите, които завършват ВУЗФ, да се реализират успешно. Над 30% от тях пък заемат мениджърски или други ръководни позиции.", "date": "2018.01.11", "title": "ВУЗФ открива първата в България магистърска програма за кръгова икономика и устойчив мениджмънт"}
{"url": "https://www.dnes.bg/za-da-se-razbirame/2018/01/11/test-s-kartina-razkriva-kakyv-chovek-ste.364685", "text": "Очите са нашият прозорец към света. Чрез тях възприемаме случващото се около нас. Онова, което първо забелязват очите ни, подсказва огромно количество информация за личността и характера ни.Разберете повече за особеностите на личността си като определите какво сте видели първо на изображението.Вие сте човек на логиката. Следвате повече разума си, отколкото сърцето. Това може да ви е от полза в кариерното развитие.Логическият ви подход към нещата ви помага да вземате правилните решения в живота си.Трябва да сте по-предпазливи, защото прекалено много фокусиране върху логическата страна на живота може да постави в сянка вашите емоции.Тази картина показва вашите скрити страховеТози подход ограничава вашите очаквания и мечти, което означава, че може да ви направи по-малко чувствителни към нещата, които наистина желаете в живота си. Има опасност логическият подход да ви отклони от истините, които търсите.Вие избягвате рисковете колкото се може повече. Ако си позволите повече спонтанност в решенията и реакциите, това ще ви донесе възможности за повече успехи.Притежавате лидерски качества, които ви помагат в живота и работата. Важно е да се научите да излизате от зоната си на комфорт. Не се страхувайте от провали, защото те са част от живота. Важно е да ставате всеки път, когато паднете.", "date": "2018.01.11", "title": "Тест с картина, разкрива какъв човек сте"}
{"url": "https://www.dnes.bg/politika/2018/01/11/cacheva-obeshta-ratifikaciia-za-istanbulskata-konvenciia.364751", "text": "Министърът на правосъдието Цецка Цачева обеща в Европейския парламент, че България ще ратифицира Истанбулската конвенция.\r\nЗапитана от депутат социалист по време на изслушване за приоритетите на Българското председателство за вълненията и конфронтацията у нас във връзка с конвенцията, Цачева ги отдаде на “демократичния процес” и на “свободата на словото, което изисква да се чуят различни мнения”. Тя обаче увери, че въпросът ще влезе за обсъждане в Народното събрание и че България ще ратифицира документа, свързан със защита правата на жените от домашно насилие.\r\nИзслушването на Цачева и вътрешния министър Валентин Радев в комисията по граждански свободи на Европейския парламент премина при сравнително слаб интерес и дори приключи предсрочно.\n\n\nОсвен въпроси, свързани с програмата на Председателството, евродепутатите не пропуснаха да зададат въпроси за правата на ромите в България, за корупцията по границите, за измамите с регистрацията на автомобили втора ръка и с акцизите, както и за незаконния трафик на мигранти през страната.\r\nХоландката Джудит Сарджентини от либералите поиска да знае защо България не взема повече мигранти от Гърция и Италия, като определи приетите досега 60 души като недостатъчни да се даде пример от председателстващата държава.\r\n“Разбира се, ще дадем пример. Направили сме съответните запитвания, но бихме искали да се постигне общ подход и с тези, които не го правят”, отговори вътрешният министър Радев.\r\nМиграцията е един от приоритетите на Председателството, което си поставя амбициозната цел да приключи реформата на европейската система за убежище и да укрепи външните граници през следващите 6 месеца.\r\nЗапитан от холандската социалистка Кати Пири за над 300 жалби за искани подкупи за преминаването на българската граница, както и от пътната полиция към чужденци, Радев я призова да чете също и статистиките на европейските агенции, които хвалят охраната на българските граници.\r\nВъпросът, който най-много затрудни двамата български министри, беше за дискриминацията и езика на омразата към ромите. Той беше зададен от шведската евродепутатка социалистка Силвия Поза, която е от ромски произход. Цачева обеща само България да продължи да прави усилия за приемането на европейско равнище на Конвенцията на Съвета на Европа за човешките права.\r\nПравосъдната министърка се опита да отклони и въпрос за позицията на България по отношение на наказателната процедура срещу Полша за неспазването на върховенството на закона, но след като той й беше повторно зададен, отговори, че България ще се придържа стриктно към правилата, като даде възможност на Варшава да се защити и да даде обяснение на обвиненията на Европейската комисия, че създава системен риск за независимостта на съдебната власт в страната.\r\nПриоритетите на Българското председателство в областта на правосъдието ще се съсредоточат в пускането на европейската прокуратура, която ще се бори с измамите с еврофондове, развитието на електронното правосъдие и борбата с финансирането на организираната престъпност и измамите с непарични плащания.\r\nВ областта на вътрешните работи България ще акцентира върху миграцията, политиката за убежище, укрепване на външните граници и вътрешната сигурност, както и с реформата на Шенген, която е условие за приемането ни в безвизовата зона.", "date": "2018.01.11", "title": "Цачева обеща ратификация за Истанбулската конвенция"}
{"url": "https://www.dnes.bg/zvezdi/2018/01/11/neli-ot-tyrsi-se-prizna-che-e-glupava-slojila-si-skuli.364755", "text": "Нели Хаджийска от \"Търси се\", както винаги, и сега сподели лични преживелици в страницата си във Facebook. Този път случката е свързана с визията на тв водещата, която признава, че прибегнала до корекции за добро, а ефектът се превърнал в дефект:\"Жените понякога сме доста импулсивни в решенията си. Да не кажа глупави! И аз, като всички грижещи се за себе си дами, полагам грижи за кожата, за лицето си... НО! По незнайни за мен причини реших да си сложа така модерните скули... Филъри, които да поставя в определена зона на лицето си, уж за освежаване, за издърпване на назолабиалните бръчици... и за по-красиво излъчване като цяло.ДА, ама НЕ! Не винаги ефекта, който търсим се случва. Моя организъм явно бързо и специфично разгражда, натрупва и събира тези модерни коктейли и вместо добрия краен резултат се получиха две бучици под очите, които ми придаваха още по-изморен вид... Аз къде не спя от 5 години, къде сега умората сякаш се подчерта рязко и натрапчиво...И така точно предколедно се сдобих с две подутини под очите и мислех как бързо да се справя с този нежелан и неестетичен ефект от новите си скули. Случайно се сетих за Евелина Борисова (актрисата, която днес празнува рожден ден, б.а.) и нейния Термаж! Бях чела, че освен стягащото си действие, термажа разбива, като страничен резултат ботокс и хиалурон...И така бързо се свързах с Ева и заедно организирахме \"процедура по спешност\"... Истината е, че още след втората седмица бучиците намаляха и лицето ми отново възвръща естествения си вид. Определено виждам, че и двойната брадичка се прибира и като цяло кожата ми грейва!...\"Нели Хаджийска казва, че пише всичко това за всички момичета, които лекомислено, като нея, прибягват до напълно ненужни процедури, просто защото всички го правят и е модерно.Тв водещата заявява, че не е против жената да се поддържа, но предупреждава, че всеки организъм различно усвоява и разгражда хиалуроновите филъри. Снимката, която публикуваме, е направена с телефон, пояснява Нели, а на нея тя е без грим, но ясно се вижда как бучките под очите й почти ги няма.", "date": "2018.01.11", "title": "Нели от \"Търси се\" призна, че е глупава. Сложила си скули!"}
{"url": "https://www.dnes.bg/politika/2018/01/11/iskreno-i-lichno-plevneliev-za-bai-ganio-i-evropa-ni-duma-za-desi.364725", "text": "Президентът има своите аргументи, всички сме длъжни да ги чуем. С някои от тях съм съгласен, с други не. Това заяви Росен Плевнелиев в коментар на ветото на президента Румен Радев на антикорупционния закон.Той обаче не уточни с кои от аргументите на Радев е съгласен. Ветото на президента бе отхвърлено вчера от правната комисия и тези дни ще се гледа в пленарната зала.Трябва да си дадем сметка, че много пъти досега променяме законодателството, това е 6-ата реформа в законодателството, от която хората до момента не виждат реални резултати, заяви Плевнелиев.\n\n\"Вярвам в искрените намерения на управляващите да подобрят нещата. Въпросът е в правоприлагането, ние не сме силни в това. Какъвто и закон да бъде направен, ние трябва да го прилагаме добре, за да даде резултати\", допълни той.Вярно е, че правилата не важат по един и същи начин за всички, но е вярно, че зависи от всеки един от нас да спазва правилата, за да изисква след това от държавата и институциите това, категоричен бе Плевнелиев.\"С тези 9 протеста показваме, че още не сме се разделили с робската ни психика, че някой друг ще ни реши проблемите\", коментира бившият президент предстоящите протести в столицата днес.\"Левски ни учеше да изградим собствения си капацитет, за да се освободим сами, този процес още не е приключил. Голям оптимист съм за председателството, защото правителството ще капитализира усилията на поколения български политици на Балканите\", каза още Плевнелиев и поздрави премиера Борисов за политиката му в региона.По думите му това е най-смисленият приоритет - България да е фактор и да има водеща роля на Балканите,отчете бившият държавен глава и похвали премиера за моста между Турция и Европа.\"Ползите за България са огромни, когато прожекторите на света са насочени към нас, коментира Плевнелиев председателството ни. Някои от тях са вече видими - беше подписан договорът с Македания, бе признато българско малцинство в Албания. Вече берем плодовете\", допълни той.Трябва да кажем край на партизирането, за да покажем най-доброто от себе си, категоричен бе Плевнелиев. \r\n\"От времето на Бай Ганьо до днес ние, българите, като че ли искаме да покажем само най-лошото. Иска ми се да си повярваме - че не сме най-корумпираните и най-лошите, и да покажем успехите си пред света, доброто развитие на икономиката ни, и преди всичко националната ни цел - да бъдем доверен партньор на Европа и добър съсед на Балканите\", допълни той.\"Национално безобразие и безотговорна политика е десетки години да оставим 1/3 от територията на България и най-бедните региони - планинските, да не могат да се развиват заради някакво екорешение, което не отговаря на никаква юридическа база\", каза пък Плевнелиев за протестите за втори лифт на Банско.Според него тези протести не са символ на бъдещи политически действия, но говорили за това, че политиците не са си свършили работата. Броженията били символ и на ниско доверие на гражданите към институциите.\"Това доверие е абсолютно заслужено, тъй като през годините някои от институциите отказаха да гарантират справедливост в много сфери, каквато хората очакваха от тях\", допълни Росен Плевнелиев и даде за пример здравеопазването.", "date": "2018.01.11", "title": "Искрено и лично! Плевнелиев за Бай Ганьо и Европа, ни дума за Деси"}
{"url": "https://www.dnes.bg/usa/2018/01/11/ako-izborite-v-sasht-sa-sega-opra-bi-otnesla-trymp.364749", "text": "Известната американска телевизионна водеща Опра Уинфри с лекота би удържала победа над Доналд Тръмп, ако президентските избори, планирани за 2020 година, се проведат сега. Това сочат публикуваните днес резултати от анкета на социологическа агенция \"Расмусен рипорт\", цитирани от ТАСС.\r\nБлизо половината избиратели или 48 процента биха гласували за Опра спрямо 38 процента за Тръмп. Други 14 процента са заявили, че все още нямат мнение по този въпрос. В изследването са обхванати 1000 души, а вероятността за грешка е до 3 процента.\n\nУинфри биха подкрепили 76 процента от демократите, 22 процента от републиканците и 44 процента от избирателите, които не се числят към нито една от водещите партии. \r\nГласа си за Тръмп биха дали 66 процента сред републиканците, 12 процента от демократите и 38 процента от \"независимите\" избиратели.\r\nПовечето жени - 52 процента - биха предпочели водещата начело на Белия дом. \r\nАнкетата сочи също така, че за първата милиардерка от афроамерикански произход като цяло биха гласували избиратели до 40-годишна възраст. \r\nУинфри има собствена киностудия, телевизионен канал и списание.\r\nПо-рано нейната близка приятелка, телевизионната водеща Гейл Кинг заяви по телевизия Си Би Ес, че Уинфри е \"заинтригувана\" от идеята да се състезава в президентските избори. \r\nАмериканските медии започнаха да обсъждат вероятността 63-годишната звезда да се включи в надпреварата за Белия дом след речта й на церемонията за връчване на наградите \"Златен глобус\" в неделя./БТА/", "date": "2018.01.11", "title": "Ако изборите в САЩ са сега: Опра би отнесла Тръмп!"}
{"url": "https://www.dnes.bg/politika/2018/01/11/kartini-kukeri-krasota-interaktivna-bylgariia.364753", "text": "\nМинистерството на българското председателство е финансирало с 30 000 лв. интерактивната изложба \"България е…\", обяви министърът на българското председателство на Съвета на ЕС 2018 Лиляна Павлова след представянето на интерактивната изложба за културно-историческото наследство на България в специално изградено пространство пред Народния театър \"Иван Вазов\". Павлова уточни, че за изграждането на шатрата е помогнало и финансирането от страна на ЕК и представителството на ЕК у нас. \"Финансирането от страна на министерството е в размер на 30 000 лв.\", обясни Лиляна Павлова.Официалният старт на първото Българско председателство на Съвета на ЕС 2018 ще бъде даден днес с тържествена церемония в Народния театър, съобщиха от правителствената информационна служба.Преди официалното откриване премиерът Бойко Борисов ще проведе работна среща с председателя на Европейския съвет Доналд Туск, на която ще бъдат обсъдени предизвикателствата пред Европа по време на Българското председателство на Съвета на ЕС.Преди тържественото откриване в Народния театър официалните гости ще разгледат интерактивната изложба с фотографии и картини на големи български художници. Мултимедийната експозиция ще бъде прожектирана върху разнообразни по размери и форми прожекционни площи.", "date": "2018.01.11", "title": "Картини, кукери, красота... Интерактивна България"}
{"url": "https://www.dnes.bg/crime/2018/01/11/avtomobili-se-pomliaha-vyv-verijen-ad-vyv-varna.364761", "text": "Тежък пътен инцидент стана на бул. \"Трети март\" във Варна, в района на бившето военно поделение.Шофьорът-пенсионер, предизвикал катастрофата, прави ляв завой и решава да пропусне знака \"Стоп\", съобщи .\r\nС безотговорното си поведение на пътя, водачът на автомобила се удря в друга кола, управлявана от жена.Верижната катастрофа продължава в трети автомобил, който е паркиран в района. В болница е откаран виновникът за ПТП-то - шофьорът-пенсионер.", "date": "2018.01.11", "title": "Автомобили се помляха във верижен ад във Варна"}
{"url": "https://www.dnes.bg/crime/2018/01/11/dvama-shumenci-dali-obshto-2685-lv-na-alo-apashi.364767", "text": "Двама шуменци са били измамени по телефона и са дали общо 2685 лева като \"съдействие на полицията\" за залавяне на измамници, съобщиха от Областната дирекция на МВР.Жена на 78 години е дала 1485 лева, а 80-годишен шуменец е бил измамен с 1200 лева. И в двата случая хората са били въведени в заблуда по телефона от непознати, които се представяли за полицаи и настоявали да помогнат да бъдат заловени измамници по време на специализирана операция. Образувани са досъдебни производства.Във връзка със зачестилите случаи на телефонни измами и опити за такива полицията продължава информационните беседи с възрастни самотни хора. ОД на МВР-Шумен ще потърси съдействие от общинската администрация в областния град за отпечатване и раздаване на листовки при плащане на годишните данъци, допълват от полицията.\r\n ", "date": "2018.01.11", "title": "Двама шуменци дали общо 2685 лв. на ало апаши"}
{"url": "https://www.dnes.bg/crime/2018/01/11/pak-falshiv-signal-na-letishteto-pak-niama-bomba.364783", "text": "Втори ден на фалшиви обаждания за поставена бомба на летище София. \r\nСлед като днес в 12.10 часа полицаите предприеха щателно претърсване в района на двата терминала и не откриха нищо съмнително, в 13.40 часа работата на летището си продължи нормално. \n", "date": "2018.01.11", "title": "Пак фалшив сигнал на летището, пак няма бомба "}
{"url": "https://www.dnes.bg/obshtestvo/2018/01/11/pochina-maikata-na-legendarniia-futbolist-nasko-sirakov.364769", "text": "Тази сутрин е починала майката на легендарния футболист Наско Сираков – Славея, съобщие \"Марица\". \r\nГолямата дъщеря на бившия футболен национал сподели във Facebook: \"Не ни забравяй бабетке пипеткe.... Обичам те\". \r\nТя е кръстена именно на майката на Наско и носи същото име.\r\nПо-малката внучка на Славея - Виолета също сподели тъжната новина в социалните мрежи и публикува снимка на своята баба.", "date": "2018.01.11", "title": "Почина майката на легендарния футболист Наско Сираков"}
{"url": "https://www.dnes.bg/world/2018/01/11/kremyl-us-dokladyt-obviniavasht-rusiia-v-namesa-e-vreden.364771", "text": "Докладът, публикуван от американски конгресмени от Демократическата партия, обвиняващ Русия в намеса в изборите, вреди на двустранните отношения и на самите Съединени щати, заяви Кремъл, цитиран от Ройтерс.\r\n\"Що се отнася до тази кампания, всичко, което можем да направим, е да изразим своето съжаление и да повторим, че тези обвинения остават безпочвени\", каза говорителят на Кремъл Дмитрий Песков.\r\nТой също така отхвърли твърдението на САЩ, че Москва се меси в мексиканската политика преди президентските избори там.\n\"Това е неправилно . . . и безпочвено\", каза Песков по повод коментар на американския съветник по национална сигурност Хърбърт. Р. Макмастър, който заяви в разпространен на 15 декември видеоклип, че има \"първоначални признаци\", че Русия се меси в изборите в Мексико.\r\nМакмастър не даде подробности как Русия се опитва да окаже влияние върху гласуването през юли, на което мексиканците трябва да изберат нов президент на мястото на Енрике Пеня Нието.\r\nНякои анализатори разглеждат водещия кандидат Андрес Мануел Лопес Обрадор като фаворит на Москва, имайки предвид положителното отразяване, което той получава от подкрепяни от Кремъл медии като \"Спутник\" и РТ.\r\n /БТА/\r\n ", "date": "2018.01.11", "title": "Кремъл: US докладът, обвиняващ Русия в намеса, е вреден"}
{"url": "https://www.dnes.bg/world/2018/01/11/danychna-izmama-za-1-4-mlrd-razkriha-v-italiia.364784", "text": "Прокуратурата в италианския град Бреша, северната част на страната, разпореди ареста на 17 души, заподозрени, че са измамили данъчните власти с близо 1,4 милиарда евро, съобщи финансовата полиция, цитирана от Франс прес.\r\nНяколко разследвания, водени от 2015 година, са разкрили система за подпомагане на измами, изградена от консултантската къща, в полза на някои от нейните клиенти, уточни полицията в комюнике.\r\nНевнесените данъци в италианската хазна се оценяват на 1,36 милиарда евро.\r\nФалшиво счетоводство с фалшифицирани фактури и фалшиви лого на фирми са били сред набора от \"услугите\", предлагани от консултантската група, с които да се прибира осчетоводеното ДДС.\r\nПрокуратурата в Бреша разпореди и да бъде иззето движимо и недвижимо имущество на стойност 180 милиона евро, уточни Франс прес. \r\n /БТА/\r\n ", "date": "2018.01.11", "title": "Данъчна измама за €1,4 млрд. разкриха в Италия "}
{"url": "https://www.dnes.bg/crime/2018/01/11/10-godini-zad-reshetkite-za-kradec-recidivist.364808", "text": "Окръжен съд-Пловдив осъди Иван Р. на десет години \"лишаване от свобода\" при първоначален строг режим за серия грабежи на златни накити, съобщиха от пресцентъра на Съдебната палата.\r\nПрисъдата е намалена от 15 години затвор с една трета, тъй като подсъдимият е признал фактите и обстоятелствата по делото и то е гледано по реда на съкратеното съдебно следствие.\r\nИван Р. е признат за виновен за серия грабежи на златни накити, на обща стойност 2957,50 лева, извършени от 12.08.2017 г. до 23.08.2017 г. в Пловдив от пет лица, като за това е употребил сила. \r\nПрестъпленията са извършени при условия на опасен рецидив, след като е бил осъждан ефективно за тежко умишлено престъпление на лишаване от свобода не по-малко от една година.\r\nПодсъдимият е осъден да заплати общо 1950 лева /1170 и 780 лева/, представляващи имуществени вреди на две от жертвите си, ведно със законната лихва, считано от 23.08.2017 г. до окончателното им изплащане.\r\nПрисъдата подлежи на обжалване и протест пред Апелативен съд-Пловдив в 15-дневен срок.", "date": "2018.01.11", "title": "10 години зад решетките за крадец-рецидивист"}
{"url": "https://www.dnes.bg/notifikacii/2018/01/11/schupeni-rebra-i-bez-dalak-myj-prebi-jestoko-jena-si.364793", "text": "Мъж преби жестоко жена си в село Долно Линево край Лом. Жената е в болница, има счупени ребра, отстранен е и далакът й.Жената не е сигнализирала полицията, сигналът до МВР е подаден от лечебното заведение в Лом.Мъжът и жената, и двамата на по 55 години, се скарали следобеда на 9 януари. След това мъжът се нахвърлил на съпругата си и я пребил.Жената била приета в болницата с оплаквания от болки в гърдите. След преглед и изследвания е установено, че е със счупени ребра и е претърпяла операция, при която й е отстранен далакът, съобщават от полицията, цитирани от \"Дарик\".Пребитата жена е настанена в реанимацията на ломската болница.Съпругът е бил задържан в Районното управление на полицията в Лом.\r\n ", "date": "2018.01.11", "title": "Счупени ребра и без далак… Мъж преби жестоко жена си"}
{"url": "https://www.dnes.bg/obshtestvo/2018/01/11/npo-ta-s-fakelno-shestvie-simvolichno-shte-izgorim-es.364823", "text": "Неправителствени организации поискаха излизане на България от Европейския съюз, разформироването му и създаване на негово място на нова организация, която да подкрепя суверенитета на европейските народи.\r\n\"Обслужва сили, които се стремят да премахнат държавността, националните традиции и идентичност на европейските народи. Със слугуването си, като васал на САЩ, той е изключително вреден\", смята Мадлен Кирчева от гражданска инициатива \"За суверенитет на България\".\r\nЗатова искането е за нова европейска организация, която преди всичко да защитава суверенитета на всяка една европейска държава.\r\nОрганизациите, сред които сдружение \"Приятели на Русия\" и Българския евразийски център, планираха факелно шествие в центъра на столицата днес.\r\n\"Символично ще запалим първата искра на огъня, с който трябва да изгорим този Европейски съюз\", коментира пред БНР Диньо Павлов от гражданска инициатива \"За суверенитет на България\".", "date": "2018.01.11", "title": "НПО-та: С факелно шествие символично ще изгорим ЕС!"}
{"url": "https://www.dnes.bg/obshtestvo/2018/01/11/protestirashti-pred-ns-liubovta-ne-boli.364824", "text": "\n\n\n\n\n\n\r\nПо думите на Манчева след ратифициране на конвенцията веднага ще има промяна в Наказателния кодекс и сериозно преследване на хората, които упражняват домашно насилие над жени.\r\nПо думите на експерта преследването и дебненето на жени на улицата, например, сега не се отчита като психологическо насилие, нито пък се взема предвид и като възможност за травма на жертвата.\r\nОсвен това в образователната система ще могат да влязат превантивни програми, чрез които децата да познават от рано белезите на насилие и да знаят, че има къде да подадат сигнал и да бъдат защитени. Също така да се обучат и жените да разпознават домашното насилие, някои от които търпели тормоза в продължение на години.", "date": "2018.01.11", "title": "Протестиращи пред НС: Любовта не боли!"}
{"url": "https://www.dnes.bg/notifikacii/2018/01/11/vijdali-li-ste-go-mvr-go-tyrsi-zaradi-namushkana-jena.364819", "text": "Полицията издирва Пепи Христов Стоянов заради тежко престъпление в София.Мъжът е на 52 години, висок е около 185 см и е със зелени очи.Както Dnes.bg писа по-рано около 8 часа тази сутрин жена бе прободена жестоко с нож в столичния квартал \"Орландовци\".Жената е на 50 години, тя е в тежко състояние в болница, с прободни рани по тялото.Пепи Стоянов  се придвижва се с лек автомобил \"Ситроен Ксара\", червен металик, С8389 НК, съобщиха от полицията.Умоляват се всички, които имат информация за мъжа, да се обадят на тел.112 или в най-близкото районно управление на МВР.Анонимността им е гарантирана.\r\n ", "date": "2018.01.11", "title": "Виждали ли сте го? МВР го търси заради намушкана жена"}
{"url": "https://www.dnes.bg/stranata/2018/01/11/mosv-odobri-ovos-na-proekta-za-magistrala-ruse-veliko-tyrnovo.364826", "text": "Висшият експертен екологичен съвет при МОСВ предложи на министъра на околната среда и водите да издаде решение по оценка на въздействието върху околната среда (ОВОС) за одобряване на инвестиционното предложение за \"Автомагистрала \"Русе - Велико Търново\".\r\nНа заседанието днес е разгледан предложеният комбиниран вариант с изпълнение на габарит А27, предложен от Агенцията \"Пътна инфраструктура\". При вземане на решението съветът се е съобразил с документацията по ОВОС, получените становища в хода на процедурата, резултатите от общественото обсъждане, постъпилите предложения и становищата на възложителя по тях, съобщават от МОСВ.\r\nС решението по ОВОС са предложени условия и мерки за предотвратяване, намаляване или възможно най-пълно отстраняване на предполагаеми неблагоприятни въздействия върху околната среда за различните етапи на реализация на инвестиционното предложение. \r\nВ доклада за ОВОС е разгледано съществуващото състояние на компонентите и факторите на околната среда и са оценени евентуалните въздействия от изграждането на автомагистралата при различните варианти на трасето. Всички условия и мерки са за дължителни за изпълнение от страна на възложителя АПИ и подлежат на контрол.\r\nПроцедурата е започнала в МОСВ през февруари 2016 г. Уведомено е засегнатото население и са направени консултации за определяне на обхвата, съдържанието и формата на доклада за ОВОС. \r\nПроведени са срещи за обществено обсъждане на документацията по ОВОС в общините Русе, Иваново, Две могили, Борово, Ценово, Бяла, Полски Тръмбеш, Павликени, Велико Търново, Горна Оряховица, отчитат от МОСВ.", "date": "2018.01.11", "title": "МОСВ одобри ОВОС на проекта за магистрала \"Русе - Велико Търново\""}
{"url": "https://www.dnes.bg/politika/2018/01/11/dobre-doshla-evropo-borisov-se-sreshtna-s-tusk.364827", "text": "Премиерът Бойко Борисов се срещна с председателя на Европейския съвет Доналд Туск в рамките на официалното откриване на Българското председателство на Съвета на ЕС, съобщиха от правителствената информационна служба.\r\nПо време на срещата Борисов заяви, че темата за интеграцията на Западните Балкани остава водещ приоритет по време на нашето председателство и страната ни ще разчита на подкрепата на всички европейски институции и държавите членки. \r\n\"Европейските надежди на гражданите на страните от Западните Балкани ще съберат заедно на една маса всички лидери. Знам, че това ще е дълъг процес, но това е процес, който ни учи на помирение и на това да обърнем погледа напред. Очакванията на моите колеги са за ускоряване на процеса на евроинтеграция\", подчерта българският премиер. \r\nБойко Борисов и Доналд Туск бяха единодушни, че темата за интеграцията на държавите от Западните Балкани е важна не само за региона, но и за целия Европейски съюз. \r\nОт своя страна Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата \"Западни Балкани\". По време на разговора двамата дискутираха и организацията на срещата на върха, на която двамата ще бъдат домакини.\r\nМинистър-председателят заяви, че подобряването на диалога с турската държава трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията, подчерта Борисов.\r\nБългарският министър-председател увери Доналд Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз.", "date": "2018.01.11", "title": "Добре дошла, Европо! Борисов се срещна с Туск"}
{"url": "https://www.dnes.bg/index/2018/01/11/bez-budilnik-moderno-no-i-bezopasno-v-zimnata-planina.364805", "text": "\r\nМодерните времена безспорно улесняват любителите на планината откъм екипировка и всякакви технологични приспособления. Също толкова вярно може се окаже обаче, че създават нови възможности за нещастни инциденти.Като актуалното напоследък снимане с GoPro камера, заради което скиорите карат на твърде близка дистанция, дава пример  планинският спасител Момчил Панайотов, който е и председател на Българската асоциация по ски свободен и екстремен стил.Статистиката е недвусмислена – в 95% от случаите хората са предизвикали лавините, които ги застигат. А шансовете за оцеляване на затрупан от лавина, който е престоял в снежния капан повече от 15-20 минути, спадат драстично.Ако се занимавате с извънпистово каране, зимен туризъм и алпинизъм, следва да спазвате определени правила, които предпазват от лавинни инциденти. Дистанцията в случая е само едно от тях. И макар всяка дейност да има и своите специфични изисквания, безспорни остават адекватната екипировка, събирането на предварителна информация, да не сме сами в планината, но не и с твърде голяма група, да имаме план къде отиваме и колко време ще ни трябва да стигнем, да преценяваме правилно силите си, някой друг да е запознат с намеренията ни....За втора поредна година Планинската спасителна служба при БЧК изнесе безплатна лекция за безопасността в планината, на която можеха да присъстват всички интересуващи се от темата. Всъщност не една, а няколко лекции, свързани с лавинната безопасност, метеорологията, оказване на първа помощ, необходимата екипировка в планината. Планниските спасители отговаряха и на въпроси.600 доброволци и 42-ма щатни спасители, разпределени в 32 отряда по места, се грижат за безопасността ни в планината. Тази спасителна дейност у нас е с традиции, които започват от 1933 година, когато ПСС е основана. В ПСС \"работят\" и общо 23 спасителни кучета, разказа Тони Стоянов, началник на Софийския отряд.Няколко архивни черно-бели кадъра показаха на присъстващите колко различен е бил инвентарът, с който службата е разполагала в онези далечни години. С днешните технологии нещата много са се променили, но въпреки това понякога ПСС не може да достигне навреме до вас. За помощ веднага може да разчитате единствено на хората на място, на тяхната подготовка и правилна реакция в рискови ситуации. Затова основите на първата помощ са задължителни в планината.По тази причина и модерният телефон не служи за лайкване на всеки пост в социалните мрежи, а за връзка и комуникация. Хубаво е да имате за него и външна батерия. А ако се случи инцидент, линията трябва да е свободна, за да държите връзка със спасителите.Но ето едно мобилно приложение, което може да ви е от полза, за да се свържете с тях – PSS. Чрез него може да изпратите координатите си на спасителите, но трябва да се обадите и в службата, за да потвърдите, че се нуждаете от помощ. Най-лесният начин за връзка с ПСС е спешният телефон 112. В зимната планина дръжте телефона на топло до тялото си, изолиран от студа.И още нещо, което модерните времена ни предоставят щедро – много информация от различни източници, видеа с практически съвети, полезни курсове и прочие, чрез които да сме по-подготвени за възможните опасности.Въпреки всичко не е срамно да се върнете, ако имате съмнения и не сте уверени в силите си, защото планината ще е там и утре, припомнят планинските спасители. Или ако нещо ви притеснява, да го споделите с останалите в групата и да го обсъдите. Да се вслушваме в инстинктите си е част от това да чуваме какво ни казва планината, когато сме на място.Предварителната проверка на екипировката и информацията за лавинната опасност за дадения район също са не по-малко важни. Както и изборът на маршрут за качване и слизане най-малко заплашен от лавини.ПСС препоръчва движението в зимната планина да става с котки, пикел и каска, особено на заледени и каменисти стръмни терени. Задължително е да имате индивидуален лавинен комплект – лавинен уред, сонда и лопата.Какво да правите с тях, може да научите на практическото занятие, което Софийският отряд на ПСС ще проведе в събота, 13 януари, от 11 часа на хижа \"Алеко\".А от нас - прекрасна и безопасна зима в планината!", "date": "2018.01.11", "title": "\"Без будилник\": Модерно, но и безопасно в зимната планина"}
{"url": "https://www.dnes.bg/temida/2018/01/11/10-g-zatvor-za-36-godishen-edva-ne-ubil-dete-ot-boi.364811", "text": "Окръжният съд в Ямбол прати за 10 години зад решетките 36-годишния Михаил, който едва не уби от бой дете заради обида, съобщиха от прокуратурата. \r\nОсъденият по рождение страдал от неподвижност на колянната става на левия крак, което го принуждавало да куца при вървене. В махалата, в която живеел се ползвал с прозвището \"Мюмюн“, наричали го и \"Куция“, на което той реагирал остро. \r\nСрещу дома на Михаил в Ямбол се намирал дома на пострадалото 8-годишно момче.\r\nДвамата се познавали. \r\nНа 4 май миналата година влезли в необитаема, полуразрушена сграда, намираща се недалеч от домовете им. \r\nДокато разговаряли детето му казало \"куц\" и \"инвалид\".\r\nМъжът се ядосал, бутнал силно с ръце момчето, което от удара загубило равновесие и паднало на земята.\r\nМихаил се навел над падналото на земята дете и със значителна сила и многократно нанесъл удари с ръце и крака в областта на главата, лицето и тялото на детето. \r\nСлед това го бил и с парче бетон. \r\nСъдът призна обвинението на прокуратурата, че той е направил опит умишлено да умъртви непълнолетното момче. \r\nСлед боят детето е изпаднало в безсъзнание.\r\nПодсъдимият ще търпи наложеното му наказание при първоначален \"строг“ режим.\r\nСъдебното заседание се е провело по реда на съкратеното следствие.", "date": "2018.01.11", "title": "10 г. затвор за 36-годишен едва не убил дете от бой "}
{"url": "https://www.dnes.bg/obshtestvo/2018/01/11/vypreki-obeshtanoto-mvr-slujitelite-na-protest.364828", "text": "\nДесетки служители на МВР и представители на Синдикалната федерация на служителите в МВР (СФСМВР) се събраха тази вечер на протест в центъра на София. \n\n\r\nПротестиращите носят плакати, които гласят: \"Европа и за нас\" и \"За вашата сигурност се грижат хора, чиято основна заплата е 340 евро\".\r\nМалко по-рано днес на среща с правителството премиерът Бойко Борисов заяви, че полицаите трябва да са мотивирани и очаква резултати от тях срещу обещаните днес още 100 млн. лв. за заплати.\r\n\"Вие изобщо не ми пречите, че ще има протест\", се обърна премиерът към синдикатите на днешната среща в Министерския съвет. Те пък посочиха, че тази вечер протест все пак ще има. \r\nОчаква се утра да се свика заседание на Управителния съвет на СФСМВР), за да се обсъди дали в тази ситуация протестите да продължат.\r\n ", "date": "2018.01.11", "title": "Въпреки обещаното: МВР служителите на протест"}
{"url": "https://www.dnes.bg/obshtestvo/2018/01/11/fainenshyl-taims-plovdiv-populiarna-posoka-za-chujdencite.364818", "text": "С винения туризъм и фестивалите \"Файненшъл таймс\" извежда Пловдив като една от най-популярните туристически дестинации в страната сред чуждестранните туристи. \r\nБританският вестник публикува поредица от материали за страната ни по повод Европредседателството на България и в тях неколкократно споменава и Пловдив, съобщиха от пресцентъра на община Пловдив.\r\nСпоред изданието градът е увеличил туристическия си поток двукратно последните шест години, а по думите на кмета Иван Тотев, цитиран от вестника, през 2019 година, когато Пловдив е Европейска столица на културата, се очакват над 2 милиона посетители. В статията, озаглавена \"Увеличаването на посетителите помага на българските фестивали да процъфтяват\", се казва още, че през 2018-та Пловдив ще бъде домакин на второ глобално събитие за вино.\r\nБългария се стреми да привлече още повече туристи и експерти чрез фестивали и събитията свързани с виното, което създава препратки към тракийското ни културно наследство, е казала пред вестника Меглена Михова, основател на маркетингови компании и такива за производство на вино в България, Белгия и САЩ. \r\nо данни на списание \"Винен ентусиаст\" за 2017 г. Тракийската долина, където се намира и Пловдив, е втората най-добра дестинация за винен туризъм, пише още в \"Файненшъл таймс\".", "date": "2018.01.11", "title": "\"Файненшъл таймс\": Пловдив - популярна посока за чужденците"}
{"url": "https://www.dnes.bg/stranata/2018/01/11/zet-zapali-vratata-na-tystovete-si-skarali-se.364734", "text": "Полицията в Свищов разследва пожар на входна врата на апартамент в крайдунавския град, съобщиха от ОД МВР - Велико Търново. \r\nСигналът за инцидента е получен в местното РПУ малко след полунощ.\r\nОт проведените действия по разследването до момента е установено, че 43-годишния А. Ю. се е скарал със съпругата си и е залял входната врата на жилището на родителите й със запалителна течност и я е запалил.\r\nИзвършителят е установен. Задържан е за 24 часа в ареста. \r\nПо случая е започнато досъдебно производство.", "date": "2018.01.11", "title": "Зет запали вратата на тъстовете си. Скарали се!"}
