{"url": "https://www.dnes.bg/notifikacii/2018/02/13/ima-li-pochva-demokraciiata-u-nas-trinidad-i-tobago-predi-nas.367932", "text": "България е 47-та най-демократична държава в света от 167 изследвани държави, според публикувания Индекс на демокрацията за 2017 г, изготвян от аналитичния отдел на \"Икономист\".\r\nСпоред класацията, най-демократичната държава на Земята е Норвегия, а най-авторитарната – Северна Корея.\r\nКласацията се изготвя по 5 критерия: избирателен процес и плурализъм, правителствено управление, политическо участие, политическа култура и граждански свободи.\r\nБългария е поставена сред непълните демокрации, веднага след Тринидад и Тобаго и преди Аржентина. В подреждането в региона, \"Икономист\" ни слага преди еврочленките Полша (53 място), Унгария (56), Хърватия (58) и Румъния (64). Авторите на класацията съобщават, че през миналата година България е единствената държава в Централна и Източна Европа, в която демокрацията не бележи отстъпление.\r\nНай-висока оценка по петте критерия българската демокрация получава за демократичността на избирателния процес – 9,17 от 10 възможни. Следват гражданските свободи (7,94), политическо участие (7,22), демократчност на управлението (6,49) и политическа култура (4,38 от 10 точки).\r\nКато цяло европейските държави са демократични, с едно изключение – Турция, която е определена като \"хибриден режим\" между думокрация и авторитаризъм. Южната ни съседка заема 100-но място, губейки позиции за втора година след потушаването на преврата срещу Ердоган през 2016 г.\r\nВъпреки сериозния спад в доверието на гражданите в управлението след избора на Доналд Тръмп, САЩ и Канада успяват да удържат позициите си на най-демократичен регион на планената, следвани от Западна Европа, Латинска Америка и Азия и Австралия.\r\nВ топ 10 на световните демокрации се класират четири европейски членки: Швеция (3), Дания (5), Ирландия (6) и Финландия (9). Заедно с Холандия, Люксембург, Германия, Великобритания, Австрия, Малта и Испания, те са признати за пълни демокрации. Групата на частичните, в която сме и ние, се оглавява в Европа от Италия (21) и включва още Португалия, Франция, Естония, Белгия, Чехия, Кипър, Словакия, Литва, Гърция и Латвия – всички те изпреварват България. Сред голамите еврочленки Франция е определена като непълна демокрация заради политическото напреждение около президентските избори и извънредното положение след атентатите в Париж, което ограничава част от свободите.\r\nАвторите на изследването посочват, че Източна и Централна Европа продължават да страдат от ниска политическа култура, неработещи институции и проблеми със съблюдаването на върховенството на закона и с корупцията.\r\nВ челната петица на демокрациите в света освен Норвегия, се нареждат още Исландия, Швеция, Нова Зеландия и Дания. Най-авторитарните държави са подредени нисходящо от Северна Корея, Сирия, Чад, Централно-Африканска Република и Конго.\r\nРусия е определена като авторитарен режим и заема 135-о място от 167 държави. Качеството на демокрацията в Русия е оценено като това в Руанда, която е 134 и Замбия, класирана веднага след Москва. По петте критерия най-ниско е оценено демократичността на управлението на Кремъл.\r\nКато цяло 49,3% от населението на Земята през 2017 г е живяло в някакъв вид демокрация. 4,5% се радват на пълна. 19 държави се смятат за демократични, 57 – за частични демокрации. В 37 страни управляват хибридни режими, а в 52 – авторитарни.  През годината световната демокрация е отслабена, констатират авторите от \"Икономист интелиджънс юнит\".", "date": "2018.02.13", "title": "Има ли почва демокрацията у нас? Тринидад и Тобаго – преди нас!"}
{"url": "https://www.dnes.bg/zvezdi/2018/02/13/predizvikatelno-neimar-se-razpishtoli-v-mrejata.367913", "text": "Докато феновете на футбола се вълнуват от бъдещето на Неймар, бразилският нападател пусна вълнуваща своя снимка в Instagram, на която се е излегнал в предизвикателна поза. \r\nЗа радост на почитателките му, фотосът разкрива татуираното, голо тяло на 26-годишния футболист, което е небрежно закрито с хавлиена кърпа.\r\nНа кадъра играчът на френския отбор \"Пари Сен Жермен\" позира пред обектива на известния фотограф Марио Тестино. А дали предстои трансфер за Неймар е тема, която се върти в спортните среди. \r\nКоментарите за головете, жестовете и щастието на Неймар в настоящия тим не спират. Но все пак запознати напомнят, че за трансфера му от \"Барселона\" френският клуб плати 222 милиона евро - цена, което го направи най-скъпоплатеният футболист в света.", "date": "2018.02.13", "title": "Предизвикателно! Неймар се разпищоли в мрежата"}
{"url": "https://www.dnes.bg/stranata/2018/02/13/kapchin-edin-pokermilioner-ot-blagoevgrad-grabna-700-000-i-izchezna.367926", "text": "Наш покермилионер, спечелил преди дни 700 000 долара, изчезна и дори и най-близките му приятели не могат да го открият.Константин Капчин от Благоевград направил големия удар в началото на февруари. Той участвал в онлайн турнир с близо 35 000 души. Всички те се състезавали за наградния фонд от 10 млн. долара.Българинът, който е дебютант в състезанието, завършил втори и си тръгнал със 700-те хиляди долара. Пред него финиширал само бразилски комарджия, който взе 960 000 долара.Откакто спечелил крупната сума, Капчин изчезнал и от приятелите си. Косьо веднага сменил телефонния си номер, за да се отърве от досадници, които искат да го използват, след като за една нощ се превърна в милионер, пише \"България днес\".Капчин е известен в Благоевград като един от най-ярките фенове на местния футболен клуб и съосновател на организацията \"Пирин СС\". Според някои от познатите му покермилионерът може би е заминал в чужбина, за да харчи парите си. Други обаче смятат, че той е инвестирал част от сумата пак в покер и в момента се бори за нови печалби, въпреки риска бързо да загуби милиона.\"Ако те няма до мен, когато съм на дъното, не очаквай да си до мен, когато съм на върха\", обърнал се Капчин към приятелите си, преди да се покрие.Само преди около три месеца запаленият комарджия обявил публично, че слага край на играта. \"С онлайн покер се занимавах, но на него му мина времето, казал Капчин и допълнил: Напред съм с парите, пет години хубаво си поживях. Сега се чудя с какво да се захвана\".След като се почудил, Косьо явно все пак се върнал към старата си страст. А тя му е коствала и много загуби, заради които и не веднъж е взимал заеми от приятели. Но съдбата все пак му се отблагодарила.Сега Косьо спокойно може да купи с печалбата любимия си закъсал \"Пирин\", който едва свързва двата края и няма пари за заплати на футболисти, пише вестникът и допълва, че с над 1 млн. лева той може да издържа отбора близо една година.С много пари и варианти много, но близките на Капчин се притесняват да не загуби всичко пак на покер.Покермилионерът е член на Управителния съвет на Сдружението на футболните привърженици в България и участва в редица инициативи за борбата срещу хулиганството. Благоевградчанинът е виден активист и в протестите срещу циганските престъпления и всяка година почита паметта на починалите Ангел и Павел в Катуница.", "date": "2018.02.13", "title": "Капчин, един покермилионер от Благоевград! Грабна $700 000 и... изчезна"}
{"url": "https://www.dnes.bg/sofia/2018/02/13/razshirenie-na-zelenata-zona-v-sofiia-novi-5500-mesta.367931", "text": "Режим на платено паркиране ще бъде въведен в горната част на квартал \"Лозенец\" и в участъци от районите \"Оборище\", \"Възраждане\" и \"Красно село\", съобщи \"\".\r\nЗелената зона за паркиране в София ще се разшири с още около 5500 места. Паркирането ще стане платено в горната част на квартал \"Лозенец\" и в нови участъци от районите \"Оборище\", \"Възраждане\" и \"Красно село\".\r\nПредложението за разширение на зелената зона е на районните кметове и ще бъде разгледано утре от транспортната комисия към Столичния общински съвет.\r\nАко исканията бъдат приети, по 1 лев на час ще се плаща в горната част на \"Лозенец\". Според прогнозите в квартала ще има 2300 места за паркиране в зелена зона. Там преди няколко месеца бе въведена зелена зона, но само в долната част на квартала.\r\nВ \"Оборище\" зелената зона ще се разшири с около 1100 места и ще бъде въведена в карето между бул. \"Христо и Евлоги Георгиеви\", бул. \"Данаил Николаев\", бул. \"Ситняково\", ул. \"Черковна\" и ул. \"Султан тепе\".\r\nВ район \"Красно село\" паркирането ще стане платено в квартал \"Крива река\" - между бул. \"Гешов\", бул. \"П. Славейков\", бул. \"Тотлебен\" и ул. \"Г. Софийски\", както и в карето между ул. \"Добруджански край\", ул. \"Йоаким Кърчовски\", бул. \"Тотлебен\" и бул. \"Скобелев\". Там ще има около 700 паркоместа.\r\nВ район \"Възраждане\" зелена зона с около 1400 паркоместа се въвежда в участъка между булевардите \"Сливница\", \"К. Величков\", \"Скобелев\" и \"Опълченска\" - тоест в кварталите \"Зона Б5\" и \"Зона Б18\". \r\nЗа въвеждането на зелена зона районните кметове провеждаха около една година обществени обсъждания и анкети сред граждани. В \"Лозенец\" например те бяха проведени още през 2014 г., но зелената зона бе въведена частично в края на 2017 г. \r\n\"По груби сметки общо новите места в зелена зона ще са между 5000 и 5500, ако СОС приеме и четирите искания. След решението на СОС ще направим проекти и тогава ще е ясен точният брой на новите места. Ще са ни нужни около 3 месеца за въвеждането на зоната - за поставяне на знаци, маркировка, антипаркинг колчета и др.\", обясни шефката на \"Паркиране и мобилност\" в Центъра за градска мобилност Румяна Милова.", "date": "2018.02.13", "title": "Разширение на \"зелената зона\" в София – нови 5500 места"}
{"url": "https://www.dnes.bg/notifikacii/2018/02/13/versiia-za-samoletniia-ad-zamryzvane-na-skorostni-senzori.367951", "text": "Нови разкрития се появиха около трагичната самолетна катастрофа в Русия. Възможно е инцидентът да е причинен от замръзване на сензорите за скорост на машината, заявиха властите. Подобен проблем би дал на пилотите грешна информация за скоростта на летене. Местни медии допълват, че има вероятност капитанът на полета да не е проверил дали турбините са затоплени и какви са нивата на антифриза преди да излети, съобщава Bulgaria ON AIR. Миналата година, при инспекция на самолета, са разкрити редица нарушения в поддръжката му. В неделя летателният съд на \"Саратовските авиолинии“ се разби в близост до летище Домодедово, минути след излитане, а всички 71 души на борда загинаха. ", "date": "2018.02.13", "title": "Версия за самолетния ад: Замръзване на скоростни сензори"}
{"url": "https://www.dnes.bg/bulgaria/2018/02/13/v-zadniia-dvor-ili-zashto-tezi-deca-obichat-uchilishte.367954", "text": "Как училището да бъде интересно за учениците разказва документалният филм \"Защо тези деца обичат училище?\". Филмът открива кинофестивала \"(не)Възможното образование\", който ще се проведе от 16 до 24 февруари в Център за култура и дебат \"Червената къща\" и Чешки културен център.Заснет преди цели 27 години и носител на редица филмови награди, \"Защо тези деца обичат училище?\" представя осем необичайни училища, в които учениците учат осъзнато и получават трайни знания, учителите и директорите са свободни да експериментират и да преподават по начина, по който желаят, а родителите имат пълно доверие в преценката им. \nФилмът започва с кратък преглед на няколко американски училища, преди да изследва в детайли училище в щата Калифорния. Пристъпваме в класна стая, където учител и ученик разменят погледи на дълбоко единение. Виждаме ученици в \"Час на класния\" да обсъждат и решават проблеми без намесата на учители.Чуваме една майка да казва, че училището е \"идеалното място за всяко семейство\". Практичното и модерно изучаване на математика, социални науки, чужди езици и изкуства в това училище се случва с една-единствена цел – да развие увереността и индивидуалните способности на децата и автономността и въображението на техните учители.Но тъкмо да въздъхнем и да си кажем, че това училище все пак е изключение, филмът ни повежда по дълъг път с много други училища, в които оптимизмът, изобретателността, решителността и успехът са основни характеристики.Тези училища с независима и новаторска визия не обещават всичко на всеки. Те служат на децата, своите учители и общности независимо от цвета на кожата на учениците или отпуснатия държавен бюджет.\"Защо тези деца обичат училище?\" ни пренася от света на възможното в света на споделеното изживяване и общ език и по този начин ни помага да променим реалността в задния ни двор. \r\nПрожекцията ще се състои на 16 февруари от 18.30 часа в \"Червената къща\".", "date": "2018.02.13", "title": "В задния двор или \"Защо тези деца обичат училище?\""}
{"url": "https://www.dnes.bg/zvezdi/2018/02/13/elizabet-hyrli-izgria-po-belio-v-socialnite-mreji.367945", "text": "Звездата от \"Кралски особи\" Елизабет Хърли реши да зарадва почитателите си с много смело селфи. 52-годишната актриса, която има своя линия бански и често позира с някой модел, този път отвори деколте в Instagram.На кадъра Хърли позира по бикини с плетено горно, под което обаче се очертават зърната ѝ. Изглежда дрехата също е част от нейна колекция, тъй като до кадъра актрисата написа: \"Селфи в банята в моята нова роба \"Лизи\".Феновете на звездата определено ще оплакнат очи, дори да не се виждат оголени гърдите ѝ. Кадърът дава добра перспектива за разгръщане на въображението, а освен деколте, Хърли демонстрира и перфектния си плосък корем.На кадъра Елизабет е и без грим.Повече новини за звезди четете на ", "date": "2018.02.13", "title": "Елизабет Хърли изгря по бельо в социалните мрежи"}
{"url": "https://www.dnes.bg/zvezdi/2018/02/13/princ-hari-i-megan-markyl-ocharovaha-edinburg.367955", "text": "Принц Хари и неговата годеница Меган Маркъл бяха посрещнати с ентусиазъм в Единбург на официалното посещение в Шотландия преди сватбата си през май, предаде Ройтерс.Хората, които чакаха часове на студа пред Единбургския замък, бяха възхитени от усмихнатата двойка. \"Те са просто удивителни, толкова земни\", каза местната жителка Аманда Скот.\n\nМеган Маркъл носеше черно карирано палто, напомнящо на традиционната шотландска пола, пише БТА. 33-годишният принц Хари и 36-годишната Маркъл бяха посрещнати официално в града от бенда на кралските морски пехотинци в двореца. След това гледаха изстрела с оръдие в 13 ч. - традиция, която датира от 1861 г.Двамата посетиха и благотворителната организация \"Соушъл байт\", която управлява верига кафенета и раздава храна на бездомници, а освен това наема за служители хора, останали на улицата. Заведението е било посещавано и от други знаменитости, като актьорите Джордж Клуни и Леонардо ди Каприо.\"Мисля, че е чудесно, че те правят всичко това с цел благотворителност. Те имат власт, но я използват за добри дела\", каза 13-годишно момиче, дошло с баща си Скот.В програмата на Хари и Меган Маркъл е и прием в двореца Холирудхаус, на който са поканени и млади представители на благотворителни организации.Като част от обиколката на Великобритания преди сватбата си, влюбените посетиха английския град Нотингам и столицата на Уелс Кардиф.Внукът на кралица Елизабет Втора принц Хари, който е пети поред в наследяването на престола, и Меган Маркъл - звездата от телевизионния сериал \"Костюмари\", оповестиха годежа си миналия месец. Те ще сключат брак на 19 май в Уиндзорския замък.", "date": "2018.02.13", "title": "Принц Хари и Меган Маркъл очароваха Единбург"}
{"url": "https://www.dnes.bg/notifikacii/2018/02/13/erdogan-si-sasht-dumashe-edin-ot-nas-shte-zagine-hiliadi-shte-vyzkrysnat.367928", "text": "Президентът на Турция и генерален председател на управляващата Партия на справедливостта и развитието Реджеп Тайип Ердоган изнесе емоционална реч пред неговата Парламентарната група в Меджлиса и се нахвърли открито срещу политиката и действията на САЩ в Сирия, предаде информационната агенция Догу хабер ажансъ. \r\n\"Много е очевидно: онези, които ни заплашват с категоричен отговор, ако бъдат нападнати; никога през живота си не са получавали Османски шамар. Ако си мислят, че могат да си правят всичко с Турция, много скоро ще видят, че това не е така\", отсече Ердоган.\n\n\"Турция не е палаткова държава. Един ще загине, на негово място ще възкръснат хиляди. Това трябва да се знае много добре\", oтправи послание Ердоган.Той посочи още, че за да бъде Турция в НАТО САЩ трябва да се съгласяват с клаузите на съюза, така както и Анкара го прави.\"Като президент на Турция аз съм равен и контактувам с НАТО, а не със САЩ. Всички страни-членки на НАТО са равни със САЩ\", посочи турският президент.\"Каква граница имаш ти (т.е. -  Вашингтон) със Сирия, каква е връзката? Ако става въпрос за пари – даваш пари. Първите пристигнали сведения са за $550 млн.\", попита Ердоган.По заобиколен начин се говори, че те ще нараснат на $3 млрд. Каква борба досега осъществи срещу \"Ислямска държава\", колко джихадисти унищожи, или къде ги препрати? Ние много добре знаем в района кой с кого си сътрудничи. Вече никой няма право да използва ИД. Вече дойде краят на театъра ИД в Сирия, заканва се Ердоган на САЩ.", "date": "2018.02.13", "title": "Ердоган си САЩ думаше: Един от нас ще загине, хиляди ще възкръснат!"}
{"url": "https://www.dnes.bg/notifikacii/2018/02/13/holandski-ministyr-s-ostavka-izlygal-za-sreshta-s-putin.367953", "text": "Холандският външен министър Халбе Зейлстра подаде оставка, съобщиха Ройтерс и ТАСС. Това стана ден след като той призна, че е излъгал, че лично е чул руския лидер Владимир Путин да говори през 2006 г., че имал планове да създаде \"Велика Русия\".По време на дебати в парламента днес Зейлстра каза, че авторитетът му толкова е бил накърнен от този случай, че той повече не може да остане на поста. Той заяви, че това е била \"най-голямата грешка\" в кариерата му.\r\n\"Не виждам друга възможност освен да връча оставката си на Негово Величество краля\", каза видимо развълнуваният Зейлстра, цитиран от БТА.Вчера той призна, че е излъгал по повод Русия, която самата Холандия редовно обвинява в преиначаване на истината, например за сваления над Украйна през 2014 г. пътнически самолет МН17.Лъжата, която коства министерския пост на Зейлстра, е изречена през 2016 г. Тогава той заявява, че десет години по-рано Владимир Путин е говорил пред него, че иска да създаде наново \"Велика Русия\", чрез \"анексиране на Беларус, Украйна, балтийските страни и Казахстан\", отбелязва ТАСС.Холандия официално уведоми Русия, че поради подадената оставка на Зейлстра се отменя планираната за 14 февруари негова среща в Москва с руския външен министър Сергей Лавров.Зейлстра, който остана министър само четири месеца, вчера призна, че не е присъствал лично на въпросната среща на ръководството на компанията \"Шел\" с Путин, а е твърдял това, за да не издаде източника си.\"Не трябваше да правя това. Извинявам се\", каза той на депутатите. Номинирането на Зейлстра за външен министър през октомври в крехката четирипартийна коалиция породи съмнения заради липсата му на дипломатически опит, отбелязва Франс прес.Министърката на външната търговия и сътрудничеството за развитие  Сигрид Каг временно ще отговаря за министерството на външните работи на  Холандия, съобщи премиерът Марк Рюте.По думите му Каг ще съвместява двете длъжности след рещението на министъра на външните работи Халбе Зейлстра да подаде оставка. \"Народната партия за свобода и демокрация ще има нужда от известно време, за да намери замяна\", каза Рюте, цитиран от ТАСС.", "date": "2018.02.13", "title": "Холандски министър с оставка. Излъгал за среща с Путин"}
{"url": "https://www.dnes.bg/zvezdi/2018/02/13/nikol-shercinger-nagoreshti-strastite-do-cherveno.367933", "text": "Докато Григор Димитров се готви за тенис турнира АТР 500 в Ротердам, половинката му Никол Шерцингер пръска сексапил в Макао.39-годишната красавицата публикува снимка в Instagram, на която е просто неузнаваема. \r\nПевицата, модел, актриса и танцьорка се намира в Китай, което става ясно от локацията, посочена на публикацията в социалната мрежа. За всеки случай тя се е щракнала до типично розово, китайско дърво.\r\nКакто се вижда на фотоса, Никол събирара погледите на присъстващите, облечена с елегантна червена рокля, която подчертава перфектната й фигура.", "date": "2018.02.13", "title": "Никол Шерцингер нагорещи страстите до... червено"}
{"url": "https://www.dnes.bg/eu/2018/02/13/v-avstriia-mladeji-s-obvineniia-v-djihadizym.367949", "text": "Към двама младежи в Австрия са предявени обвинения, че са планирали да убият възможно най-много полицаи в джихадистка атака срещу провинциален полицейски участък по поръчка на чеченец от \"Ислямска държава\", предаде Ройтерс.Според съдебни документи, цитирани от австрийската агенция АПА, 19-годишният австриец и 22-годишният чеченец, който живее в Австрия от дете, ще бъдат изправени утре пред съд във Виена. Говорителка на съда потвърди съобщението, съобщава БТА.Заговорът бил разкрит, когато властите засекли комуникации по интернет между един от заподозрените и германец, обвинен по дело за заговор за джихадистка бомбена атака с друг австрийски младеж.По данни на АПА чеченецът от \"Ислямска държава\" на име Абу Нух инструктирал през 2015 г. младия си сънародник в Австрия да избива полицаи. Младежът се преселил от Чечения в Австрия през 2005 г. заедно с родителите си. Той и другият обвиняем се радикализирали през 2015 г.Съдебните документи сочат, че заподозрените се готвели да ограбят оръжеен магазин в Санкт Пьолтен, столицата на провинция Долна Австрия, и с това оръжие да нападнат полицейски участък в града. \"Планът беше да се стреля по полицаи, докато умрат\", признал на разпит по-възрастният задържан, предаде Ройтерс.", "date": "2018.02.13", "title": "В Австрия: Младежи с обвинения в джихадизъм"}
{"url": "https://www.dnes.bg/health/2018/02/13/kakvo-otkliuchva-syrdechnite-malformacii-pri-decata.367911", "text": "Всяка година лекарите от Национална кардиологична болница отбелязват Световната седмица за информираност за вродените сърдечни малформации (7 – 14 февруари). Много жени, които правят опити за зачеване, не знаят, че въпросните аномалии се формират между четвърта и осма седмица от бременността. Какво представляват тези проблеми със сърцето и защо е важно бъдещите майки да ходят на фетална морфология и ехокардиография, споделя проф. Анна Кънева - завеждащ Клиниката по детска кардиология в Национална кардиологична болница.   Считам, че не. Родителите знаят най-често, че детето им има вродена сърдечна аномалия, но точно каква е тя, не. Преди години с нашия психолог направихме едно проучване сред родители и млади възрастни, оперирани за вродена сърдечна малформация. Искахме те да изпишат своята диагноза. Оказа се, че може би под 40% могат да отразят от какво точно са болни.   Сърдечносъдовата система се формира между четвъртата и осмата седмица от бременността, тогава когато жената се чуди дали е бременна или не. Изключително много неща могат да окажат влияние в този ключов момент на формиране на сърдечносъдовата система. Напредъкът на генетиката разкрива, че все по-често има дефекти, които са наследени от майката или от бащата . Около 15-20% от децата са с някакъв вид генетично заболяване. Знаем, че има редица заболявания, които предразполагат към вродени сърдечни малформации. Това са диабет, алкохолизъм, неврологични и психиатрични заболявания, които налагат прием на лекарства, а те могат да увредят сърдечносъдовата система. Също така остри вирусни инфекции, на първо място от които е рубеолата, могат да доведат до увреждане. При една голяма част остава неясна причината за поява на вродена сърдечна малформация, вероятно някакъв неизвестен генетичен фактор или въздействие на някой фактор на околната среда в критичния момент на създаване на сърдечносъдовата система. ", "date": "2018.02.13", "title": "Какво отключва сърдечните малформации при децата?"}
{"url": "https://www.dnes.bg/obshtestvo/2018/02/13/ot-pekin-prez-balkanite-es-na-flirt-s-kitaiskite-turisti.367877", "text": "Европа се прицели в китайските туристи и ще обсъди създаването на комбинирани пакети за Далечния изток. Идеята е в офертите да бъде включен и \"Балканският маршрут\".Това е една от темите, които ще обсъдят министрите на туризма от Европейския съюз на неформална среща в НДК. Форумът ще бъде последван от среща на високо равнище \"Туризъм и икономически растеж\" като част от програмата на българското председателство на ЕС.\n\n\n\"Китай е сред основните пазари за Европа. Повече от 150 милиона китайски граждани пътуват, голяма част от тях - в Европа\", каза българският министър на туризма Николина Ангелкова, цитирана от БТА.Тя обясни, че сред другите теми, които ще обсъждат с колегите й, ще е възможността за представянето на ЕС като единна дестинация на китайския пазар.\"Свързаността между Европа и Балканите и особено западната им част и възможностите за откриване на директни авиолинии също ще са във фокуса на днешните дискусии\", допълни министър Ангелкова.На форума ще се обсъди и как туризмът да е двигател за икономиките в Европа и региона.Министрите на туризма ще обсъдят последователно три теми: политиките на Съюза в туризма, сигурността и възможностите за сътрудничество в сектора между Европа и Китай. Те ще дебатират ролята на туризма като фактор за икономически растеж и регионална интеграция.Предмет на обсъжданията ще бъдат споделената икономика и прилагането на регулаторните политики на ЕС в туризма. Подобряването на сигурността и привлекателността на туристическата дестинация ще е в центъра на втората дискусия. Инициативата \"2018 г. - Година на туризма ЕС-Китай\" ще е третата основна тема на срещата.\r\n ", "date": "2018.02.13", "title": "От Пекин през Балканите – ЕС на флирт с китайските туристи"}
{"url": "https://www.dnes.bg/sofia/2018/02/13/ekspoziciia-v-podzemiiata-na-mavzoleia-na-g-dimitrov-niama-kak-da-stane.367914", "text": "Столичният общински съвет реши подземията, останали на мястото на съборения мавзолей на Георги Димитров, да станат филиал на Софийската градска художествена галерия и пространство за изложби и съхранение на фонда на галерията.\"Малко преди мавзолеят да бъде съборен, бях поканен да разгледам самата сграда и подземията и да направя оценка дали могат да бъдат използвани\", разказа пред БНР скулптура проф. Велислав Минеков.\n\n\"Тогава имаше една идея за музей на близкото минало, която обсъждахме. Бяхме един колектив с Георги Лозанов, Антони Георгиев, но от това, което видях, останах с впечатление, че не е подходящо това нещо да се използва. Няма никакъв шанс да се подреди каквато и да била експозиция, независимо дали тя е продукт на някаква естетика, дали е продукт на тъжното минало или на веселото настояще, абсолютно е невъзможно. Тези подземия са едни мрачни дупки от бетон\", отсече той.Според него подземията са абсолютно занемарени. Освен, че разкритикува плановете за подземията на съборния мавзолей, проф. Минеков обвини държавата, че е пропуснала цял период от българското изкуство.\"Какво ще се излага там? Отново стари неща, които ще се излагат по нов начин, както се случи с българския Лувър ли? 30 години пропусна държавата без да купи нито една работа и се подредиха старини в галериите, в \"Квадрат 500\" се наредиха творби на социалистическото изкуство\", упрекна той.Той настоя, че е крайно време и у нас, както е в другите страни, да има конкурси за градска естетика, защото средата била работа на пластици, скулптури, архитекти в синтез.\"В България се появиха едни много грозни паметници, едни чудовища, защото са правени без конкурс и вече се чувствам неудобно да кажа, че съм скулптор. Отговорът на загадката защо ги има винаги е, че винаги стоят едни пари отзад и няма значение кой е зад тях, важното е че това унищожава нашия дух и среда\", отсече проф. Минеков.А иначе комисията по култура на Столична община обяви, че подземията, останали на мястото на съборения мавзолей на Георги Димитров, ще станат музей за съвременно изкуство като предстои да се обяви конкурс за идеен проект за пространството - под и над земята, като част от Градската градина.Подземията ще станат филиал на Софийската градска художествена галерия. На първото ниво под земята се е намирала стаята за разкрасяване на тялото на балсамирания Димитров. Това е помещението, в което на експоната са му правили макиажа. Сваляли са го долу с асансьор, за да го разкрасят\", обясни преди дни Тодор Чобанов, зам.-кмет по култура и образование.Именно там ще се разположи музея, а на долните нива ще е хранилището, допълни Чобанов. Идеята е бункерната атмосфера да се запази, допълни той.Подземията на мавзолея вече са общинска собственост на София. До 2016 г. те не съществуваха в правния мир, нямаше ги нито в кадастъра, нито в който е да е държавен документ. След съгласуване с държавните институция Столична община е станала собственик, обясни Чобанов. По думите му проектът за музей е възможен и след съгласуване с НСО, заради бункерите и лабиринтите, свързани със сигурността в района.", "date": "2018.02.13", "title": "Експозиция в подземията на мавзолея на Г. Димитров? Няма как да стане!"}
{"url": "https://www.dnes.bg/eu/2018/02/13/martin-shulc-podade-ostavka.367956", "text": ".Лидерът на Германската социалдемократическа партия (ГСДП) Мартин Шулц обяви, че подава оставка като партиен ръководител, предаде ДПА.\nМалко след това ръководството на партията обяви, че подкрепя председателката на парламентарната група на ГСДП Андреа Налес за поста. Кандидатурата й ще се гласува от партийните членове на 22 април, съобщава БТА.Според източник от ГСДП и.д. лидер на социалдемократите до гласуването на 22 април ще бъде кметът на Хамбург Олаф Шолц.ГСДП е в тежко положение, след като подкрепата му падна до исторически ниски нива на парламентарните избори през септември. След като първоначално отказваше нова коалиция с консерваторите на канцлерката Ангела Меркел, партията я прие миналата седмица.Това решение обаче бързо разклати позициите на Шулц, защото той отначало искаше да е външен министър в новото правителство, въпреки предишни свои обещания никога да не работи в правителство на Меркел.  ", "date": "2018.02.13", "title": "Мартин Шулц подаде оставка"}
{"url": "https://www.dnes.bg/politika/2018/02/13/srednata-deputatska-zaplata-skacha-s-edni-300-lv-veche-e-3540.367939", "text": "Увеличението е следствие от данните на Националния статистически  институт за средната работна заплата в страната през последното  тримесечие на 2017 г.\nПрез декември средната заплата в обществения сектор,  която служи за изчисляване на депутатската, е била 1180 лв., докато  септемврийската, по която се изчисляват в момента депутатските заплати, е  била 1081 лв.Според правилника на парламента депутатската заплата е  три пъти средната в обществения сектор през последния месец на предното  тримесечие. Тоест досега е била 3243 лв., а сега става 3540 лв., пише .Председателят  на парламента взeма с две трети от депутатската заплата отгоре и то без  да се брои добавката за трудов стаж.Най-висока заплата в управлението получава президентът – двойна на депутатската, тоест основната заплата на  Румен Радев сега става 7080 лв., а досега е била 6486 лв. Това е  основната заплата без добавки за трудов стаж, звания и др.  \r\n   ", "date": "2018.02.13", "title": "Средната депутатска заплата скача с едни 300 лв., вече е 3540!"}
{"url": "https://www.dnes.bg/sofia-film-fest/2018/02/13/22-novi-bg-filma-na-22-iia-sofiia-film-fest.367944", "text": "22 нови български пълнометражни игрални филма, произведени между март 2017 и март 2018 ще бъдат показани на тазгодишния 22-и София Филм Фест. Такова количество филми не са произвеждани от повече от 25 години насам, отбелязват от екипа.\r\nСъбитието се открива на 7 март в Зала 1 на НДК с официалната премиера на най-новия игрален филм на Милко Лазаров - \"Áга\". Представен като проект с работно заглавие \"Нанук\" на София Мийтингс през 2014 година, където получи наградите на Mediterranean Film Institute и Synchro Film, Video & Audio, Vienna, отличен в Кан като проект с престижната награда \"Кшищоф Кешловски\" на ScriptEast, \"Áга\" ще закрие основната конкурсна програма на Берлинале 2018. \r\nВ Международния конкурс са включени \"3/4\" (2017), България-Германия на Илиян Метев и \"Радиограмофон\" (2017), България-Полша на Рузие Хасанова.\r\nСветовна премиера в програмата на фестивала ще има филмът-омнибус \"8'19\", състоящ се от шест новели по разкази на Георги Господинов. Различните части са режисирани от Петър Вълчанов, Любомир Младенов, Надя Косева, Кристина Грозева, Владимир Люцканов и Теодор Ушев.Детският филм \"Смартфонът беглец\" на Максим Генчев също ще бъде със световна премиера. \r\nСъс софийски премиери пред фестивалната публика ще бъдат представени \"Моторът\" на Валентин Гошев и \"Малко късмет за по-късно\" на режисьорите Александър Смолянов и Чавдар Живков.\r\nС прожекции във фестивалната програма ще бъдат представени и 15 игрални филми, които вече имаха своите премиери на голям екран в София и България. Това са: \"Посоки\" на Стефан Командарев, \"Кораб в стая\" на Любомир Младенов, \"Дъвка за балончета\" на Станислав Тодоров – Роги, \"12 А\" на Магдалена Ралчева, \"Безкрайната градина\" на Галин Стоев, \"Бензин\" на Асен Блатечки и Катерина Горанова, \"Лили рибката\" на Ясен Григоров, \"Секс академия – мъже\" на Георги Костов, \"Трансгресия\" на Вал Тодоров, \"Нокаут или всичко, което тя написа\" на Ники Илиев, \"Воевода\" на Зорница София, \"Привличане\" на Мартин Макариев.\"Бандит\" на Оги Стоилов/Август Кинг е в основната програма/извън конкурса, а \"Възвишение\" на Виктор Божилов и \"Вездесъщият\" на Илиян Джевелеков са и в Балканския конкурс. \r\nДокументалните премиери в програмата на фестивала включват 11 филма. \r\n\"Синко мой\" (България), режисьор Павлина Иванова (световна премиера), \"Нов живот\" (Канада-България), режисьор Стефан Иванов (световна премиера), \"Ненужен герой\" (България), режисьор Стефан Командарев (световна премиера); \"Мечтата на Николай\" (Белгия-България), режисьор Мария Карагьозова (национална премиера); \"Червено, твърде червено\" (Франция-България), режисьор Божина Панайотова (национална премиера, в Международния документален конкурс), \"Миниатюра за пиано\" (България), режисьор Елдора Трайкова (софийска премиера, в Международния документален конкурс); както и софийските премиери на \"Изкореняване\" (България), режисьор Костадин Бонев, \"Симон срещу страха (Случаят Варсано)\" (България), режисьор Георги Тенев, \"К 22\" (България), режисьори Александър Крумов и Антон Богорисов,\"Студената война\" (България), режисьори Радослав Илиев и Ивайло Пенчев, \"Offline\" (България), режисьор Станислава Калчева.\r\nСред специалните фестивални прожекции са 5 копродукции с миноритарно българско участие и една пълнометражна анимация.Сред специалните събития на фестивала попадат и прожекциите на първия български дигитално възстановен филм – \"Парчета любов\" на режисьора Иван Черкелов, с което ще бъден старт на пролетния семестър на \"Европеско кино за учащи\". Със специална прожекция ще отбележим и една знаменателна годишнина - 10 години от премиерата на мащабната копродукция \"Светът е голям и спасение дебне отвсякъде\" на режисьора Стефан Командарев, единственият български филм, избран сред деветте претенденти за номинация за чуждоезичен Оскар на Американската филмова академия. В специалната програма с български филми, посветени на 1968 година, са включени прожекции на \"Бялата стая\" на Методи Андонов, \"Спомен за страха\" на Иван Павлов, и \"Агресията\" на Анна Петкова. \r\nНяма да пропуснем напомнянето, че през 2018 година темата на София Филм Фест, преплетена творчески във визията на фестивала, е свързана с избора на София за Европейска столица на спорта. Тази титла има за цел да популяризира активния начин на живот, като е поставен акцент върху масовия спорт и върху значението на спорта като приоритет в живота на хората. Този специален фокус присъства и във филмовата програма на фестивала чрез селекция от филми и събития на спортна тематика, а сред тях откриваме две емблематични български заглавия – \"Стоичков\", посветен на най-популярния българин в света и режисиран от Борислав Колев, както и \"Манчестър Юнайтед от Свищов\" на Стефан Вълдобрев. \r\nОбщо на 22-рият София Филм Фест ще бъдат представени 46 български пълнометражни игрални и документални филма.\r\n ", "date": "2018.02.13", "title": "22 нови BG филма на 22-ия София Филм Фест"}
{"url": "https://www.dnes.bg/obshtestvo/2018/02/13/potroshiha-globusa-na-kopernik-v-morskata-vyv-varna.367930", "text": "\nНеизвестни вандали отново потрошиха глобуса в ръката на статуята на Николай Коперник пред Обсерваторията в Морската градина на Варна, пише \"Булфото\".\r\nПреди години моделът на слънчевата система беше откраднат заради метала и по-късно възстановен, но вече не от бронз, а от дърво и цимент. \r\nОтдавна има решение да се постави охранителна камера към скулптурата, но Обсерваторията не може да отдели средства от бюджета си за видеонаблюдение.", "date": "2018.02.13", "title": "Потрошиха глобуса на Коперник в \"Морската\" във Варна"}
{"url": "https://www.dnes.bg/world/2018/02/13/ot-356-m-visochina-gledkata-ot-nai-visokiia-hotel.367923", "text": "\r\n                        \r\n                        \r\n                        \r\n                    Най-високият хотел в света, издигащ се на 356 метра височина, вече е готов да посрещне гостите на Дубай, съобщи .Хотел \"Гевора\" счупи само с един метър рекорда на съседния 355-метров хотел от веригата \"Мариот\".\"Гевора\" е разположен в 75-етажен небостъргач. Той разполага с четири ресторанта, басейн, луксозни спа помещения и спортен салон.В Дубай се намира най-високият небостъргач в света - \"Бурдж Халифа\", който е висок 828 метра.", "date": "2018.02.13", "title": "От 356 м височина: Гледката от най-високия хотел"}
{"url": "https://www.dnes.bg/obshtestvo/2018/02/13/vino-i-liubov-desetki-izbirat-14-ti-za-zavetnoto-da.367919", "text": "Най-много - 235 двойки, са се врекли във вечна вярност в Деня на влюбените 14 февруари през 2014 г.Интересът към тази дата обаче остава траен в последните години, например през миналата година тя е била избрана от 162 двойки, въпреки че се е падала във вторник.По данни на НСИ през 2016 г. са сключени 26 803 брака, като най-предпочитаният месец за сватба е бил август, избран от 4170 двойки.Най-малко младоженци е имало през ноември - с 1373 бракосъчетания.Според статистиката през 2016 година средно на лице в домакинство се падат 4.5 изпити чаши вино. 10 години по-рано чашите са били шест.Износът на вино намалява през годините. През 2016 година сме произвели над 162 хиляди литра вино от грозде. Заетите в производството на червения елексир са почти 3400 души.", "date": "2018.02.13", "title": "Вино и любов: Десетки избират 14-ти за заветното \"Да\""}
{"url": "https://www.dnes.bg/obshtestvo/2018/02/13/turciia-angelkova-gleda-kym-tiah-za-turizma-ni.367903", "text": "Ръст на туристите от Турция през цялата година прогнозира ресорният министър Николина Ангелкова.По  думите й съседката ни е важен пазар за България, особено в сектор  \"Туризъм\" . Тя напомни, че на предстоящата на 26 март среща на високо ниво  във Варна се очаква да се обсъдят политики, на които следва да  отговори Турция, за да може максимално да се доближи до  присъединяване към ЕС.Как туризмът да се развива устойчиво  и да е двигател за икономиките в Европа и региона, обсъждат ресорните  министри от ЕС на неформална среща днес в НДК. Събитието е от календара  на Българското председателство, а негов домакин е българският министър на туризма Николина Ангелкова.Туризмът  има водеща роля в икономиките на България и на ЕС и създава съответно  13 и 10 на сто от техния брутен вътрешен продукт (БВП). Приходите от  международен туризъм в страните от Съюза са над 341 млрд. евро през 2016  г. Очаква се те да са още по-високи през 2017 г.Инициативата \"2018 г. - Година на туризма ЕС-Китай\" е сред основните  тема на срещата. По предварителни данни през 2017 г. в европейските  страни са отчетени 12,4 млн. туристически посещения на китайски граждан,  като ръстът спрямо 2016 г. е 18 на сто.Ангелкова информира пред журналисти, че се водят разговори по откриването на директна авиолиния между София и Пекин. Тя изрази надежда по време форума \"16 плюс 1\" през втората половина на тази година да има конкретика. Китай е сред основните пазари за Европа. Повече от 150 млн. китайски граждани пътуват, голяма част от тях - в Европа, отбеляза министърът..", "date": "2018.02.13", "title": "Турция... Ангелкова гледа към тях за туризма ни"}
{"url": "https://www.dnes.bg/akoshtete-vqrvaite/2018/02/13/kurioz-svatbena-roklia-nameri-sobstvenichkata-si-sled-32-g.367915", "text": "Сватбена рокля намери булката си след цели 32 години. Жената е от щата Охайо, а празничната одежда се завърнала при нея, след като била дадена на химическо чистене.\r\nДосадна грешка, допусната от вече починал служител в химическото чистене в град Уилоуик, щата Охайо, е причина роклята да се раздели с притежателката си Мишел Харвила, съобщава агенция Асошиейтед прес.\r\nТя останала смаяна, след като съвсем изненадващо си получила обратно сватбения тоалет от 1985 година. Оказало се, че роклята била поставена в грешната кутия и изпратена на друг адрес, където престояла на тавана.\r\nЕйм Бартълбоу съвсем случайно открила пратката на 4 февруари, когато търсела сватбената рокля на майка си. Тя разбрала за грешката и пуснала във Facebook обява за находката си на тавана. \r\nГоспожа Харвила попаднала на съобщението и така се сдобила отново с ценния спомен. Сега пък Ейм Бартълбоу е пуснала нова обява, с която търси грешно изпратената сватбена рокля на своята майка. Тя се надява да я открие преди сватбата си, предвидена за догодина.(БТА)", "date": "2018.02.13", "title": "Куриоз! Сватбена рокля \"намери\" собственичката си след 32 г."}
{"url": "https://www.dnes.bg/eu/2018/02/13/bezplaten-transport-v-germaniia-za-po-chist-vyzduh.367957", "text": "Германските власти обмислят въвеждането на безплатен обществен транспорт в най-замърсените си градове с оглед на заплахата от съдебни действия от страна на Европейската комисия заради качеството на въздуха, предаде ДПА.Идеята се споменава в писмо до европейския комисар за околната среда Кармену Велаq подписано от министрите на Германия на околната среда и транспорта Барбара Хендрикс и Кристиан Шмит, както и от шефа на кабинета на канцлера Петер Алтмайер.Мярката се обсъжда като средство да се намалят пътуванията с лични автомобили, тъй като Германия е заплашена от санкции от Брюксел за това, че не е направила достатъчно, за да редуцира вредните емисии от азотен диоксид. Има и предложения да се обособят \"зони на ниски емисии\", които ще засегнат тежкотоварния транспорт.Брюксел даде на Германия и осем други замърсяващи държави членки последна възможност да представят нови мерки, за да се намалят емисиите от автомобилите и да се покрият стандартите на ЕС за качество на въздуха.\r\nВела заплаши да заведе дело в Съда на ЕС, ако не бъде удовлетворен от предложенията на Берлин.Германският план предвижда за пробен период да се въведе безплатен обществен транспорт в градовете Бон, Есен, Ройтлинген, Манхайм и Херенберг, пише БТА.На 22 февруари Федералният административен съд в Лайпциг ще се произнесе за законосъобразността на забраните за използване на автомобили. Решението му може да промени изцяло нещата за най-замърсяващите градове, които може да бъдат принудени да въведат някаква форма на забрана за използването на автомобили.", "date": "2018.02.13", "title": "Безплатен транспорт в Германия, за по-чист въздух"}
{"url": "https://www.dnes.bg/akoshtete-vqrvaite/2018/02/13/zodiite-koito-si-misliat-che-vinagi-sa-pravi.367948", "text": "Едно от най-неприятните неща е човек, който си мисли, че винаги е прав. Те не могат да си представят, че някой друг може да знае нещо, което те не знаят, или че друг може да е прав, а те да сгрешат. \r\nАко погледнете към хороскопа, ще разберете кои са зодиите, които са най-склонни да не приемат чуждото мнение. Кои са те?\r\n\r\nПроблемът с Близнаците и двойствената им личност е, че докато част от тях винаги мисли, че е права, има и една друга част, която не се чувства по този начин. \r\nКогато обаче става дума за това кой е прав, е почти невъзможно да видите второто им лице. \r\n\r\nУпоритостта е онова, което кара представителите на тази зодия винаги да мислят, че са прави. Все пак те са способни да се признаят, че грешат, след като са им представени неоспорими факти. \r\nТелците обаче са твърде упорити, за да се пречупят толкова лесно.Вижте кои са останалите в ", "date": "2018.02.13", "title": "Зодиите, които си мислят, че винаги са прави"}
{"url": "https://www.dnes.bg/stranata/2018/02/13/nov-incident-s-kuche-pitbul-nahapa-4-godishno-dete.367958", "text": "Отново инцидент с питбул. Този път кучето е нападнало 4-годишно дете и възрастна жена от Дупница. Инцидентът става в късния следобед на вчерашния ден. Кучето напада малката Никол пред дома на баба ѝ, съобщава Bulgaria ON AIR. В опит да спаси внучката си, Стефанка е повалена от питбула на съседите си. Свидетели на случката стават майката на Никол и другата и дъщеря, която наблюдава случващото се от колата. Оказва се, че 9-годишното куче Нерон е регистрирано по надлежния ред. Все пак на собственичката е съставен акт. Финансовата санкция ще бъде в размер до 250 лева.", "date": "2018.02.13", "title": "Нов инцидент с куче: Питбул нахапа 4-годишно дете"}
{"url": "https://www.dnes.bg/notifikacii/2018/02/13/bylgariia-prez-belgiiski-pogled-i-treski-za-dialane-i-dostoini-prioriteti.367898", "text": "Един от водещите вестници в Белгия \"Либр Белжик\" помества днес мнението на белгиец, преподавател в Американския университет в Благоевград, за България и председателството на Съвета на ЕС, пише БТА.\r\nАвторът Жан-Франсоа Кромбоа преподава съвременна европейска история и е завършил Брюкселския свободен университет. Той отбелязва, че председателството дава повод за осветяване на нашата страна и за оценка на напредъка й от присъединяването към ЕС преди 11 години.\r\nКромбоа отчита, че нашата страна и Румъния са влезли в ЕС с много условия, сред които и наблюдението на Европейската комисия над правосъдието. Допълва се, че за управляващите у нас в последното десетилетие оставането на България извън Шенген е несправедливост, свързана с нерешителността на някои европейски ръководители да се изправят срещу общественото мнение в техните страни. \r\nОтбелязва се, че предложението ЕС да се развива на няколко скорости е било възприето у нас като пореден опит за ново разделение между държавите в Общността.\r\nКромбоа нарича \"достойни за похвала\" приоритетите на българското председателство, но изразява опасение, че по тях няма да бъде постигнат значителен напредък. Той допълва, че неизбежно до края на председателството ще има работа около напускането на Великобритания и преговорите за следващия многогодишен бюджет на ЕС.\r\nАвторът посочва, че управляващата коалиция в нашата страна включва крайни десни националисти, \"отчасти проруски\", с расистки и ксенофобски убеждения. Той добавя, че крехкото мнозинство зависи от един глас от тези среди, създаващи постоянна заплаха с небляскавите си идеи. Кромбоа разказва за взаимодействието между социалисти и крайната десница, подкрепени от Българската православна църква, в отричането на Истанбулската конвенция с неверните твърдения, че документът узаконява \"трети пол\".\r\nОт гледна точка на състоянието на икономиката в статията се казва, че нашата страна \"на хартия\" предизвиква завист с данните за ръст и с ниските данъци. Същевременно авторът пише, че България, като най-бедната в ЕС, страда от \"невиждана в историята кръвозагуба\" заради отпътуването на много млади хора в чужбина. Въпреки че за десетилетие доходите в България се удвоиха, те са под половината от средноевропейските, без да взимаме предвид пенсионерите, които живеят със 78 евро на месец, пише авторът.\r\nСпазването на основните права буди тревога, особено заради медиите, чиято собственост е събрана в ръцете на няколко души \"с повече от съмнителна известност\". Българските правителства често пренебрегват изискванията на ЕС за опазването на околната среда, втурват се в бетониране на брега на Черно море и планините, особено Пирин, където се цели развитие на масов и евтин туризъм, посочва в статията преподавателят.", "date": "2018.02.13", "title": "България през белгийски поглед: И трески за дялане, и достойни приоритети!"}
{"url": "https://www.dnes.bg/sport/2018/02/13/skiorka-ot-togo-nikoga-ne-mi-e-bilo-tolkova-studeno.367937", "text": "Ски-бегачката от африканската държава Того Матилда-Амиви Птижан, която завърши на 59-о място в днешната квалификация в спринта (класически стил) в ски-бягането, е шокирана от ниските температури, въпреки второто си участие на Олимпиада.\r\nРодената в Того, но живееща във Франция Матилда-Амиви Птижан, се класира на 59-о място и изпревари със 7 позиции нашата Антония Григорова.\r\nВ момента е на 23 години, а да кара ски се научава при идването си да учи във Франция. Тя предизвика интереса и на пресата, тъй като много рядко африкански спортисти участват в такива традиционни дисциплини на Олимпийските игри.\r\nНо не беше никак словоохотлива: \"Извинете ме, но искам да се прибера на топло. Никога не ми е било така студено в живота ми\", заяви още чернокожата скиорка.\r\nАтрактивната африканка за втора поредна Олимпиада е знаменосец на страната, която е разположена на Екватора.\r\n\r\n ", "date": "2018.02.13", "title": "Скиорка от Того: Никога не ми е било толкова студено!"}
{"url": "https://www.dnes.bg/usa/2018/02/13/pojar-v-sgrada-v-sidni-evukairaha-hora-jiveeshti-nablizo.367950", "text": "Огромен  пожар в Сидни. Пламъците избухнаха в сграда, предназначена за събаряне.  Евакуирани са хората живеещи в близост. Няколко души са потърсили  медицинска помощ заради обгазяване. \n\n\n\n\r\n                    \r\n                    \n\n\n\r\n                        \r\n                        \r\n                        \r\n                    \r\nДесетки пожарникари влязоха в битка с пламъците. Смята се, че причината за огъня е била авария. В момента на инцидента в сградата е имало работници. Наложила се e евакуация на хората в близост, както и временно затваряне на жп гарата, което създаде неудобство на пътуващите, съобщава .\r\nИзгоряла е сграда, разположена край пристанището на Сидни. Тя е построена през 1966 година и е един от първите жилищни блокове в града. Имотът е бил закупен от китайска компания за малко над 1 милиард и 100 милиона австралийски долара. А плановете били на мястото да се построи луксозна жилищна сграда и хотел.\r\n ", "date": "2018.02.13", "title": "Пожар в сграда в Сидни: Евукаираха хора, живеещи наблизо"}
{"url": "https://www.dnes.bg/sofia/2018/02/13/tejka-katastrofa-na-car-boris-iii-chetirima-postradali.367959", "text": "Четирима души са пострадали при катастрофа на бул. \"Цар Борис III\" в посока Перник, съобщи говорителят на Центъра за спешна медецинска помощ за София Катя Сунгарска, предаде \"Фокус\".Сигналът за инцидента е получен в 19.28 часа. \"Изпратили сме две линейки и са били на място в 19.37 часа\", каза Сунгарска. Тя поясни, че сред пострадалите е мъж на 21 години, който е причинил инцидента.По думите й той е с открита фрактура на крака и с контузия на главата. Сунгарска уточни, чемладежът е настанен в противошокова зала на  \"Н.И. Пирогов\" в тежко състояние.\"В другата кола са били мъж и жена. Мъжът е на 56 години с контузия на гръден кош и съмнения за счупени ребра. Съпругата му е на 50 години със същите травми. И двамата са извозени в \"Пирогов\".Сунгарска поясни, че четвъртият пострадал е извозен от екип на пожарната и няма информация за неговото състояние.", "date": "2018.02.13", "title": "Тежка катастрофа на \"Цар Борис\" III. Четирима пострадали"}
{"url": "https://www.dnes.bg/mish-mash/2018/02/13/animacionnite-geroi-kato-tiineidjyri-vijte.367946", "text": "Дигиталното изкуство набира все по-голяма популярност, тъй като по интересен начин може да пресъздаде образи и обекти от реалния свят, както и такива от измисления.По този начин ни пренася в един магичен свят или съживява магията от измисления.19-годишната Татяна е самоука дигитална артистка, която е по-известна в интернет като TatiMoons.Напоследък вниманието към нея нараства, поради реалистичните образи на някои от най-популярните анимационни образи, които създава.Те се превръщат в тийнейджъри, извадени от приказния свят.Някои от реалистичните дигитални портрети на тази талантлива артистка може да разгледате в галерията на ", "date": "2018.02.13", "title": "Анимационните герои като тийнейджъри? Вижте!"}
{"url": "https://www.dnes.bg/health/2018/02/13/za-kakvo-pomaga-syniat.367830", "text": "Умората пречи на продуктивността, енергичността и изпълнението на обикновените дневни дейности. Динамичното ежедневие, характерно за съвременния начин на живот, е белязано от преследване на срокове, ангажименти и непрестанна липса на време за почивка.А именно почивката е механизмът, по който организмът се възстановява. Той не просто се възстановява, а се съхранява и предпазва от зловредни процеси.Пълноценният сън, който е ежедневният ни природен начин да позволим на тялото да си почине качествено, трябва задължително да трае поне 8 часа. Освен това е важно сънят да настъпва в определен диапазон от денонощието.Тази безценна почивка носи многобройни ползи за организма. Ето 5 от най-важните сред тях:1. Можете да се съсредоточите по-добре в работата, да научавате нова информация и най-важното – да я запомняте правилно. Добрият сън помага за подобряване на концентрацията, паметта, вниманието и услужливостта на всеки един компонент от тази сложна система.2. По-малко вероятно е да имате проблеми с паметта, което означава, че ще намалите и стреса в организма си. Няма да обикаляте панически жилището си в търсене на ключовете от колата всяка сутрин. Няма да се сепвате на път за работа в чудене дали сте изключили ютията. Целият този стрес ще се намали и ще се чувствате далече по-добре.", "date": "2018.02.13", "title": "За какво помага сънят?"}
{"url": "https://www.dnes.bg/obshtestvo/2018/02/13/statistikata-smetna-srednata-zaplata-za-dekemvri-1-123-lv.367886", "text": "1 084 лв. е средната брутна месечна работна заплата за октомври 2017 г. За ноември тя е 1 078 лв., за декември - 1 123 лева, по данни на НСИ.През  четвъртото тримесечие на 2017 г. средната месечна работна заплата e 1  095 лв. и се увеличава с 5.6% спрямо третото тримесечие .Икономическите дейности, в които е регистрирано най-голямо увеличение,  са \"Образование\"“ - с 19.2%, \"Операции с недвижими имоти\" - със 7.7%, и  \"Други дейности\" - с 6.2%. Спрямо същия период година по-рано ръстът е с 10.6% и отново е най-голям в образованието - с 18.5%.Най-високи  остават заплатите в далекосъобщенията - 2 448 лева средномесечно, а най-нископлатени са били наетите в хотелиерството и ресторантьорството, които са вземали 647 лева средномесечно.\r\n  \r\nПрез четвъртото тримесечие на 2017 г. спрямо същия период на предходната  година средната месечна работна заплата в обществения сектор нараства с  10.2%, а в частния - с 10.8%.По предварителни данни наетите по трудово и служебно правоотношение към края на декември 2017 г. намаляват с 34.0 хил., или с 1.5%, спрямо края на септември 2017 г., като достигат 2.28 милиона.", "date": "2018.02.13", "title": "Статистиката сметна: Средната заплата за декември – 1 123 лв."}
{"url": "https://www.dnes.bg/sport/2018/02/13/nashite-v-piongchang-cinzov-60-i-a-chuchuganov-69-i-otpadnaha.367899", "text": "Веселин Цинзов и Йордан Чучуганов отпаднаха в квалификациите в класическия спринт в ски бягането на Олимпийските игри в Пьончан.\r\nДвамата не успяха да намерят място сред първите 30, които продължават на четвъртфиналите в дисциплината.\r\nЦинзов финишира 60-и с време 3:28.19 минути, с изоставане от 19.65 секунди след победителя в квалификациите Ристомати Хакола от Финландия.\r\nДругият българин Йордан Чучуганов остана 69-и на 24.08 секунди след финландеца. Четвъртфиналните серии при мъжете започват в 13:25 часа.Малко по-рано българката Антония Григорова остана на 66-о място от 68 стартирали състезателки в класическия спринт в ски бягането на Олимпийските игри в Пьончан и не успя да се класира за четвъртфиналите на надпреварата.\r\nГригорова даде време от 3:59.77 минути, като изостана с 51.03 секунди от победителката в квалификацията Стина Нилсон от Швеция. Нилсон пресече финалната линия за 3:08.74 минути. Втора остана норвежката Майкен Касперсен Фала, а трета се нареди финландката Криста Пармакоски.\r\n\r\n ", "date": "2018.02.13", "title": "Нашите в Пьонгчанг: Цинзов 60-и, а Чучуганов 69-и, отпаднаха"}
{"url": "https://www.dnes.bg/notifikacii/2018/02/13/sviha-21-mashini-za-kopaene-na-bitkoini-v-blagoevgrad.367916", "text": "Голям обир на машини за \"копаене\" на криптовалута беше извършен в Благоевград. Задигнати са компютри на стойност над 200 000 лева, съобщи bTV.\r\nКомпютрите се намирали на петия етаж в сграда в индустриалната част на града. Обирът станал в събота, но не е отразен в полицейския бюлетин.\r\nВъв времето след 17 ч. крадците задигнали 21 машини. Преди това заглушили СОТ-а и спрели тока в сградата. Тя се охранява от частна охранителна фирма, като до 22 ч. има жива охрана.\r\nПо това време обаче охранителят не бил на работното си място и вече е уволнен. Въпреки че полицията реагирала бързо след подадения сигнал и блокирала всички пътища наоколо, крадците избягали.", "date": "2018.02.13", "title": "Свиха 21 машини за копаене на биткойни в Благоевград"}
{"url": "https://www.dnes.bg/obshtestvo/2018/02/13/podkrepa-sreshtu-konvenciiata-beliiat-hetero-hristiianin-e-smachkan.367897", "text": "И шефът на \"Подкрепа\" Димитър Манолов се обяви срещу ратифицирането на Истанбулската конвенция и изригна срещу сегашната система. Според него тя мачка по всички възможни начини белия хетеросексуален християнин.\"Не мога да се съглася като човек, който вероятно е патриархално възпитан, когато отстъпя място на жена в трамвая, да бъда третиран като бяла мъжка хетеросексуална шовинистична свиня\", каза още Манолов, цитиран от БТА.\n\n\nМанолов видя хубавото на шума около Истанбулската конвенция - че можем да видим като общество, което е част от ЕС, случващото се в нравите в момента.Той смята, че ситуацията в момента е като във вица, който описва разликата между либерализъм и постмодерен либерализъм като между стол и електрически стол.Той подкрепи желанието за борба с насилието срещу жени, защото насилието е сериозен проблем. Манолов обаче цитира изводи от статистика, според която в хомосексуалните двойки насилието се случва по същия начин и със същата честота като в хетеросексуалните.Според лидера на КТ \"Подкрепа\" не е ясно и доколко България е в състояние да изпълни изискванията на Истанбулската конвенция и няма ли конвенцията да натовари допълнително \"силно немощната ни социална система\".\"Истанбулската конвенция налага и въвежда трансгранични институции, овластени до безкрай, които ще се произнасят и ще правят изводи и те са от хора, които никой не е избирал\", каза още Манолов.\"В ЕС, в който трябва да бъдем единни в многообразието си, всеки народ има своите особености и трябва да прецени какво пасва на неговите традиции, нрави, как и в какво да бъдат образовани децата му\", заключи лидерът на \"Подкрепа\".", "date": "2018.02.13", "title": "\"Подкрепа\" срещу конвенцията: Белият хетеро християнин е смачкан!"}
{"url": "https://www.dnes.bg/blizak-iztok/2018/02/13/rusnaci-ubiti-v-siriia-kremyl-ne-znae.367920", "text": "Кремъл заяви днес, че не разполага с информация за убити руски наемници в Сирия, предаде Ройтерс.\r\nЗнаем само за руски граждани, които са разположени в тази страна като военнослужещи, уточни Дмитрий Песков, говорителят на руския президент Владимир Путин. \n\r\nТой каза това, попитан от журналисти за медийните съобщения за най-малко двама убити руски наемници при сблъсък между сирийски проправителствени сили и оглавяваната от Съединените щати антиджихадистката коалиция в източната провинция Дейр ал Заир, отбелязва Ройтерс.\r\nПесков призова да не бъдат използвани медийни съобщения като първоизточник за смъртта на руснаци в Сирия, предадоха ТАСС и БТА. \r\nТези информации се нуждаят от потвърждение. В много държави по света има голям брой руснаци и придобиването на подробни сведения за всички тях е доста сложно, заяви Песков.\r\nМиналата седмица САЩ обявиха, че са убили над 100 бойци от сирийските проправителствени сили, когато коалицията е нанесла въздушни удари на 7 февруари, за да предотврати атака срещу щаб на подкрепяните от нея Сирийски демократични сили (СДС) в източната провинция Дейр ал Заир.\r\nМинистерството на отбраната на Русия, която подкрепя сирийския президент Башар ал Асад, каза, че проправителствени милиции са предприели разузнавателна операция и че в района не е имало руски военнослужещи, припомня Ройтерс.\r\nНай-малко двама руснаци, които са се сражавали неофициално на страната на Асад, обаче са сред убитите, казаха за агенцията свързани с тях хора.\r\nЕдиният от загиналите е Владимир Логинов, казак от Калининградска област. Максим Буга, лидер на казаците в руския анклав на Балтийско море, заяви, че Логинов е бил убит наред с още десетки руски бойци около 7 февруари.\r\nДругият загинал руснак е Кирил Ананиев, каза Александър Аверин, говорител на националистическата партия, с която е бил свързан той.\r\nГибелта на Логинов и Ананиев за момента не е потвърдена от независими източници, посочва Ройтерс.\r\nАгенцията отбелязва, че Григорий Явлински, който е сред кандидатите на президентските избори в Русия следващия месец, призова президента Владимир Путин да разкрие колко точно руснаци са убити в Сирия и при какви обстоятелства. \"Ако са загинали голям брой руски граждани, представители на властите, включително главнокомандващият нашите въоръжени сили (Путин), са длъжни да кажат на страната за това и да решат кой е отговорен\", каза либералът ветеран в изявление, разпространено от неговата партия \"Яблоко\".\r\n\"Не мисля г-н Явлински има някакви по-надеждни източници на информация\" (от медиите), коментира Песков, цитиран от ТАСС.", "date": "2018.02.13", "title": "Руснаци убити в Сирия? Кремъл не знае!"}
{"url": "https://www.dnes.bg/notifikacii/2018/02/13/iarosten-spor-za-parkirane-v-smolian.367905", "text": "С лют скандал, псувни и дори с удари мъж от Смолян се опита да брани паркомястото си от шофьорка, решила да остави колата си там.Историята се разиграла миналата седмица на бул.\"България\". 40-годишният мъж се скарал с 29-годишната жена, обидил я и я удари.Заради скандала и агресията нападателят е глобен с 400 лв. по Указа за борба с дребното хулиганство, пише \"Дарик\".\"Ама, пу***, няма да паркираш тука\"; \"Аз живея тук, ходи да паркираш на май*** си другаде\"; \"Да ти е** майката, върви нататък\" , са част от циничните изрази, използвани от шофьора при възникналия спор за паркиране.След словесния изблик, мъжът ударил жената с ръка.Именно заради това с решение на Районен съд Смолян, на мъжа била наложена паричната глоба.\r\n ", "date": "2018.02.13", "title": "Яростен спор за паркиране в Смолян: ***, ***, ***!"}
{"url": "https://www.dnes.bg/politika/2018/02/13/prevodach-moi-vrag-moi-evropeeco-kak-si-az-sym-globen-blagodaria.367924", "text": "\nТрудният български език и невъзможният превод за еврошефството ни. \r\n\"I am fine, thank you\" на английски се оказа, че е: \"Аз съм глобен, благодаря\".И това е само един малък шедьовър от творчеството на новия софтуер за превод на министерството за еврошефството ни, с който се похвали вчера министър Лиляна Павлова.Ето още малко от репертоара: \r\n\"Съединението прави силата\" – \"The compound makes the force\"\r\n\"Мила родино, ти си земен рай, твойта хубост, твойта прелест, ах, те нямат край\"  – \"Mila Rodino, you're earth, the tsunami kill, the thrift festival, Ah, they have no end\".\r\n\"Ние ги хващаме, те ги пускат!\" – \"We catch them, they leave them!\"\r\n\"О, неразумни и юроде! Поради что се срамиш да се наречеш българин и не четеш, и не говориш на своя език?\" – \r\n\"О, unreasonable and ironing! Because it`s срамиш to call a Bulgarian and you don`t read, and you don`t speak in your language?\"\r\nКакво разбират англоезичните от превода се оказва, че не е много ясно. \r\nТака че в крайна сметка резултатът показва, че Лиляна Павлова е била не само напълно откровена, но и уви, напълно права, когато каза, че всички знаем колко е труден българският език за превод, още повече чрез машина.Въпреки това обаче вчера тя коментира, че силно се надява, че новият софтуер, който представи заедно с проф. Светла Коева, директор на Института за Български език на БАН, пресъздава максимално богатството на езика ни. Сега може би е малко разочарована.Новият автоматичен преводач на 24 езика е достъпен на адрес . С него могат да се превеждат от и на български език текстове, документи и цели уебсайтове.Инструментът за превод е изградени с т. нар. \"невронни мрежи\", чрез който изучават целия контекст на изречението, за да предложат \"гладък, четивен, почти \"човешки\" превод, но...уви!Според Павлова това е още един начин да направим българския език популярен в Европа, той да се чува и използва все повече, а също така и възможност да се преведе от и на български цялата \"брюкселска\" терминология.\"Вярвам, че технологиите не могат да изместят човека, но могат да му служат и този речник ще е от изключителна помощ за бъдещите филолози и преводачи\", отбеляза Павлова.Българската версия на преводаческия инструмент е разработена в партньорство с Института за български език на БАН и Виенския университет, с подкрепата на Главна дирекция \"Преводи\" на ЕК, в партньорство с държавите от тройката Австрия и Естония и водещата технологична компания в областта на езиковите и преводните услуги Tilde.", "date": "2018.02.13", "title": "Преводач мой, враг мой: Европеецо, как си? Аз съм глобен, благодаря..."}
{"url": "https://www.dnes.bg/cars/2018/02/13/bmw-predlaga-oshte-po-moshtno-m2-v-ogranichen-tiraj.367902", "text": "По-мощната модификация на спортното купе BMW M2 ще получи добавка Competition и ще излезе на пазара през лятото в ограничен тираж – 1000 бройки. Това съобщава сайтът Bimmerpost, който разкрива и други подробности за автомобила.Според информацията, купето със задно предаване BMW M2 Competition ще разчита на същия 3,0-литров мотор с 6 цилиндъра, с който е оборудван и стандартният модел, но мощността му ше бъде увеличена от 370 на 410 к.с.\r\nКлиентът ще може да избира между 6-степенна механична скоростна кутия или 7-степенна роботизирана трансмисия. Динамичните характеристики на новата версия не се съобщават. Стандартното M2 ускорява от 0 до 100 км/ч за 4,2 секунди и развива максимална скорост от 270 км/ч.Известно е още, че модификацията Competition ще остане без задни седалки и ще получи допълнителни аеродинамични елементи по каросерията. В конструкцията на колата ще бъде използват повече карбон, което ще позволи намаляване на теголто.", "date": "2018.02.13", "title": "BMW предлага още по-мощно M2, в ограничен тираж"}
{"url": "https://www.dnes.bg/pop/2018/02/13/lili-ivanova-s-oshte-8-koncerta-kym-turneto-si.367922", "text": "След като посрещна 2018 г. с новината за три концерта – в Пловдив, Варна и Русе, сега Лили Иванова добавя още осем нови дати към турнето си \"За пълноценни мигове с музиката\", като една от тях е втора за град Пловдив. \r\nТака голямата изпълнителка ще излезе на сцената за общо 11 концерта в общо 8 града – Варна, Русе, Благоевград, Ботевград, Свиленград, Плевен, 2 концерта в Пловдив и 3 поредни в зала 1 на НДК в София.\r\nПловдив е първият град, който ще посрещне Лили Иванова – на 21 февруари, в спортна зала \"С.И.Л.А.\". Само за няколко седмици концертът там бе напълно разпродаден – предстои примата на българската музика да излезе пред повече от 2 000 човека.\r\nС Лили Иванова на сцената ще бъдат музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио \"ЛаТиДа\". \r\nА онези от пловдивчани, които не са успели да се сдобият с билет за първия концерт, могат още от сега да купят билет за втората дата в града на тепетата – на 28 юни, в Античния театър. Билетите за всички концерти вече са в продажба през мрежата на Eventim и онлайн.\r\nВсички дати на турнето 2018 г.:\r\n21-ви февруари - Пловдив, спортна зала \"С.И.Л.А.\"\r\n20-ти март - Варна, Дворец на културата и спорта\r\n22-ри март - Русе, \"Булстрад Арена\"\r\n16-ти април - Благоевград, зала \"Скаптопара\"\r\n18-ти април - Ботевград, спортна зала\r\n10-ти май - Свиленград, спортна зала \r\n22-ри юни - Плевен, летен театър\r\n28-ми юни - Пловдив, Античен театър \r\n25-ти, 26-ти 27-ми октомври – София, НДК, зала 1", "date": "2018.02.13", "title": "Лили Иванова с още 8 концерта към турнето си"}
{"url": "https://www.dnes.bg/politika/2018/02/13/vmro-iska-legitimen-prevod-na-istanbulskata-konvenciia.367910", "text": "Несъстоятелността на българския превод беше използвана като мотив в основната битка на поддръжниците на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция, смятат от ВМРО в специална позиция, изпратена до медиите.\"Именно мандатоносителят – ПП ГЕРБ, още в началото на годината, след гласуването на 3 януари 2018 г. на документа в МС, изрази своите притеснения, че проблемът в неразбирането на текста идва от некоректния превод и заяви, че ще поиска официален такъв от Съвета на Европа. До този момент обаче, вече месец и половина по-късно, такъв няма\", отчитат войводите.\n\n\n\nЗатова те питат по кой текст Конституционният съд на Република България ще направи своето тълкувателно решение – по българския, обявен от ГЕРБ за несъстоятелен, или по английския и/или френския, на които е подписана конвенцията, и които са официални по силата на международното право.Затова от ВМРО – БНД настояват конституционните съдии да не дават ход на делото, преди да бъде изчистен въпросът с легитимността на текста на Конвенцията. \"Призоваваме Външното министерство на страната ни да спази процедурата, като направи нов превод, който да изпрати за одобрение в Съвета на Европа, и едва след това т.нар. Истанбулска конвенция да бъде гледана по същество от Конституционния съд\", отчитат патриотите.По думите им, след направени консултации с водещи юристи, е станало ясно, че при ратифициране на документа ще се наложат не само законодателни промени (в над 20 закона), но и на фундаментални текстове от Конституцията на Република България, чиято промяна може да направи само ВНС.\"Също така припомняме още няколко притеснителни факта около легитимността на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция. А именно – още при самото обсъждане на документа в Съвета на Европа са възникнали сериозни противоречия. Даже от българска страна са направени забележки относно спорните и днес дефиниции за джендър и социален пол. Те не са взети под внимание.Нещо повече – всеки пробен документ, който се приема от Съвета на Европа, се гласува от Съвета на министрите на СЕ с консенсус. Т.нар. Истанбулска конвенция обаче не минава през тази съгласувателна процедура. Тя не е била гласувана, точно заради скандалите, които я съпровождат още при създаването. Направо се пристъпва към нейното подписване в Истанбул\", пишат в позицията си от ВМРО.", "date": "2018.02.13", "title": "ВМРО иска легитимен превод на Истанбулската конвенция"}
{"url": "https://www.dnes.bg/notifikacii/2018/02/13/mladeji-biha-myj-zaradi-shapka-na-greshniia-otbor-bila.367890", "text": "Футболни фенове удряха  37-годишен мъж от Горна Оряховица заради шапка на футболен отбор, съобщиха от полицията във Велико Търново.Двамата младежи са го нападнали вчера по обяд, близо до учебно заведение в железничарския град.\r\nПо първоначална информация при влизане в лекия си автомобил тъжителят е бил нападнат от 17-годишно момче и 18-годишния му приятел.Те му нанесли няколко удара с юмруци в областта на главата. Пред униформените признали, че са го блъскали, защото мъжът носел шапка с името на определен български футболен отбор.\r\nПо случая е започнато досъдебно производство по член от Наказателния кодекс.\r\n ", "date": "2018.02.13", "title": "Младежи биха мъж заради... шапка! На грешния отбор била"}
{"url": "https://www.dnes.bg/teatar/2018/02/13/teatralni-strasti-s-meteor.367929", "text": "Премиерата на книгата с театрални текстове на Ани Васева и Боян Манчев, лекция на прочутия японски философ Ясуо Кобаяши, среща-дискусия с немския театрален режисьор Дирк Сислак и театрален маратон на настоящите си представления, Метеор отбелязва през месец февруари десет години на българска и международна сцена.Премиерата на книгата \"Метеор. Избрани театрални текстове\" на двама от двигателите на групата Ани Васева (драматург и режисьор) и Боян Манчев (философ и теоретик) ще се състои на 16 февруари от 18 часа в Дом на киното. Тя ще ознаменува десетгодишнината от началото на съвместната работа на двамата автори по представлението \"Свидригайлов\" преди 10 години.През последното десетилетие Ани Васева поставя 13 представления с Метеор, 9 от които по авторски текстове на Васева и Манчев, а 3 от деветте в съавторство. Книгата включва и няколко непоставени текста, както и \"Манифеста за нечовешки театър\". Шест от представленията се играят до днес, като във всички тях участва третият централен член на Метеор Леонид Йовчев.По време на метеорните дни ще се играят последователно \"Малдорор\", \"Тотална щета\", \"Лъвкрафт\", както и \"Пътуване към Ада\" и \"Убиецът и блудницата\", чиято премиера беше в края на миналата година, като централна част от юбилейната програма. Единайсетдневният театрален маратон ще започне на 11.02. с „Малдорор” и ще завърши на 21 февруари с \"Пътуване към Ада\".Програмата се подсилва от повторното гостуване в България на знаменития и добил широка популярност у нас с обръщението си към студентите от студентската окупация на Софийския университет през ноември 2013 г. философ Ясуо Кобаяши.Лекцията на Кобаяши, по покана на неговия близък приятел и съмишленик Боян Манчев и НБУ, е на тема „Идната философия. Завръщане към sophia” [La philosophie à venir. Retour à sophia] - знак на особено внимание към домакините, доколкото мисли завръщането в града София като завръщане към sophia, мъдростта. Откритата лекция ще се състои на 12 февруари от 14 ч. до 16 ч. в галерия УниАрт в НБУ.Срещата-дискусия \"Vierte Welt - театър отвъд проекта\", посветена на съвременния театър и институционално-политическите му измерения, ще се състои в Гьоте Институт на 15 февруари. Специален гост ще е влиятелният немски режисьор Дирк Сислак, създател и движеща фигура на берлинското пространство за художествени и критически практики Vierte Welt, който ще събеседва с дългогодишните си партньори Ани Васева и Боян Манчев (чийто текст „Дъщерите на Пандора” Сислак е поставял на сцена в Берлин и Виена).\r\n ", "date": "2018.02.13", "title": "Театрални страсти с \"Метеор\""}
{"url": "https://www.dnes.bg/obshtestvo/2018/02/13/knijka-sled-10-ti-klas-dobra-ideia-ili-vrata-za-korupciia.367921", "text": "\r\n                        \r\n                        \r\n                        \r\n                    Към момента желаещите да започнат шофьорските курсове трябва да имат най-малко основно образование. До преди 2 години трябваше да си завършил 8-ми клас, но според сега действащата образователна наредба това е завършен 7 клас.\nС готвените промени това ще се промени - завършващите основно образование по образователния закон вече няма да могат да вземат шофьорска книжка, а трябва да останат в училище и да завършат 10 клас.\r\nСпоред някои това ще затегне ситото при взимането на книжки, но според бизнеса образователният ценз е напълно излишен. Според експертите в областта, изискването на диплома за 10 клас ще отвори широко вратата за корупция, пише .Със свидетелството за управление на МПС в България са ангажирани 4 министерства - Министерство на вътрешните работи, Министерство на образованието, Министерство на транспорта и Министерство на здравеопазването.", "date": "2018.02.13", "title": "Книжка след 10-ти клас: Добра идея или врата за корупция?"}
{"url": "https://www.dnes.bg/notifikacii/2018/02/13/kakvo-znachi-e510-na-etiketa-na-hranite.367907", "text": "Като общо правило добавките към храните, които се означават с буквата Е и няколко цифри след нея, са строго разделени в няколко категории според действието си. Добавките, чието цифрово означение започва с 5, са регулатори на киселинността на храните, с изразено влияние върху процеса на печенето им. Така, храните, които съдържат тази група добавки, са предимно в печена форма. Един от широко потребяваните продукти от тази група е Е510 – амониев хлорид. Амониевият хлорид е известен и като нишадър. Продуктът не фигурира в групата на официално одобрените добавки към храната за ползване в Европейския съюз, но не е и забранен, защото няма данни за директни токсични ефекти от употребата му в малки количества. Затова на пазара се откриват редица печени храни, на чиито етикети е обозначено съдържание на Е510. Все пак експертите препоръчват такива продукти да се консумират с повишено внимание от хора с определени здравословни проблеми. Е510 се ползва в хранителната индустрия с две основни цели:   ", "date": "2018.02.13", "title": "Какво значи Е510 на етикета на храните?"}
{"url": "https://www.dnes.bg/stranata/2018/02/13/vremeto-utre-dyjd-nad-stranata-na-mesta-sniag.367896", "text": "През нощта валежите от дъжд ще обхванат по-голямата част от страната. Ще духа предимно умерен вятър от изток-югоизток. Минимални температури между 0 и 5, в София около 0 градуса.Утре ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. Дъждът в Северозападна и високите полета на Западна България за кратко ще премине в сняг, но още преди обяд валежите там ще започнат да спират, съобщават синоптиците от БАН.През нощта срещу четвъртък и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури между 4 и 9, в крайните югозападни и югоизточни райони до 11, в София около 4 градуса.Над Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10, температурата на морската вода е 5-7 градуса. Вълнението на морето ще е 3-4 бала.В планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра около 2, на 2000 метра - около минус 4 градуса.В четвъртък облачността ще се задържи предимно значителна. В южните райони на места все още е възможно да превали слаб сняг. Вятърът ще е слаб със северна компонента. Минималните температури ще са между минус 4 и 1 градуса, а максималните - между 5 и 10 градуса. В петък облачността ще се разкъсва и намалява, дневните температури ще се повишат с 2-3 градуса.\r\n ", "date": "2018.02.13", "title": "Времето утре: Дъжд над страната, на места – сняг!"}
{"url": "https://www.dnes.bg/obshtestvo/2018/02/13/pusheshtiiat-vatman-kysmetliia-7-leva-globa-i-zabelejka.367861", "text": "Ватманът, който беше сниман да пуши в кабината си в трамвай №5 в столицата, ще бъде санкциониран със... 7 лева. Той ще получи и административно наказание \"забележка\", обяви зам.-директорът на Столичния електротранспорт инж. Иво Василев.По думите му контролните органи месечно регистрират 10-12 души, които пушат в кабините.\n\"Почивките на водачите в трамвайния транспорт са достатъчно големи в разписанието и се спазват, така че ватманите могат да посетят тоалетна и да пушат и не е нужно да пушат в кабините\", коментира Василев пред bTV.\"Клипът е застраховка, и преди съм подавал сигнали, но това не е водело до каквато и да било проверка или реакция от съответните органи, защото нямам доказателства\", заяви авторът на видеото Иван Деспов.\"Това е елементарно правило – просто да не се пуши в кабината. Ако допуснем то да се нарушава системно, имаме ли право да се оплакваме от цялата ситуация в държавата и от корупцията\", попита той.Зам.-директорът на Столичния електротранспорт обаче беше категоричен, че всяка жалба се проверява достатъчно подробно и ако се докаже, че съответният служител е виновен, задължително се санкционира.\"Има месечен график за проверки и когато се установят нарушители, се санкционират. Отделно от това Регионалната здравна инспекция също прави проверки, праща ни писма и санкционираме тези ватмани или шофьори на тролеи, за който е упоменато, че са пушили в кабината\", обясни Иво Василев.\"Надявам се не само аз да правя клипове, а всеки един, който види някаква нередност, да ѝ даде отзвук\", отбеляза Иван.Той призна, че е пушач, но пали цигара само на упоменатите места.", "date": "2018.02.13", "title": "Пушещият ватман – късметлия! 7 лева глоба и \"забележка\""}
{"url": "https://www.dnes.bg/obrazovanie/2018/02/13/2-krachola-2-rykava-kolko-struva-rokliata-na-momchenceto.367862", "text": "Текстовите задачи по математика са една от най-големите спънки пред учениците в начални класове. Какво става, когато в условието на задачата се говори за момченце, облечено в женски дрехи? Естествено, социалните мрежи и бдителните родители първи реагират.Всъщност става въпрос за допусната грешка, а не за умишлено написан текст. Въпреки това задачата предизвика вълна от възмущение сред родители.В нея се говори за момченце с рокля. От Министерството на образованието заявиха, че не са одобрявали въпросното помагало. От столичното 51 училище, заявиха пред , че по закон през последните две години помагалата не се одобряват от МОН.\r\n                        \r\n                        \r\n                        \r\n                    Преди дни родители забелязали странното условие, а възмущението от написаното само за часове обиколи родните социални мрежи и последваха стотици коментари.Самата задача гласи: \"Панталонките на момченцето струват 10 лв, а блузката му е с 20 лева по-скъпа. Колко струва роклята му?\"От издателството разбулиха мистерията като обясниха, че става дума за грешка от недоглеждане. Задачата е публикувана в помагалото \"Курс по математика за 1 клас\" на издателство \"Сънрей\".Родители обаче призоваха учителите, които препоръчват учебните материали, по-внимателно да преглеждат написаното в тях, за да не се стига до подобни недоразумения.Авторката на помагалото заяви, че грешните бройки ще бъдат коригирани и ще бъдат пуснати нови тиражи.\"Това е обикновена грешка от преумора, понеже работим денонощно, понякога и през нощта колегите редактират и коригират. Досега не сме имали такива проблеми от толкова години и помагалата ни по математика са най-добрите и са харесвани и от учители, и от деца, и от родители. Аз съм автор на изданието и гарантирам, че задачата не е такава – трябваше да пише колко струват двете дрешки. Не знам кой е написал за роклята, вероятно някой колега редактор или коректор от преумора. Ще проверя и ще има последствия, а бройките ще бъдат коригирани\", заяви авторката Боряна Милкоева.Авторката на изданието научи, че всъщност грешката е скандализирала обществото във връзка с настъпването на джендър идеологията, понеже пише момченце, което носи рокля.\"Дори не се бях сетила за това. Ама как може някой да си помисли такова нещо, ние нямаме нищо общо с такива джендър-мендър неща. Имам нормално семейство, съпруг и деца, ние сме доказани хора на образованието и истински християни. Дори не би ми хрумнало такова нещо\", коментира Милкоева и се извини на всички родители и деца за допуснатата грешка, която категорично заяви, че не е злоумишлена.МОН може да съди издателство \"Сънрей\" за допуснатата грешка. Министерството не е одобрявало това помагало, коментира пред \"Канал 3\" зам.-министърът на образованието Деница Сачева.Тя все пак похвали именно родителската бдителност, защото няма как МОН да надзирава учебните помагала на над 2600 училища в страната.", "date": "2018.02.13", "title": "2 крачола, 2 ръкава... Колко струва роклята на момченцето? "}
{"url": "https://www.dnes.bg/stranata/2018/02/13/agresiiata-v-zabavachkite-zaraviame-li-glavi-v-piasyka.367864", "text": "Родители застанаха пред камерата на , за да изразят възмущението си и последствията, които виждат у децата си, след поредната агресия от страна на възпитателка в детска градина, този път от Плевен.\r\n\"Проблемът не е единичен, той е масов! Малтретирането над деца е публична тайна, а ние - родителите и обществото, трябва да спрем да си \"заравяме главите в пясъка\", призова един от родителите!\nВчера в социалните мрежи се появи запис от фалшив профил, който разкрива крясъци, заплахи и обиди, отправени от учителката на ДГ \"Надежда\" Стойка Гатева. Тя е педагог с 40-годишен стаж в целодневната градина в Плевен.\r\nДнес майка сподели, че е подозирала за подобно отношение спрямо детето ѝ, тъй като то се оплакало, че е било ударено по ръката от г-жа Гатева.\r\n\"Освен това, когато си подрежда играчките вкъщи, детето ми започва да се кара на мен и баба си: \"Аз командвам тук!\" Няма как то да е чуло тези думи от другите деца в градината\", убедена е майката.\r\nДиректорката на детското заведение Дарина Стойчева не е подозирала за случващото се и обясни, че след края на отпуската по болест на Стойка Гатева, тя ще изиска писмено обяснение, след което учителката ще бъде отстранена от длъжност.\r\nОбщина Плевен също започна проверка по случая и заместник-кметът Стефан Милев подчерта, че досега жалби от такъв въпрос не са пристигали.\r\n\"Призовавам всички родители, които имат съмнение за агресия над децата си в детските градини, да подават сигнали в общината\", заяви зам.-кметът.", "date": "2018.02.13", "title": "Агресията в забавачките: Заравяме ли глави в пясъка?"}
{"url": "https://www.dnes.bg/akoshtete-vqrvaite/2018/02/13/zvezdite-i-dyrjavite-v-koito-te-sa-zabraneni.367868", "text": "Обичаме да следим изкъсо живота на знаменитостите и да знаем всяка подробност от деня им. Има някои подробности, които звездите искат да държат в тайна, поради леко дори засрамващия им характер.Такъв факт например е, че много от обичаните известни лица са със забранен достъп до някои държави. Само можем да си представим защо.Представяме ви световните любимци и в кои държави няма да ги видим никога:\r\n \r\nПевицата била забранена в Китай, където не й било позволено да представи песента си на Victoria's Secret Fashion Week в Шанхай.\r\n \r\nПроблемът възникнал, поради факта, че Кейти Пери носела тайванското знаме на концерт в Taipei Arena и рокля, на която имало слънчогледи (слънчогледа е символ на Sunflower Student Movement, които протестирали срещу китайското търговско споразумение през 2014).\r\n \r\nМладата звезда била забранена в Китай заради снимката, която си направила с Далай Лама и която се разпространила през 2016.\r\n \r\nНа Парис и било забранено да влиза в Япония, заради нарушения с наркотици в САЩ.", "date": "2018.02.13", "title": "Звездите и държавите, в които те са забранени"}
{"url": "https://www.dnes.bg/stranata/2018/02/13/shofior-na-kamion-zagina-na-miasto-na-pytia-pleven-biala.367870", "text": "Шофьор на камион загина при катастрофа тази сутрин по пътя Плевен - Бяла, в района на русенското село Пейчиново, съобщиха от МВР пред БТА.\r\nСигнал за инцидента е подаден около 7:30 часа. \r\nКамион \"Рено\" с българска регистрация излязъл извън пътното платно и се преобърнал. На място е починал шофьорът на превозното средство. Самоличността му все още не е установена.\r\nЕкип на противопожарната служба е изпратен на място, за да окаже съдействие при изваждане на тялото от смачканата кабина.\r\nПричините за инцидента се изясняват. Пътят не е затворен за движение.", "date": "2018.02.13", "title": "Шофьор на камион загина на място на пътя Плевен - Бяла"}
{"url": "https://www.dnes.bg/notifikacii/2018/02/13/saakashvili-v-polsha-dali-mu-ohrana-posreshtnali-go-radushno.367863", "text": "Бившият президент на Грузия и лидер на украинската партия \"Движение на новите сили\" Михаил Саакашвили заяви снощи, че в Полша му е предоставена държавна охрана, предаде ТАСС, цитирана от БТА.\r\nЕкстрадираният вчера в Полша от Украйна политик заяви в интервю за грузинската телевизия \"Рустави-2\", че е бил \"посрещнат много топло в Полша\". \"Приеха ме гостоприемно, имах вече среща с депутати от полския парламент и разговор с ръководството на външното министерство на страната, предоставиха ми държавна охрана\", заяви Саакашвили.\n\nТой каза, че вчера е бил задържан в Киев в грузинския ресторант \"Сулугуни\". \"Докараха ме с хеликоптер на (киевското) летище \"Бориспол\", а оттам с частен самолет ме изпратиха за Полша\", разказа политикът, като нарече действията на украинските власти \"неправомерни\". Добави, че е смята в бъдеще отново да се върне в Украйна и че е \"решен да продължи мирната борба за смяна на властта в Украйна и в Грузия\". Той обеща да разкаже за бъдещите си планове на пресконференция днес и съобщи, че планираният за 18 февруари поход на негови поддръжници в Киев няма да бъде отменен.Вчера украинската гранична служба заяви, че той е бил изпратен в Полша и че няма юридически основания да се върне в Украйна\".Междувременно главната прокуратура на Грузия напомни вчера, че искането й към Полша за екстрадиране на Саакашвили, отправено още през август м.г, преди той да се върне незаконно в Украйна, остава в сила. Това съобщи министърът на правосъдието на Грузия Тея Цулукиани снощи в телевизионно интервю, цитирано от ТАСС.\"Разбира се, ние не можем да поискаме от Полша да реагира още днес или утре, тъй като в европейските страни, както и у нас, така и в Полша и в Западна Европа, съществуват съответни правови процедури..., и е нужно време\", каза тя. ", "date": "2018.02.13", "title": "Саакашвили в Полша – дали му охрана, посрещнали го радушно"}
{"url": "https://www.dnes.bg/politika/2018/02/13/simeonov-protiv-konvenciiata-no-i-protiv-gei-referenduma.367866", "text": "Депутатите от НФСБ на Валери Симеонов ще гласуват против Истанбулската конвенция при ратифицирането й в парламента. Референдумът, поискан от Красимир Каракачанов за и против гей браковете, обаче също няма да получи подкрепата на вицето и хората му.Това обяви самият Симеонов на фона на засилващото се напрежение в \"Обединени патриоти\" покрай спорната конвенция. Вчера лидерът на \"Атака\" Волен Сидеров заподозря Симеонов, че ще помогне за ратифицирането на документа и дори го обвини, че е уговорен за това от зам.-шефа на ГЕРБ Цветан Цветанов. Сидеров обясни и че Цветанов, а не Бойко Борисов, е човекът, който най-много настоява за приемането на конвенцията.\n\n\nСимеонов обаче отрече да е бил на тайна среща с Цветанов, на която да е получавал инструкции как да гласуват депутатите му.\"През последните 14 дни нито сме се виждали, нито сме се чували\", обясни той пред БНТ.Симеонов коментира и отношенията в Обединени патриоти и обясни, че напоследък липсвала комуникация. Дали ще се \"изчистят\" взаимоотношенията, зависело от Красимир Каракачанов.\"Естествено, че има непрекъснато проблеми, има наслоени от няколко месеца напрежения, които са в парламентарната група, които няма никакво желание да бъдат решени тези проблеми, които пораждат напрежение и то най-вече от страна на колегата Каракачанов\", каза лидерът на НФСБ. Той обвини партньора си, че е отговорен за деформиране на медийните представяния в коалицията.\"Това все пак е коалиция от три партии, но в случая цялото медийно пространство е узурпирано от представителите на ВМРО, което си е проблем от няколко месеца. Надявам се да го решим в скоро време\", каза още Симеонов.Той обясни и защо е против референдума за гей браковете, иницииран от Каракачанов.\"Защото това са 30 милиона лева, 30 милиона грешни пари, които ще бъдат изхвърлени, ще бъдат похарчени за една глупост\", каза вицепремиерът.Той обвини партньорите си и че сериозни въпроси като ратифицирането на Истанбулската конвенция не се обсъждат на политически съвет, а в телевизионни студия.", "date": "2018.02.13", "title": "Симеонов против конвенцията! Но и против гей референдума"}
{"url": "https://www.dnes.bg/sofia/2018/02/13/vijte-kyde-niama-da-ima-voda-v-sofiia-na-14-fevruari.367878", "text": "На 14 февруари 2018 г. (сряда), във връзка с диагностика на уличен водопровод на ул. \"Черковна\", жк. \"Сухата река\", се налага спиране на водоподаването от 10:00  до 18:00 часа на клиентите на \"Софийска вода”, живеещи в района на: ул. \"Ѝоаким Осоговски\", ул. \"Екатерина Симидчийска\", ул. \"Петрохан\", ул. \"Христо Данов\", ул. \"Никола Първанов\", ул. \"Ильо войвода\", бул. \"Владимир Вазов\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Подуенска\" ъгъла с ул. \"Райно Попович\".\r\nНа 14 февруари 2018 г. (сряда), във връзка с подмяна на сградно водопроводно отклонение на ул. \"Персенк\", жк. \"Лозенец\", се налага спиране на водоподаването от 9:30 до 19:30 часа на клиентите на \"Софийска вода”, живеещи в района на: ул. \"Персенк\" от ул. \"Якубица\" до ул. \"Плачковица\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Якубица\" ъгъла с ул. \"Персенк\".\r\nНа 14 февруари 2018 г. (сряда), във връзка с подмяна на сградно водопроводно отклонение на ул. \"Иглика\", местност \"Дебело гуно\", община \"Панчарево\" се налага спиране на водоподаването от 10:00 до 16:00 часа на клиентите на \"Софийска вода”, живеещи в района на: ул. \"Момина сълза\", ул. \"Здравец\", ул. \"Иглика\", ул. \"Батиница\" от №1 до №7.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Момина сълза\" ъгъла с ул. \"Здравец\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2018.02.13", "title": "Вижте къде няма да има вода в София на 14 февруари"}
{"url": "https://www.dnes.bg/notifikacii/2018/02/13/marokanecyt-ot-id-mnogo-opasen-sys-specpoznaniia.367867", "text": "Арестуваният у нас 35-годишен мароканец е бил едно от доверените лица в \"Ислямска държава\". Вече получихме молба от мароканското правителство за неговата екстрадиция, обяви вътрешният министър Валентин Радев.\n\n\n\"Твърденията на мароканските колеги са, че той е опасен и е имал специални знания\", допълни той пред bTV.\r\nМъжът е задържан още на 13 януари на територията на България. Граничните служители са установили, че той влиза заедно още 26 сирийски граждани незаконно през границата на страната. В рамките на проверките е установено, че носените от него 5 различни документа за самоличност са фалшифицирани.Установено е, че това е лице, което се издирва за тероризъм. През цялото време мъжът се е намирал в закрит тип общежитие за бежанци, така че е останал в България.Вчера пред съда мароканецът е заявил, че не желае и не дава съгласие за облекчена процедура по връщането му, но едновременно с това не е подал и заявление още на 13 януари за получаване на статут.", "date": "2018.02.13", "title": "Мароканецът от ИД – много опасен, със спецпознания "}
{"url": "https://www.dnes.bg/stranata/2018/02/13/kuche-nahapa-4-godishno-dete-i-baba-mu-v-dupnica.367872", "text": "4-годишно дете и възрастна жена са били нахапани от куче в Дупница, съобщиха от Областна дирекция на МВР Кюстендил. Инцидентът станал снощи в района на кв. \"Развесена върба\" в Дупница. \r\nКучето е било отглеждано в двор на къща, в близост до мястото на инцидента. То е нахапало детето и придружаващото го жена. \r\nНа пострадалите е оказана медицинска помощ в болнично заведение в града, не са оставяни за лечение. \r\nУстановен е собственикът на кучето. По случая е образувана преписка, уведомен е дежурен прокурор.", "date": "2018.02.13", "title": "Куче нахапа 4-годишно дете и баба му в Дупница    "}
{"url": "https://www.dnes.bg/obshtestvo/2018/02/13/koga-e-rajdane-koga-abort-novi-skandalni-ag-standarti.367869", "text": "Част от новия проект за медицински стандарт за \"Акушерство и гинекология\" скара лекари, юристи и родители. Той беше публикуван на страницата на Министерството на здравеопазването след обществено обсъждане миналата седмица. В новата версия на стандарта е въведено следното понятие:\r\nТова означава, че дори едно новородено да се роди с тегло 4 килограма, ако то има проблеми с дишането, ще мине в графата \"аборт\" и реанимирането му няма да бъде задължително.Юристи и родители се притесняват, че така формулиран новият стандарт подлежи на тълкувание.\"Всички деца, които отговарят на тази дефиниция, могат да бъдат регистрирани като субект на правото и да получат акт за раждане, ако не отговарят – бебето се счита за аборт и опасен отпадък\", поясни адвокат Мария Шаркова пред bTV.По повод определението \"да преживее без интензивно дихателно подпомагане\" проф. Боряна Слънчева от \"Майчин дом\" заяви, че това \"най-вероятно е чисто техническа грешка\", която ще бъде редактирана.\"Всеки човек, за да живее, има определени атрибути – достатъчно изграден бял дроб, системи и други. Грамажът не е толкова от значение, от значение е гестационната възраст. Анатомичното изграждане завърша в 36-та гестационна седмица\", поясни Слънчева.Юристи и родители се притесняват и от липсата на условия за преживяемост на детето.\"В предишния стандарт имаше възможност когато едно дете е родено под тези грамове и първоначално се счита като неродено, ако преживее три дни да се регистрира. В момента няма механизъм ако това дете се развива и расте да му се даде шанс\", смята Шаркова.Слънчева категорично отхвърли тези притеснения, като добави, че преживяемостта е добавена в мотивите към медицинския стандарт.\"Ние ще държим да бъде абсолютно изяснен този въпрос и \"да живее без интезивно дихателно подпомагане\" да бъде премахнато. Искаме да има ясно обяснение за децата, които се раждат под определената граница, какво точно ще се случва\", допълва Мая Красимирова от родителска организация.", "date": "2018.02.13", "title": "Кога е раждане? Кога аборт? Нови скандални АГ стандарти!"}
{"url": "https://www.dnes.bg/mish-mash/2018/02/13/krasota-bez-korekcii-marina-georgieva-novata-mis-sofiia.367875", "text": "\r\n                        \r\n                        \r\n                        \r\n                    А най-голямата радост за ценителите е, че победителката не прелива от силикон и пластични корекции.\r\n\"Не бях планирала да участвам в конкурса, но видях съобщение за него в интернет и си казах \"защо пък да не опитам\", сподели тя пред .От две години Марина е треньор по канго джъмпс, също така е и истински гуру в интернет на тема здравословно хранене.През 2016 година тя грабна титлата \"Мис Родопи\" и получи възможността да замине за Китай, където да заснеме рекламен клип за киселото мляко.Марина Георгиева спечели \"Мис София\" в конкуренцията на 14 други красавици. Всички те бяха оценявани от професионално жури, в редиците на което място намериха \"Мис Вселена-България\" Николета Тодорова и \"Мис Свят-България\" Вероника Стефанова.Председател сред оценяващите бе Венета Кръстева – единствената българка, представила страната ни на двата най-големи световни форума за красота.А след като грабна титлата на \"Мис София\" красавицата автоматично си проправи път и към надпреварата за следващите издания на \"Мис Свят-България\" и \"Мис Вселена-България\".", "date": "2018.02.13", "title": "Красота без корекции? Марина Георгиева – новата \"Мис София\""}
{"url": "https://www.dnes.bg/sofia/2018/02/13/jena-v-bolnica-padna-s-kolata-si-ot-most-na-malinov.367889", "text": "Жена е откарана в болница, след като автомобилът й е паднал от моста на бул. \"Александър Малинов\", съобщи \"Фокус\", като се позова на СДВР.Около 10:00 часа, на мост до Бизнес парка в столичния квартал \"Младост\" лек автомобил губи контрол и пада от моста.Жената е откарана за оказване на медицинска помощ в болнично заведение, изясняват се обстоятелствата около случилото се.Жената е приета в УМБАЛ \"Света Анна\". Тя е с тежка черепно-мозъчна травма и веднага е започнала операция в Клиниката по неврохирургия, което все още продължава. ", "date": "2018.02.13", "title": "Жена в болница, падна с колата си от мост на \"Малинов\""}
{"url": "https://www.dnes.bg/stranata/2018/02/13/tyrsi-se-15-godishnata-roza-ot-montanskoto-lehchevo.367874", "text": "Полицията в Монтана издирва непълнолетната 15-годишната Роза Ваньова Славчева по молба на майка й, съобщаха от МВР.\r\nМомичето е от село Лехчево, ул. \"Васил Левски\" № 10.\r\nНа 12 февруари Роза не се е прибрала след приключване на училишните занятия.Момичето е на видима възраст около 15 години, ръст 160 см, коса - кестенява, средна дължина, облечена в червено яке, черен панталон и сини маратонки.", "date": "2018.02.13", "title": "Търси се: 15-годишната Роза от монтанското Лехчево"}
{"url": "https://www.dnes.bg/sport/2018/02/13/dvama-ot-rodnite-olimpiici-si-trygvat-ot-piongchang.367873", "text": "Двама от родните олимпийци вече напуснаха олимпийското село, след като участието им в Зимните олимпийски игри приключи.\r\nРано тази сутрин от олимпийското село си тръгна биатлонистката Милена Тодорова, която участва на спринта при жените, където завърши 84-та. С полет за Рига тя заминава директно за Световното първенство за девойки. \r\nПо-късно през деня селото ще напусне и състезателят ни по шейни Павел Ангелов. Той пътува за България през Истанбул и кацането му в София на Терминал 2 трябва да е на 14 февруари, сряда, в 08:50 ч. сутринта.", "date": "2018.02.13", "title": "Двама от родните олимпийци си тръгват от Пьонгчанг"}
{"url": "https://www.dnes.bg/politika/2018/02/13/kyde-e-e-pravitelstvoto-ami-gerb-da-si-kaje-zashto-go-bavi.367871", "text": "\r\n                        \r\n                        \r\n                        \r\n                    Централната избирателна комисия /ЦИК/ препоръча да се откажем от електронното гласуване, защото този вот можел да се контролира по-лесно от хартиения. Електронното гласуване трябваше да бъде въведено за евроизборите през 2019 година. В доклад до парламента, който предстои да бъде разгледан от правната комисия, ЦИК обаче предлага депутатите да обсъдят възможността за отлагането му. \"Минаха вече повече от 16 години откакто България прие стратегията за електронното управление. За съжаление напредъкът ни не е никак голям и не можем да се похвалим с видими резултати\", отбеляза пред  зам.-председателят на Националното сдружение на общините в България и кмет на община Кърджали Хасан Азис. Той се завърна от Брюксел, където се проведоха срещи на високо равнище заедно с еврокомисаря Мария Габриел във връзка с електронното управление. В студиото на \"България сутрин\" Хасан Азис отбеляза, че по негово мнение, именно правителството на ГЕРБ вече толкова години бави развитието на въпросния процес. \"Държавата в лицето на правителството насочва вниманието единствено към държавните структури. Затова и не можем да очакваме резултати в електронното управление. Към днешна дата 272 администрации са изявили желание да използват електронния обмен на документи, а само 180 имат тази възможност\", отбеляза още кметът на Кърджали. Според него е важно да се формулират точно целите и следващите стъпки в процеса на въвеждането на електронните услуги.", "date": "2018.02.13", "title": "Къде е е-правителството? Ами ГЕРБ да си каже защо го бави "}
{"url": "https://www.dnes.bg/balkani/2018/02/13/letish-s-kolata-pri-komshiite-45-dni-zatvor-i-fish-za-1400-lv.367760", "text": "Затвор до 45 дни и глоби от над 1400 лева грозят шофьорите, които нарушават правилата за движение в съседните на България страни. \r\nАко ви се налага да пътувате скоро, трябва да знаете, че в Румъния, Сърбия, Македония и Турция изискват колата да е подготвена за зимни условия.\r\nВ Сърбия за агресивно управление се дава затвор от 30 до 60 дни, а ако то е довело до ПТП - затвор от 45 до 60 дни и отнемане на 17 точки. При пътуване в съседната страна, ако нивото на алкохол в кръвта на шофьора е над 0,3%, той е заплашен от глоба от над 80 лв. \r\nВодачите на мотори, начинаещите и професионалните шофьори пък нямат право да пият и капка алкохол.\r\nПри катастрофа в Сърбия всички участници в произшествието се проверяват за алкохол, а тези, които откажат, ги вкарват в затвора.\r\nАко сте без колан или возите дете на предната седалка, глобата е малко над 80 лв. От 100 до 330 лв. се вземат при неправилен завой. За неправилно изпреварване се глобява от 100 до 300 лв. или те пращат 30 дни в затвор. Отнемат се и точки.\r\nПри преминаване на червено санкцията е от 248 лв до 495 лв., 30 дена затвор или отнемане на книжка. \r\nВ Сърбия през цялата година е задължително шофирането с включени къси светлини.\r\nВ Македония забраняват паркирането на по-малко от 10 метра от контейнер за смет. Нарушаването на тази забрана се наказва с глоба от 100 лв. \r\nТолкова е санкцията и за хвърлянето по пътищата на отпадъци: фасове, хартии, дъвки...\r\nЗадължително е денонощното използване на фаровете по всички пътища, а глобата за нарушители е 90 лева.\r\nНаличието на зимни автопринадлежности е задължително в периода от 15 ноември до 15 март. Нарушаването се наказва с около 30 лв.\r\nДо 1400 лв. глобяват шофьори без книжка в Турция. Ограниченията за скоростта са 90 км/ч в извънградски зони, на магистрали - 120 км/ч, в населени места - 50 км/ч.\r\nЗа минаване на червен светофар глобата е 160 лв. Толкова е и при превишена скорост от 10 до 30% над ограничението.\r\nЗа неправилно изпреварване и за влизане в забранен път също санкциите са около 160 лв. При мятане на боклуци от колата полицията може да ви напише фиш за 40 лв. Шофьорите се глобяват при наличие на 0,5 промила алкохол в кръвта. При слушане на висока музика, докато се шофира, или при твърде бавно каране в Турция може да ви напишат фиш за около 40 лева.\r\nВ Турция се влиза с международен паспорт и без визи за срок до 90 дни в рамките на 6 месеца, считано от датата на първото влизане.\r\nВ Румъния шофьорската книжка може да се отнеме за всяко нарушение. Най-често допусканите са движение с превишена скорост, непозволено изпреварване или пресичане на непрекъсната осева линия. \r\nОще при влизането в Румъния следва задължително да се купи винетка. Това става срещу предоставен талон на автомобила. Винетки могат да бъдат купени от съответните пунктове на ГКПП или от бензиностанциите. Еднодневни за леки автомобили няма. Предлагат се за 7 дни (3 евро), 30 дни (7 евро), 90 дни (13 евро) и 12 месеца (28 евро).\r\nАко ви отнемат книжката, се налага забрана за шофиране на територията на Румъния от 30 до 90 дни. Санкцията влиза в сила 15 календарни дни от датата на отнемането. \r\nСтандартното ограничение на скоростта (освен ако с пътни знаци не е указана друга скорост) е 50 км/ч за градски пътища, 90 км/ч и 100 км/ч за извънградски шосета и 130 км/ч за магистрали и скоростни пътища.", "date": "2018.02.13", "title": "Летиш с колата при комшиите... 45 дни затвор и фиш за 1400 лв."}
{"url": "https://www.dnes.bg/sofia/2018/02/13/za-peshehodci-ili-sinia-zona-e-trotoaryt-precenete-sami.367832", "text": "Тротоарът от страната с четните номера на бул. \"Генерал Михаил Д. Скобелев\" е почти изцяло разрушен, заради разположената там Синя зона, сигнализира гражданин в .\"Вижте на снимките на какво е заприличал тротоарът от страната на четните номера в началото на \"Скобелев\", точно пред очите на европейския политически елит\", призовава сигналът.\"Или може би това е умишлена атракция от страна на организаторите на българското председателство на Съвета на Европейския съюз, че да могат европейските ни гости да оценят нещата, които за тях са даденост, като например неразбитите тротоари в техните държави\", продължава още изпратилият сигнала.От снимките се вижда, че тротоарът - зоната, която е уж запазена за пешеходци, е абсолюбно неизползваема.\"Уважаеми Дами и Господа от Център за градска мобилност, вашите служители не забелязват ли какво се случва с бордюра и тротоара на местата за паркиране, които са част от Синя зона?\", пише в сигнала. Оказва се, че не просто никой не обръща внимание на пешеходците, но и сигналите са най-вече за слагане на скоби или нередно паркиране.\"Честно казано, изумен съм от факта, че неглижирате разрушаването на общинска собственост, при положение че сте общинско търговско дружество със 100% участие на Столична община в капитала на дружеството\", обръща се сигнализиращия към Центъра за градска мобилност. \r\n", "date": "2018.02.13", "title": "За пешеходци или синя зона е тротоарът? Преценете сами!"}
{"url": "https://www.dnes.bg/zvezdi/2018/02/13/robi-uiliams-na-44-ot-take-that-do-zvezdna-orbita.367775", "text": "\nНа днешния 13 февруари рожден ден празнува един от най-обичаните поп изпълнители в света – Роби Уилямс. Той е роден през 1974 година в Стоук он Трент, Великобритания.\r\nРоби добива световна популярност в началото на 90-те години на XX век с британската поп банда \"Take That\", която напуска изненадващо през юли 1995 година. След това се отдава на самостоятелна кариера, която продължава и до днес.\r\nКогато е малък, семейството му има собствен пъб, с който се издържа.\r\nВ годините на Take That Роби е секссимволът на бандата. По-късно Гари Барлоу споделя в едно интервю с известно огорчение, че по време на концертите фенките са държали плакати с надпис \"Роби, искаме те гол\" и \"Роби, обичаме те\", докато за Барлоу плакатите са били доста по-постни.\r\nВ началото на своята солова кариера той е близък с други двама много популярни британски музиканти – братята Ноел и Лиъм Галахър от „Oasis“.\r\nПрез 2000 г. Роби покорява САЩ с песента Rock DJ. Това става и с помощта на скандален видеоклип, който е цензуриран в много страни, а в други е изцяло забранен.\r\nПрез май 2012 година Роби подкрепи битката на Стилиян Петров с левкемията. Певецът излезе с фланелка с надпис \"Подкрепете Стан\" на благотворителния мач на звезди от Англия срещу останалия свят на стадион „Олд Трафорд\".\r\nПрез август 2014 година светът потъна в скръб заради смъртта на актьора Робин Уилямс. В социалните мрежи обаче заваляха постове на недоразбрали уж фенове, които \"погребаха\" певеца Роби Уилямс.\r\nРоби Уилямс е страстен фен на футбола и често рита с приятели\r\nВ края на октомври 2014 година Роби Уилямс стана баща на момченце. Певецът и съпругата му Айда Фийлд имат и момиченце на почти три години.", "date": "2018.02.13", "title": "Роби Уилямс на 44:  От \"Take That\" до звездна орбита"}
{"url": "https://www.dnes.bg/usa/2018/02/13/vanesa-trymp-v-bolnica-poluchila-pismo-s-bial-prah.367855", "text": "Снахата на президента на САЩ Ванеса Тръмп е откарана в болница в Манхатън като предпазна мярка, след като подозрително писмо, съдържащо неидентифицирано вещество, е било изпратено до нейния апартамент, съобщи Ен би си, цитирайки източници от правоохранителните органи и градските власти в Ню Йорк.Писмото е било адресирано до съпруга на Ванеса Тръмп - Доналд Тръмп-младши, сина на президента Доналд Тръмп, най-голямото дете на президента и бившата му съпруга Ивана.След като писмото било отворено, трима души в жилището са откарани в нюйоркския медицински център Презбитериън-Уейл Корнел като предпазна мярка, съобщи пожарната на Ню Йорк сити. Няма индикации, че някой е пострадал, нито че веществото е опасен материал или биологичен агент.Най-големият син на президента Тръмп нарече отвратителен замисъл на своите опоненти инцидента с жена му, която постъпи в болница, след като отвори писмо с бял прах, получено в семейното жилище. Доналд Тръмп-младши писа това в Туитър, цитиран от ТАСС. \"Благодарен съм, че Ванеса и моите деца са в безопасност и не са пострадали след невероятно страшната ситуация, възникнала тази сутрин. Наистина е отвратително, че някои хора изразяват противоположни възгледи с помощта на толкова възмутително поведение\", писа той.Тръмп-младши изрази благодарност на сътрудниците на Секретната служба на САЩ, на ФБР и на пожарната команда на Ню Йорк заради техните \"решителни действия и слова за подкрепа\". \"Техният професионализъм в тази напрегната обстановка ми помогна да преживея този тежък ден\", добави той.Неговата сестра Иванка също изрази в Туитър съжаление, че не може лично да утеши Ванеса и децата. \"Никой не заслужава да бъде плашен по този непростителен начин\", писа тя. (\r\n ", "date": "2018.02.13", "title": "Ванеса Тръмп в болница, получила писмо с бял прах"}
{"url": "https://www.dnes.bg/notifikacii/2018/02/13/rabotna-ryka-vnasiame-vietnamci-i-indiici-pone-za-2-g.367854", "text": "Работодателите искат да внасят работници от Виетнам, Индия и други страни извън ЕС поне за две години. Сега разрешението се издава за срок от една година.\r\nИскането е записано в становището на работодателите за приетия на първо четене от парламента проект за промени в Закона за трудовата миграция и мобилност.\r\n\"В случаите на наемане на лица от отдалечени страни - например от Индия и Виетнам, транспортните разходи до България сериозно влияят на финансовото натоварване на работодателя и за него ще е по-ефективно тези разходи да се разпределят за по-продължителен период от време\", пишат в становището си работодателите.\r\nРаботодателите настояват и разрешенията за наемане на чужденци да се дават по-бързо - за 2 седмици, вместо да се чака цял месец.\r\nБизнесът иска разрешенията за наемане на сезонни работници да се издават за повече от една календарна година.\r\nРаботодателите са притеснени, че през 2016 г. са се пенсионирали 107 078 души, докато през 2017 г. само 54 346 младежи са завършили средно образование.\r\n45% от фирмите планират да назначат нови работници, а 29% посочват че има такава вероятност. Само за десет работни дни - от 2 до 16 януари, българските работодатели са обявили 9511 работни места.\r\n\"Абсурдната синдикалнопопулистка теза, че с вдигане на заплащането проблемът с липсата на кадри ще се саморазреши, е крещящо несъстоятелна\", пишат още работодателите. Те дават за пример Румъния, където има цели заводи с чуждестранни работници, Полша, където само работещите украинци са над 1 милион, и Германия, където над 17% от работната сила е от чужденци, пише \".\r\nПоправките, предложени от Министерския съвет, предвиждат и да се увеличи от 10 на 20% общият брой на разрешените чужди работници за дадена фирма. По този начин се намалява и административната тежест за малките и средните предприятия, които най-често имали нужда от кадри. За тях ограничението за наемане на чужденци се вдига на 35%.\r\nПредвижда се отпадане на пазарния тест, който работодателят прави, преди да наеме чужденец. Ще отпадне и списъкът с професии за висококвалифицирани специалисти.\r\nПрез първите 11 месеца на 2017 г. са издадени общо 683 решения за достъп до пазара на труда на чужденци. Най-много инженери, техници и спортисти сме внесли от Сърбия, Украйна, Турция, САЩ и Русия. За същия период синя карта са получили 155 IT специалисти, инженери и мениджъри от Русия, Украйна, Индия, Китай, Македония и САЩ. Общо 3275 са чуждите сезонни работници.\r\nСпоразумение за внос на работна ръка от Армения подписа в понеделник социалният министър Бисер Петков.", "date": "2018.02.13", "title": "Работна ръка: Внасяме виетнамци и индийци, поне за 2 г."}
{"url": "https://www.dnes.bg/world/2018/02/13/prokuraturata-na-sauditska-arabiia-veche-priema-jeni.367856", "text": "Прокуратурата в Рияд съобщи, че за пръв път иска да вземе на работа саудитки в момент, когато Саудитска Арабия се стреми да благоприятства трудовата заетост на жените в рамките на план за икономически и социални реформи, предаде Франс прес.\"Има налични щатни места за жени в прокуратурата на длъжност лейтенант-следовател\", обяви канцеларията на генералния прокурор.Съобщението се вписва в програмата за реформи \"Визия 2030\" на принца престолонаследник Мохамед бин Салман, в която е заложено жените да станат близо една трета от трудово активното население спрямо сегашните 22 процента.\r\nНеотдавна имиграционните служби съобщиха, че са получили 107 000 кандидатури за 140 свободни места за жени в летищата и на граничните пунктове.Миналата година крал Салман разреши на жените да шофират от юни, а миналия месец Саудитска Арабия за пръв път позволи на жените да присъстват на футболни мачове.Саудитките обаче все още се нуждаят от разрешение от мъжки роднина - обикновено баща, съпруг или брат - за да следват, да пътуват и да извършват редица други дейности. (БТА)", "date": "2018.02.13", "title": "Прокуратурата на Саудитска Арабия вече приема жени "}
{"url": "https://www.dnes.bg/stranata/2018/02/13/ne-zabraviaite-chadyr-oblachno-i-dyjdovno-shte-e-dnes.367857", "text": "Днес от запад облачността ще се увеличава и привечер в западните райони ще започнат валежи от дъжд, които през нощта ще обхванат по-голямата част от страната. Ще духа умерен изток-югоизточен вятър.Според прогнозата на НИМХ максималните температури ще са между 5° и 10°. По Черноморието ще има значителна облачност. Ще духа до умерен вятър от изток, югоизток. Максималните температури ще са 6-9°, температурата на морската вода е 5-7°. Вълнението на морето ще е 1-2 бала.Над планините облачността ще се увеличи, но през деня ще се задържи почти без валеж. Ще духа умерен юг-югозападен вятър, който привечер ще се усили. Ще е малко по-топло с максимална температура на височина 1200 метра около 3°, на 2000 метра – около минус 3°.Атмосферното налягане e по-ниско от средното за февруари и през деня още ще се понижи.", "date": "2018.02.13", "title": "Не забравяйте чадър, облачно и дъждовно ще е днес"}
{"url": "https://www.dnes.bg/politika/2018/02/13/cik-nastoiava-otlojete-e-vota-lesno-se-kontrolira.367858", "text": "Централната избирателна комисия иска отлагане на дистанционното електронно гласуване. То трябваше да бъде въведено за евроизборите през 2019 г.\r\nВ доклад до парламента, който предстои да бъде разгледан от правната комисия, ЦИК предлага депутатите да обсъдят възможността за отлагане на е-вота.След проведени симулации от ЦИК посочват, че е-вотът е бърз и удобен за избирателите. Този начин на гласуване минимизира рисковете от недействителен вот и грешки при броенето. Но дистанционното гласуване, макар и удобно за избирателя, все пак изисквало специфични компютърни умения.“Независимо от възможността да се гласува многократно дистанционно, рискът от контролиран вот е по-голям, отколкото например при гласуването с хартиени бюлетини”, пише ЦИК.Освен това предвидените в Изборния кодекс три варианта за гласуване - с хартиени бюлетини, с машини и електронно, щели да оскъпят изборите и да доведат до сериозно забавяне на отчитането на резултатите.Друг аргумент на ЦИК е забавянето на системата за електронна идентификация. Вместо на 1 януари тази година тя трябва да е готова на 1 януари 2019 г. Ако пък за дистанционното гласуване се ползва електронен подпис, това означава всички българи, живеещи в чужбина, да се върнат у нас, за да получат такъв. У нас нямало и държавен орган или сертифицираща организация, която да гарантира сигурността и надеждността на е-вота, пише \".Затова според ЦИК е нужно още време, през което да се изградят и тестват всички нужни системи, които да гарантират надеждно дистанционно е-гласуване.", "date": "2018.02.13", "title": "ЦИК настоява: Отложете е-вота, лесно се контролира!"}
{"url": "https://www.dnes.bg/world/2018/02/13/kim-chen-un-vpechatlen-ot-toploto-posreshtane-v-seul.367859", "text": "Лидерът на Северна Корея Ким Чен Ун каза, че е важно да бъде продължен климатът на помирение и диалогът между двете Кореи и изрази задоволство от посещението на севернокорейската делегация в Южна Корея във връзка със зимната олимпиада, предадоха Ройтерс и Асошиейтед прес.Агенциите отбелязват, че това е това е първото изявление на севернокорейския лидер във връзка с безпрецедентната визита на делегацията от Пхенян, включваща и неговата сестра, на Юг.\n\nСпоред държавната агенция на КНДР Ким бил впечатлен от топлото посрещане в Сеул и от отношението, проявено към делегацията. Той дал \"важни инструкции\" за мерки, с които да се поддържа атмосферата на помирение и диалог, но без повече подробности.Сестрата на Ким Чен Ун - Ким Йо Чен, предаде в Сеул покана към президента Мун Дже Ин да посети Пхенян в близко време. \r\nМун засега не даде отговор на поканата от Пхенян. Той каза, че двете Кореи трябва да създадат условие за среща на своите президенти и призова за бързо подновяване на диалога между Северна Корея и САЩ. \r\n ", "date": "2018.02.13", "title": "Ким Чен Ун впечатлен от топлото посрещане в Сеул"}
{"url": "https://www.dnes.bg/index/2018/02/13/receptata-dnes-minipici-za-dvama-za-sveti-valentin.367774", "text": " :1 готово охладено тесто за пица1 буркан доматен сос по ваш изборбосилек, чубрица или други билки по ваш избор200 грама колбас200 г настърган кашкавалняколко гъби1-2 червени чушкиняколко маслини: Върху набрашнен плот премесете няколко пъти тестото за пица. С помощта на точилка го разточете с дебелина около половин сантиметър, след което с формичка за сладки изрежете сърчицата. Размерът на минипиците зависи от това колко голяма ще бъде формичката за изрязване. В тава върху хартия за печене сложете сърчицата. Намажете всяко с доматения сос, поръсете с билки, прибавете парче колбас, чушка, гъбка, каквото обичате. Завършете с малко настърган кашкавал. Печете минипиците в предварително загрята фурна на 180 градуса до готовност.", "date": "2018.02.13", "title": "Рецептата Dnes: Минипици за двама за Свети Валентин"}
{"url": "https://www.dnes.bg/stranata/2018/02/13/zadyrjaniiat-marokanec-visoko-v-ierarhiiata-na-id.367860", "text": "Задържаният вчера на границата ни Нофал Рашид Захри е бил високо в йерархията на \"Ислямска държава\", обяви говорителят на главния прокурор Румяна Арнаудова. \r\n\"Лицето, което вчера беше задържано от Окръжния съд в Хасково, не се е легитимирало и е имало 5 различни документа за самоличност - сирийска лична карта, сирийски паспорт, испанска лична карта, документ за семейно положение, както и сирийско свидетелство за управление на МПС\", каза пред БНТ Румяна Арнаудова.\n\n\r\n\"В момента, в който българските служби установяват, че сирийския паспорт е обявен за издирване от Интерпол e изпратена снимка на лицето в Интерпол - снимката, която стои в неистинските документи\", посочи Арнаудова. \r\nУстановено е, че всички тези документи са фалшифицирани, те са преправяни. Бланките са оригинални, но снимката на лицето е различна от тази, която би следвало да се намира на тези документи.\r\nСпоред заповедта, която ние сме получили на български език, лицето се издирва за съставяне на група и подготовка за извършване на терористични действия, противозаконно използване и притежаване на огнестрелни оръжия в рамките на организационен проект, целящ да посегне на националната сигурност и обществения ред в Мароко, организирано масово присъединяване към терористична организация, получаване на обучения, набиране на средства, както и набиране на големи групи от хора, които да се присъединят към \"Ислямска държава\".\r\nТя поясни, че на 5 и 6 февруари в съда в Ал Рияд са били разпитани двама съмишленици, съратници на лицето, което сме задържали и те също свидетелстват за това, че той е изключително лоялен член на \"Ислямска държава\" и че е подпомагал изцяло дейността на тази терористична организация, използвайки собствените си умения на механик. \r\n\"Според техните показания, лицето е достатъчно високо в йерархията на \"Ислямска държава\", той като демонстративно е носел боеприпаси и множество гранати, демонстративно е носел и колан за самовзривяване. Така, че очевидно той е сериозна част от тази организация\", добави тя.\r\n ", "date": "2018.02.13", "title": "Задържаният мароканец – високо в йерархията на ИД"}
{"url": "https://www.dnes.bg/za-da-se-razbirame/2018/02/13/den-predi-14-i-7-kamyka-koito-privlichat-liubovta.367833", "text": "Ако диамантите са най-добрите приятели на жените, то тогава кристалите са крилете на късмета за нас. Има много и различни кристали, които са все красиви. Всеки кристал носи своята уникална енергия.Има такива, които привличат късмет, богатство, просперитет, не са малко и тези, които привличат любовта. Така например розовият кварц е не само едно нежно бижу, но е смятан за камък на любовта.Без значение дали се намирате във връзка или търсите вашата любов, вижте кои камъни е добре да имате в живота си, за да привлечете Купидон.Перлата символизира чистота и красота, състрадание, защита и любов. Когато се носи като бижу, действа успокояващо на притежателя си. \r\nКогато ви предстои любовна среща не забравяйте да носите перли. Култивираните такива са на достъпни цени и може да ги намерите в много бижутерски магазини.За този красив камък с наситен цвят е известно, че стимулира сексуалното желание, подобрява женствената чувственост, подобрява настроението. \r\nОгненият цвят на граната символизира страст, вдъхновение, любов и романтика. Носете го като бижу или го поставете в спалнята си като декорация. ", "date": "2018.02.13", "title": "Ден преди 14-и: 7 камъка, които привличат любовта "}
{"url": "https://www.dnes.bg/crime/2018/02/13/hvanaha-23-godishen-uchastval-v-alo-izmama-za-12-bona.367894", "text": "Задържан е 23-годишен мъж, участник в телефонна измама за 12 000 лева, съобщиха от МВР. Действията по разследването започнали на 31 януари, когато 76-годишна жена от Чирпан потърсила помощ в полицията.Тя обяснила, че на домашния ѝ телефон се е обадил непознат, представил се за комисар в полицията. Обяснил, че се провежда операция по залавяне на телефонни измамници и я убедил да съдейства за разкриването им. За целта жената предоставила 12 000 лева и златни накити, които по нареждане на мнимия полицай оставила пред входната врата на дома си.В резултат на предприетите в рамките на образуваното досъдебно производство оперативно-издирвателни действия, служителите на РУ – Чирпан и колегите им от ОДМВР - Стара Загора установили и задържали 23-годишен мъж от село Дъбово.Мъжът изпълнявал ролята на \"муле\" в престъпната схема. Той е привлечен като обвиняем за извършено престъпление по чл.209 от НК, а разследването по случая продължава под наблюдението на Прокуратурата.", "date": "2018.02.13", "title": "Хванаха 23-годишен, участвал в ало измама за 12 бона"}
{"url": "https://www.dnes.bg/stranata/2018/02/13/kola-se-udari-v-stylb-vyv-vrachansko-pogubi-jena-na-trotoara.367876", "text": "35-годишна пешеходна е загинала, а 17-годишно лице е пострадало при пътен инцидент в село Търнава, съобщават от МВР във Враца.Инцидентът е станал на 12 февруари около 15:00 часа в селото. Установено е, че лек автомобил \"Пежо\", управляван от 19-годишен младеж, катастрофирал в стълб на електроразпределителната мрежа, след което блъснал две пешеходки на тротоара.Загинала е 35-годишна жена, а в болницата в град Бяла Слатина е прегледана 58-годишна жена. Ранено е 17-годишно момиче, което е пътувало в автомобила.Водачът е изпробван за употреба на алкохол, който е отчел отрицателен резултат. Тестът за употреба на наркотични вещества обаче е отчел наличието на канабис.Водачът е задържан в РПУ - Бяла Слатина. Образувано е досъдебно производство.", "date": "2018.02.13", "title": "Кола се удари в стълб във Врачанско, погуби жена на тротоара"}
{"url": "https://www.dnes.bg/football/2018/02/13/real-psj-7-4-kralete-i-princovete-otsviriha-ronaldo.367900", "text": "Феновете на Реал Мадрид и ПСЖ определиха идеалната смесена единадесеторка на двата отбора в анкета на Marca. В нея футболистите на \"кралския клуб\" доминират със седем представители, но прави впечатление, че петкратният носител на Златната топка Кристиано Роналдо не намира място в състава. Схемата е 4-3-3, като триото в атака е изцяло на \"принцовете\" – Неймар, Килиан Мбапе и Единсон Кавани. В средата на терена са поставени Тони Кроос, Лука Модрич и Каземиро, а в защита има един играч на ПСЖ – Дани Алвеш. Останалите бранители са Серхио Рамос, Рафаел Варан и Марсело, на вратата е Кейлор Навас. Реал посреща ПСЖ в първи 1/8-финален мач от Шампионска лига утре вечер. За европейския клубен шампион с наказание е титулярният десен защитник Даниел Карвахал, докато за гостите Кавани до последно ще е под въпрос. Уругвайският стрелец е с травма и ще мине последен фитнес тест преди да стане ясно дали Унай Емери ще може да разчита на него. Същото е положението и с Левен Курзава. ", "date": "2018.02.13", "title": "Реал – ПСЖ 7:4! \"Кралете\" и \"принцовете\" отсвириха Роналдо"}
{"url": "https://www.dnes.bg/obshtestvo/2018/02/13/obshtinskite-bolnici-diskriminirani-ot-dyrjavata.367901", "text": "От Сдружението на общинските болници заявиха, че са дискриминирани от държавата. Те я обвиняват, че отделя повече пари и внимание на болниците с държавно участие и така обрича общинските на фалит. \n\n\n\n\r\nПредседателят на Националното сдружение на общинските болници /НСОБ/ д-р Неделчо Тотев обясни, цитиран от БНР, че това, което изведе лекари и граждани на протест преди месец, не получи никакво разбиране от държавата за решаване на проблемите в общинското здравеопазване. \r\nСдружението се срещна последователно с представители на НЗОК, на Министерството на здравеопазването и ресорната парламентарна комисия с искания за промяна в цените на клиничните пътеки, по които се работи най-често в общинските болници, за да настоява за 30 милиона лева финансова помощ от държавата за спасяване на общинското здравеопазване.\r\nВ последните дни министърът на здравеопазването Кирил Ананиев е обяснил, че до три месеца се готви нов модел на здравеопазване и тогава той ще бъде представен за обществено обсъждане. \r\nТова изключително много притеснява Националното сдружение на общинските болници. \r\nСпоред тях този срок е твърде кратък, а общинските болници дотогава ще са пред фалит. \r\nОсвен това е станало ясно, че промяна в цените на клиничните пътеки няма да има. \r\nЛекарите считат, че общинските болници няма да могат да излязат от този колапс и връщането отново и на Националната здравна карта, и на медицинските стандарти, ще доведе до закриването им.", "date": "2018.02.13", "title": "Общинските болници - дискриминирани от държавата!"}
{"url": "https://www.dnes.bg/obshtestvo/2018/02/13/krum-gori-kalorii-vyv-fitnesa-gori-i-kolata-mu.367880", "text": "\r\n                        \r\n                        \r\n                        \r\n                    Докато \"гори\" калории във фитнес залата, известният поп-фолк изпълнител Крум получава обаждане, че на метри от него автомобилът му е в пламъци.\r\nВ студиото на \"България сутрин\" певецът сподели, че има подозрения кой може да е извършителят, но всичко се базира само на съмнения и ще остави разследващите органи да разкрият виновника.\r\n\"Това се случи в четвъртък. Често тренирам в определен фитнес и районът около него ми е познат. Обичайно паркирам пред сградата, но беше пиков час и местата бяха запълнени, затова спрях колата си на друга уличка, както съм правил и преди\", разказа пред Крум Сираков.\r\nСлед края на тренировката си изпълнителят забелязва много пропуснати обаждания в телефона и веднага се свързва с пиарката си.\r\n\"Тя притеснена ми съобщи, че отвън има полиция и пожарна, защото автомобилът ми гори\" - но Крум първоначално приема информацията като шега, тъй като няколко дни преди това негов близък си прави подобна закачка с него.\r\nКрум е разказал всичко пред полицията и определи като \"абсурдно\" да става въпрос за конкуренция.", "date": "2018.02.13", "title": "Крум \"гори\" калории във фитнеса, гори и колата му"}
{"url": "https://www.dnes.bg/health/2018/02/13/hapvaite-sinio-sirene-za-dobra-pamet-i-zdravo-syrce.367837", "text": "То има силен аромат, интензивен вкус, красив цвят и всички тези негови качества зависят от млякото, с което е приготвено, времето на зреене, традицията, която е следвана и т. н. Синьото сирене – деликатес, който обичаме да хапваме като мезе към хубаво вино или да добавяме към кулинарните си шедьоври.Продукт, който съдържа голямо количество мазнини, протеини и други важни хранителни елементи. Синьото сирене е ценено не само заради своите вкусови качества, но и заради неговите здравословни ползи.Когато се консумира в умерени количества (тъй като съдържа повече мазнини и сол) то има благоприятен ефект върху здравословното ни състояние. Споделяме няколко добри причини да го консумирате по-често.Добавянето на синьо сирене към вашето дневно меню може да намали риска от сърдечносъдови заболявания. Проучванията показват, че хората, които консумират синьо сирене, имат по-малък риск от развитие на болести на сърцето.Вкусното сирене също помага за понижаване нивата на холестерола и предотвратява възпалението на артериите и образуването на кръвни съсиреци.Един от най-често срещаните здравословни проблеми свързани с напредването на възрастта е артритът. Синьото сирене притежава противовъзпалителни свойства, които помагат за намаляване на възпалението на ставите и облекчаване на болката при артрит.", "date": "2018.02.13", "title": "Хапвайте синьо сирене за добра памет и здраво сърце"}
{"url": "https://www.dnes.bg/temida/2018/02/13/18-godishna-maika-pred-temida-ubila-anka-bebeto-si.367883", "text": "Окръжната прокуратура в Пловдив внесе обвинителен акт срещу 18-годишна майка, убила дъщеря си, съобщиха от държавното обвинение.\n\n\nМайката Гергана Благоева е от ромски произход, а детето - на година и десет месеца, е задушено с чорап. Пред съда тя обясни, че сложила чорапа в устата на малката Анка, защото повръщала. Бебето издъхнало в ръцете на майка си, която след това захвърлила трупа му. Клошар е открил мъртвото бебе в района на бившата Заглушителна станция, момиченцето било само с памперс. Наблизо са открити дрехите му, а чорапът е бил в устата му.Обвиняемата е с мярка за неотклонение \"задържане под стража\".Най-тежкото предвидено от закона наказание за извършеното от престъпление е доживотен затвор без замяна.", "date": "2018.02.13", "title": "18-годишна майка пред Темида, убила Анка – бебето си!"}
{"url": "https://www.dnes.bg/blizak-iztok/2018/02/13/dvama-rusnaci-zaginali-pri-us-bombardirovki-v-siriia.367904", "text": "Руски военни са загинали при водените от САЩ бомбардировки над проправителствени сили в Сирия този месец, потвърдиха близки до загиналите пред Reuters.Представители на САЩ твърдят, че над 100 бойци, близки до сирийския президент Башар Асад са загинали когато коалицията и местни сили предотвратили атака в нощта на 7 февруари.Военното министерство на Русия, което подкрепя силите на Асад, заяви, че проправителствените сили, замесени в инцидента, са провеждали рекогносцировка и руски военни не са били в района.Въпреки това най-малко двама руски военнослужещи, биещи се неформално на страната на проправителствените сили, са били убити при бомбардировката в провинция Дейр ал Заир.Един от двамата се е казвал Владимир Логинов, казак от Калининград. Лидерът на местната казашка общност Максим Буга е заявил, че Логинов е убит заедно с \"дузина\" други руски военни.Другият загинал е Кирил Ананиев, описван като радикален руски националист.Александър Аверин, говорител на националистическата партия, с която Ананиев е имал връзки, заяви пред Reuters, че военният е загинал на 7 февруари. \r\nДруги източници обаче не потвърждават смъртта на двамата. \r\n ", "date": "2018.02.13", "title": "Двама руснаци загинали при US бомбардировки в Сирия?"}
{"url": "https://www.dnes.bg/notifikacii/2018/02/13/za-pyrvi-dom-vse-po-goliam-interes-kym-jilishta-s-2-spalni.367884", "text": "Сделките с тристайни жилища растат и вече достигат дела на покупките на двустайни апартаменти в столицата. Това показват данните на \"Имотека\" - агенция, част от най-големия холдинг в сферата на недвижимите имоти у нас - AG Capital.Жилищата с две спални стават все по-атрактивни за клиентите, които търсят своя първи дом и се нуждаят от по-голям имот с перспектива за развитие на семейството. Така тристайните апартаменти се превръщат в първи избор за жилище на близо 30% от клиентите.Най-търсени са перспективните нови квартали на  София около Южната дъга – Кръстова вада, Манастирски ливади и Витоша.  Средният бюджет, който отделят клиентите за тристаен апартамент, е около  140 000 евро.В традиционно престижните Изток, Изгрев, Лозенец и Център  цените на жилищата с две спални достигат цени до 300 000 – 350 000  евро. В кв. Младост, който е традиционен избор за младите двойки,  средните продажни цени са около 150 000 евро.Освен перспективата за увеличаване на семейството, данъците върху транзакциите у нас също имат влияние върху нежеланието на купувачите да влизат в кратък цикъл на покупко-продажби, когато не става въпрос за инвестиционна сделка, а за имот за живеене.\"През последните месеци отчитаме увеличение на жилищата, които се продават напълно обзаведени. Тенденцията се усеща най-силно при апартаментите с две спални, тъй като се предполага, че клиентите са отделили по-голяма сума за покупката и очакванията им за имота, който ще получат, също се повишава\", коментира Люба Атанасова, изпълнителен директор на \"Имотека\".Според експертите на компанията все още влияние имат и т.нар. двойни сделки. Собствениците продават настоящия си апартамент и със средствата от него купуват друг, в общия случай по-скъп имот. Тук причините са две – увеличаване на квадратурата или повишаване на качеството на живот. И в двата случая, това са семейства с деца – с дял от 80%, сочат данните на \"Имотека\".Почти 30% от клиентите търсят възможност за по-добра среда за живеене и се ориентират към райони с повече зелени площи, по-голяма сигурност, добра транспортна обезпеченост и възможност за оформяне на подходящ социален кръг  - собственици със сходни ценности.\r\nВажен критерий при покупката на жилище остава разпределението на стаите и тяхната големина. \"Купувачите трудно биха направили компромис с нефункционална кухня или малка дневна например. Бъдещите собственици свързват комфорта и уюта в дома си с наличието на пространство, повече на брой и по-големи стаи\", уточнява Люба Атанасова.\r\nПочти всички апартаменти с повече от една спалня се купуват за лично ползване, а не за инвестиция. Експертите очакват интересът към тристайните жилища да се задържи поне до края на годината.", "date": "2018.02.13", "title": "За първи дом: Все по-голям интерес към жилища с 2 спални"}
{"url": "https://www.dnes.bg/health/2018/02/13/neka-byde-svetlina-v-ofisa-vi.367906", "text": "Ако прекарвате твърде дълго време в слабо осветени помещения, това може да причини промени в определени мозъчни структури и да доведе до намаляване на умствените ви възможности. След проведен експеримент учени от Мичиганския университет стигат до заключението, че оскъдната светлина допринася за влошаване на паметта и способностите да възприемаме нова информация.  При изследванията се установило, че при сумрачното осветление обемът на хипокампуса в мозъка намалява с 30%. Хипокампусът е структура, от която зависи формирането на паметта и обучението. Оказва се, че месец след поставянето в очевидно неблагоприятните условия се появявали затруднения в решаването на пространствени задачи, независимо че преди това те били изпълнявани с лекота. При подобрено осветление изследователите, напротив, отчели повишаване на успеха при решаването на задачите. Научният екип отбелязва, че всеки път след „сумрачен период“ ярката светлина действала като лек и възстановявала уменията.  ", "date": "2018.02.13", "title": "Нека бъде светлина... в офиса ви"}
{"url": "https://www.dnes.bg/sofia/2018/02/13/parking-kolcheta-sreshtu-nagloto-parkirane-v-liulin-7-za-mesec.367882", "text": "Сигнал за нередно паркиране и нарушаване на общинска собственост беше публикуван в . \r\n\"Сигнализирам за грубо и безцеремонно унищожаване на общинска собственост, съчетано с масово погазване на закона за движение/паркиране\", пише в сигнала, изпратен и до Столичната община.Преди месец от Общината поставят колчета, които трябва да спрат масовото и незаконно паркиране на автомобили на тротоара в \"Люлин\" 7, на кръстовището на бул. \"Джавахарлал Неру\" и бул. \"Индира Ганди\".Част от колчетата обаче бързо биват унищожени, за да могат шофьорите да паркират върху тротоара и така пречат на пешеходците да използват тротоара, както и пешеходната пътека.", "date": "2018.02.13", "title": "Паркинг колчета срещу наглото паркиране в \"Люлин\" 7... За месец!"}
{"url": "https://www.dnes.bg/sofia/2018/02/13/jenata-padnala-ot-mosta-na-malinov-s-opasnost-za-jivota.367912", "text": "Състоянието на жената, която е приета в УМБАЛ \"Света Анна\", след като като  на бул. \"Александър Малинов\", е тежко и е с опасност за живота, съобщиха от лечебното заведение.\nОсвен тежката черепно-мозъчна травма, жената е и с тежка, открита фрактура на ръка и фрактура на таза.\r\nПрипомняме, че около 10:00 часа, на мост до Бизнес парка в столичния квартал \"Младост\" лек автомобил губи контрол и пада от моста.\r\nВсе още се изясняват обстоятелствата около случилото се.", "date": "2018.02.13", "title": "Жената, паднала от моста на \"Малинов\", с опасност за живота"}
{"url": "https://www.dnes.bg/obshtestvo/2018/02/13/putbulyt-ubiec-ot-mokrishte-s-nov-dom-vze-go-npo.367891", "text": "Столична организация за защита на животни е поела грижите за питбула от Мокрище, който на 29 януари уби тригодишния племенник на стопаните си. Кучето е взето вчера следобед от представители на \"Вотан – нов живот за питбула\", веднага след като изтече 14-дневната карантина за отхвърляне вероятността за бяс, съобщи Дарик.\n\n\n\nПрез целия период животното не е проявило нито признаци на смъртоносната болест, нито агресия, казват от Агенцията по храните. Всеки ден е наблюдавано от специалисти, чието становище е, че няма никакви опасни симптоми.Стопаните, които са се грижили за него през това време, също свидетелстват, че се е държало кротко и дружелюбно. Междувременно е добре хранено и е наддало на тегло.До последно се говореше за три варианта за питбула, като след успешното преминаване на първите оценки от специалист по поведение – етолог, се знаеше, че няма да бъде умъртвен, поне заради това, че е нужен на следствието.Понеже предстоят етологични експертизи за нуждите на досъдебното производство, намеренията бяха да бъде настанен в приют за полицейски кучета. В последния момент обаче е избран третият вариант – предаване за отговорно пазене на осиновители или неправителствени природозащитни организации при условие, че поемат ангажимента да осигурят кучето, ако е необходимо на разследващите.През двете седмици карантина любители на животните не спираха да настояват кучето да не бъде убивано, явиха се и много кандидат-осиновители. В присъствието на ветеринар то бе посещавано от желаещи да го видят, които му носеха храна и постелки.Официално информация за предаването на питбула така и не беше оповестена. За това се разбра от постинг в социалните мрежи на \"Вотан\", а ресорните институции се въздържаха от всякакви коментари. Не стана ясно подготвени ли са експертизите или предстоят, нито как ще се гарантира осигуряването на кучето, ако се наложи.Самото сдружение е насочено към спасяване на изоставени, малтретирани, използвани за боеве или такива с поведенчески проблеми. Основателката му е Нина Пенова.От организацията потвърдиха, че питбулът е предаден на отговорно пазене, както и че това е свързано с някои ограничения. Ще бъде отглеждан, лекуван и обучаван, докато трае делото. След приключването му ще бъде преценено дали да бъде поверен окончателно на нови стопани. За момента е забранено да му се ходи на свиждания, да се извежда на публични места, да се разхожда където и да било без каишка и намордник.Днес ще му бъдат направени пълни изследвания. При преместването многократно е повръщал и се е изхождал, диша тежко. Предполага се, че това може да е заради рязката промяна от глад към прекомерно хранене. Благодетелите му пишат още, че няма нужда от финансова помощ за него.", "date": "2018.02.13", "title": "Путбулът убиец от Мокрище с нов дом, взе го НПО"}
{"url": "https://www.dnes.bg/obshtestvo/2018/02/13/otkriha-riadka-moneta-na-car-ivan-asen-ii-krai-liutica.367895", "text": "\nКрепостта Лютица край Ивайловград отново изненада археолозите с рядка находка. През 2017 г. там беше намерена монета на цар Иван Асен II, която е 26-ият екземпляр от откритите досега в България при редовни археологически проучвания, съобщиха от НИМ. Обектът \"Лютица\" е най-югоизточната точка при проучването на явленията в българското парично обръщение в периода Х-ХV в. Монетите, открити на Лютица през миналата година, показват няколко основни хронологични периода.Животът в крепостта е най-активен в периода 1204-1246/1250 г. Още при цар Калоян градът влиза в границите на Българското царство, като населението в него активно използва същите медни парични знаци (медни монети), които българският вестарх налага в цялата държава.Нумизматичният материал доказва безспорно, че през средновековието крепостта Лютица е в границите на Българското царство. Монетите отразяват донякъде събитията от пролетта на 1230 г., когато, както пише Георги Акрополит, солунският деспот Теодор Дука нахлува в България със своя войска и с наемни латински рицари в долното течение на река Марица, което поражда бърза военна операция от страна на цар Иван Асен ІІ и пленяването на ромейския деспот с цялото му семейство при с. Клокотница, припомнят от НИМ.Засега това е най-югоизточната точка, където е открита билонова монета на цар Иван Асен ІІ, и то добре запазена. В поддръжка на тези исторически събития е намирането на монети на Теодор Комнин Дука, на брат му Мануил Комнин Дука и на сина му Йоан Дука.", "date": "2018.02.13", "title": "Откриха рядка монета на цар Иван Асен II край Лютица"}
{"url": "https://www.dnes.bg/obshtestvo/2018/02/13/pochina-diado-dobri-jiviiat-svetec-posvetil-se-na-chovechnostta.367942", "text": "Днес, след кратко боледуване, е починал дядо Добри.Живият светец, както го наричаха хората, е издъхнал по обед в Кремиковския манастир, където беше отседнал през последните години, съобщиха от обителта пред Dnes.bg.Утре тялото на дядо Добри ще бъде изложено за поклонение в църквата на родното му село Байлово. А погребението му ще е в четвъртък.\n\n\n\nДядо Добри навърши 103 г. през миналата 2017 г.  Роден е на 20 юли 1914 г. в село Байлово. Баща му загива в Първата световна война и майка му отглежда сама децата си. Детството и ученическите си години дядо Добри не помни. Решава да се ожени през 1940 г. – време, в което България участва във Втората световна война.При една от бомбардировките над София снаряд пада в близост до него и почти го лишава от слух.През годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат \"Светецът от Байлово\".Добротата, скромността му, аскетският начин на живот и дълбоката щедрост се възприемат от мнозина като изключителен нравствен модел в съвременното ни общество.Заради лишенията, на които се подлагаше, силната вяра в доброто, чистите си и искрени действия, и надеждата, която даваше на отчаяните, възрастният старец бе изключително уважаван и почитан от хората.Дядо Добри е един от най-големите частни дарители на български православни храмове. Макар че живее изключително бедно, през живота си е дарил над 80 000 лева, събрани от лични средства и от средства, предоставени му от щедри хора, според Уикипедия.През 2009 г. например дарява 35 700 лв на патриаршеската катедрала \"Св. Александър Невски\" – най-голямото дарение от частно лице в над 100-годишната история на храма.Dnes.bg изказва съболезнования за кончината на светия човек. Бог да го прости!", "date": "2018.02.13", "title": "Почина дядо Добри – живият светец, посветил се на човечността"}
{"url": "https://www.dnes.bg/stranata/2018/02/13/rabotnik-pochina-sled-trudova-zlopoluka-v-lovech.367917", "text": "Работник на 47 години е починал след трудова злополука в Завода за отливане на чугуни \"Осъм\" АД в Ловеч. Друг работник е настанен в болница, съобщи директорът на Инспекцията по труда в Ловеч Митко Митев.По думите му става въпрос за два инцидента. Първият е възникнал вчера около 12.40 ч. Починалият, който е работел като шлосер, заедно със свой колега е транспортирал филтър за аспирационна система чрез мотокар от ремонтен цех.Филтърът е започнал да пада, а мъжът се е опитал да го задържи, но е бил затиснат от него. Откаран е в болница в Плевен с тежки наранявания, където по-късно е починал.В момента се извършва проверка по случая както от Инспекцията по труда, така и от прокуратурата. На виновните за инцидента ще се търси отговорност. Митев каза още, че малко след злополуката в предприятието е станал и друг инцидент, при който е пострадал 54-годишен работник.Той е настанен в болница без опасност за живота, с обгаряния в областта на окото. Този инцидент е бил при работа с индиукционна пещ, при която парче разтопен метал е хвръкнал и изгорил работника, предаде БТА.Според Митко Митев последният трагичен инцидент в завода е от 2014 г., а последната проверка там за безопасните условия на труд е била извършена през есента на миналата година. Издадените тогава предписания са били изпълнени.И по двата случая са образувани досъдебни производства. От предприятието отказаха да коментират инцидентите.\r\n ", "date": "2018.02.13", "title": "Работник почина след трудова злополука в Ловеч"}
{"url": "https://www.dnes.bg/zvezdi/2018/02/13/idi-mi-doidi-mi-keiti-peri-i-orlando-blum-se-sybraha.367885", "text": "Кейти Пери и Орландо Блум са отново заедно - 11 месеца, след като се разделиха. Информацията бе подадена на \"Сън Онлайн\" от източник, запознат с отношенията на двойката.\"Двамата са отново заедно. Този път Кейти иска да накара нещата да проработят. Тя се опита, но така и не успя да го отреже изцяло. Твърде много я е грижа за него. Този път двамата възнамеряват да останат далеч от светлините на прожекторите, но определено са заедно пак\", заяви информаторът пред медията.32-годишната певица и 42-годишният актьор бяха двойка в продължение на 10 месеца и изглеждаше, че са много щастливи, но през февруари миналата година неочаквано се разделиха и решиха да останат само приятели.По-късно имаше множество спекулации дали двамата няма все пак да се съберат, но те така и не бяха потвърдени.\r\n ", "date": "2018.02.13", "title": "Иди ми, дойди ми... Кейти Пери и Орландо Блум се събраха"}
{"url": "https://www.dnes.bg/temida/2018/02/13/kmetyt-na-septemvri-ostava-pravoto-na-trud-bilo-pravo.367927", "text": "Апелативният специализиран съд върна на поста кмета на Септември Марин Рачев.\n\n\n\n\nРешението бе посрещнато от десетки негови фенове с аплодисменти и възгласи: \"Победа\".Според магистратите няма доказателства, че ако е на поста той би укрил доказателства, или пък би повлиял на свидетели.Самият Рачев увери, че е в отпуска до втори април и е на разположение на разследващите органи.\r\nДоводът, че на Рачев може да бъдат повдигнати още обвинения, не е основателен, посочиха съдиите.По техните думи по време на делото, не е станало ясно кои свидетели трябва да бъдат разпитани.Освен това съдиите отбелязаха, че правото на труд е основно човешко право, пише \"\".", "date": "2018.02.13", "title": "Кметът на Септември остава! Правото на труд било... право"}
{"url": "https://www.dnes.bg/sofia/2018/02/13/v-kadyr-kolata-padnala-ot-mosta-na-malinov.367934", "text": "\nНа заснетите кадри виждате автомобила на жената, която е приета в УМБАЛ \"Света Анна\" с опасност за живота, след като колата й пада от моста на бул. \"Александър Малинов\".\n\nИнцидентът стана около 10:00 часа, на мост до Бизнес парка в столичния квартал \"Младост\".От лечебното заведение съобщиха, че състоянието й е тежко, като освен тежката черепно-мозъчна травма, жената е и с тежка, открита фрактура на ръка и фрактура на таза.Все още се изясняват обстоятелствата около случилото се.", "date": "2018.02.13", "title": "В кадър: Колата, паднала от моста на \"Малинов\""}
{"url": "https://www.dnes.bg/obshtestvo/2018/02/13/s-ili-bez-referendum-protiv-istanbulskata-konvenciia-sme.367908", "text": "Дебатът за Истанбулската конвенция е доста сериозен и 86% от хората са чули за нея. Това на практика означава всички.58% обаче не одобряват България да ратифицира документа срещу само 19%, които я одобряват. Съотношението е приблизително три към едно, сочи изследване на \"Галъп интернешънъл\", проведено между 2 и 9 февруари.\n\n\n\nОстаналите 23 на сто от анкетираните се колебаят дали Конвенцията трябва да стане факт или не.Във всички социални групи обаче преобладава отрицанието, обобщават анализаторите като уточняват, че известно изключение правят привържениците на ГЕРБ, където близо 1/3 приемат конвенцията, а 2/5 я отхвърлят.Според социолизите едва ли хората са много запознати в детайли с Истанбулската конвенция, но в такива обществени дискусии е важно да се провери най-вече какъв образ се е създал, изводът от проучването е, че общият имидж на конвенцията очевидно е негативен за българите.  От темите от последните дни явно сериозно се подкрепят най-вече различните типове проверки на съответните контролни органи – проверки на имущество, проверки на кметове, проверките в железниците и т.н.Така например 78% споделят мнението, че никога не е късно да се проверява нечие богатство. 20% обаче смятат, че вече е много късно.", "date": "2018.02.13", "title": "С или без референдум: Против Истанбулската конвенция сме!"}
{"url": "https://www.dnes.bg/crime/2018/02/13/izmamnik-ujili-starec-s-4160-leva-uj-kupuval-rakiia.367893", "text": "Непознат е влязъл в дома на 85-годишния С. Г. в монтанското село Смоляновци и под предлог, че иска да купи домашна ракия е откраднал 4160 лева, съобщиха от МВР в Монтана.Измамникът се престорил, че купува ракия. И докато старецът точел алкохол за непознатия, той тършувал из къщата и намерил парите върху едно от леглата в стаите.С.Г. установил липсата на сумата малко, след като крадецът си тръгнал. Той веднага позвънил в полицията, но от неканения гост нямало и следа.На мястото е направен оглед от полицейска група, образувано е дознание. През миналата година в Монтана и региона са станали над 60 измами по телефона и след посещения на непознати в домовете, а жертвите са дали повече от 300 000 лева.\r\nПолицията е заловила три групи измамници, които са задържани и в момента се водят съдебни дела. Разпространени са множество листовки с указания как възрастните хора да се пазят от измами, но въпреки това и до сега крими деянията не спират.\r\n ", "date": "2018.02.13", "title": "Измамник ужили старец с 4160 лева. Уж купувал ракия!"}
{"url": "https://www.dnes.bg/obshtestvo/2018/02/13/biznes-v-chas-uchenici-syzdavat-sobstvena-firma.367941", "text": "\r\n                        \r\n                        \r\n                        \r\n                    Учениците от 11 \"В\" клас в езиковата гимназия \"Пейо Яворов\" в Силистра се учат на бизнес умения, като създават своя фирма в училище. Те продават изработени от тях неща, а със спечеленото подпомагат деца в неравностойно положение, разказва .\r\nВ часа по бизнес и предприемачество децата изработват предмети, предназначени за двата предстоящи празника - Свети Валентин и Трифон Зарезан.\r\nТе трябва да създадат своя учебна компания, да наберат собствен капитал, да генерират бизнес идея и да я реализират, като един от най-трудните етапи е продажбата. Младежите са изградили четири отдела – за маркетинг, човешки ресурси, финанси и производство.\r\nМакар и да усвоят някои бизнес умения, надали всички от младежите ще се занимават с предприемачество в бъдеще. Но вече са напът да научат най-големия си урок – по благородство.\r\nСъс средствата от продажбата на коледни и новогодишни предмети младите хора участваха в кампанията за подпомагане на младежи без родителска грижа и на деца с увреждания в Силистра.", "date": "2018.02.13", "title": "Бизнес в час – ученици създават собствена фирма "}
{"url": "https://www.dnes.bg/obshtestvo/2018/02/13/myje-s-kauza-medsestra-marinov-i-medsestra-nikolov.367909", "text": "На фона на всеобщата криза за медицински сестри, във Велико Търново двама мъже на средна възраст се отказаха от престижните си и добре платени професии и се отдадоха на обучението си за медицински сестри във филиала на Варненския медицински университет в старата столица.Симеон Маринов и Светлан Николов са първокурсници. Вече са минали успешна първа сесия и сега са на практика в отделението по гастроентерология в областната болница.46-годишният Светлан Николов от Трявна дълго е обмислял обучението си за медицинска сестра и казва, че това е преломен момент в неговия живот и път към реализацията на една мечта.В момента е първокурсник  в група с 16 момичета и още един мъж, които се обучават за медсестри.\"Идвам от Прага. Там работихме, имахме фирма за набиране на работници. С течение на времето реших да направя някаква преквалификация. Първоначално мислех да завърша образованието си и да се върна в Прага и да работя като парамедик на линейка, но по-късно, в процеса на работа ми хареса много преподавателската работа\", разказва Светлан пред БНР.Целта му е да завърши образованието си и след това да стана асистент в Медицинския университет, филиала във Велико Търново.Той е убеден, че професията медицинска сестра не е никак женска: \"Мога да кажа, че това е една мъжка професия, особено в някои отделения, където се изисква доста мъжка ръка и физическа сила\".32-годишният Симеон Маринов от Велико Търново също се е отказал от професията си - на търговски представител, за да изучава тънкостите на сестринството.\"Средно образование съм завършил биология, магистратура финанси. Аз съм социален човек, обичам да помагам на хората и в момента това правя. В много професии вече няма мъжка, няма женска. Човек е индивидуален. С уважение и респект се отнасят към мен. Няма лесно, всичко е трудно. Трудното е, може би, когато не можеш да помогнеш на даден човек, когато е настъпила фаза, когато е нелечимо неговото заболяване\", разсъждава той.Колегите им от курса признават, че двамата са душата на компанията.", "date": "2018.02.13", "title": "Мъже с кауза: Медсестра Маринов и медсестра Николов"}
{"url": "https://www.dnes.bg/notifikacii/2018/02/13/svetovnata-banka-iska-300-mln-rabotni-mesta-do-30-g.367892", "text": "Инвестициите в човешкия капитал са това, което ще определя бъдещето на страните, заяви днес президентът на Световната банка Джим Йон Ким, цитиран от ТАСС.\r\nДжим Йон Ким направи тази оценка на провеждащата се в Дубай Шеста световна правителствена среща на върха, посветена на въпросите на ефективното държавно управление и на внедряването на съвременни технологии в различни сфери на живота. В престижния форум участват над 4000 делегати от 140 страни, включително лидери на международни организации, представители на ръководството на водещи научно-технически структури и на технологични корпорации от цял свят.\r\nПо думите на ръководителя на Световната банка всички страни в света трябва да са готови да се конкурират в икономиката на бъдещето.\r\nДо 2050 година 150 милиона души ще излязат от пазара на труда, а 450 милиона ще влязат на него. Това означава, че ще има разминаване от 300 милиона работни места, които трябва да бъдат създадени, подчерта Джим Йон Ким.\r\nСпоред него професиите на бъдещето ще бъдат най-различни, а иновациите ще вървят напред и затова е важно да се инвестира в образователната система.\r\nОколо 250 милиона деца в света в момента са неграмотни и още близо толкова остават извън училищното образование, припомни той.\r\nПо думите му студентите трябва да се обучават да решават проблеми, да създават, да могат да мислят аналитично и да имат възможност да приложат уменията си.\r\nМного страни, които успяха да постигнат големи успехи, започнаха да инвестират в гражданите си от малки. Инвестициите в човешки капитал са изключително важен процес и това ще определи бъдещето на страните по света, каза президентът.\r\nСветовната правителствена среща на върха е учредена през 2013 г. като \"представителен форум за обсъждане на идеи и технологии, които променят света и формират бъдещето\", заявиха негови организатори. Той се използва за \"презентация на смели иновационни проекти, призвани да извършат пробиви и да променят представите за хоризонтите на възможното\".\r\nВ програмата на сегашния форум присъстват и други теми, като пътищата за постигане на благополучие и справедливост в обществото през 21-и век, отговора на климатичните промени, перспективите за усвояването от човека на други планети, ролята на биотехнологиите в медицината в най-близко бъдеще, и други.\r\nФорумът приключва тази вечер.", "date": "2018.02.13", "title": "Световната банка иска: 300 млн. работни места до 30 г."}
