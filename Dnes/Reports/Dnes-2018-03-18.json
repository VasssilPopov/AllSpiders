{"url": "https://www.dnes.bg/sport/2018/03/18/ludogorec-razbi-etyr-na-ivailo-rezervira-pyrvoto-miasto.371073", "text": "Лудогорец постигна разгромна победа с 6:0 като гост срещу Етър в среща от 26-ия кръг в Първа професионална лига. Шампионите рано решиха крайния изход в двубоя на стадион \"Ивайло\" и не оставиха никакви шансове на тима на Красимир Балъков.\n\r\nОще в петата минута Клаудиу Кешерю се разписа отблизо след асистенция на Върджил Мисиджан и заучено изпълнение на свободен удар.\n\r\nВ средата на първата част далечен шут на Чавдар Ивайлов премина покрай вратата на \"зелените\". Само две минути след това Мисиджан направи резултата 2:0 с техничен удар след извеждащо подаване на Марселиньо.\n\r\nВ 39-ата минута отново Мисиджан се разписа със силен удар след технично подаване на Вандерсон.\r\n                    \r\n                    \r\nМалко след паузата Самб Бадара не успя да се възползва от грешка на Сисиньо, като ударът му беше спасен от вратаря Ренан. В 58-ата минута Абел Анисе със силен далечен удар реализира четвъртия гол във вратата на Етър.\n\r\nВ 74-ата минута румънецът Кешерю се възползва от нова грешка в отбраната на домакините и отново се разписа в мрежата зад Христо Иванов. Две минути преди края на редовното време влезлият като резерва Якуб Швиерчок вкара първия си гол с екипа на Лудогорец, оформяйки разгрома с 6:0.\n\r\nОсмият пореден успех в шампионата направи Лудогорец лидер след края на редовния сезон. Разградчани имат актив от 66 точки на първо място. Етър заема 13-та позиция с 21 точки и ще играе във втората осмица в шампионата.\n\r\n ", "date": "2018.03.18", "title": "Лудогорец разби Етър на Ивайло, резервира първото място"}
{"url": "https://www.dnes.bg/za-da-se-razbirame/2018/03/18/kolko-tyrpenie-proiaviava-vsiaka-zodiia-v-liubovta-ii-chast.370967", "text": "Търпението и любовта трябва да вървят ръка за ръка, за да може връзката да се радва на успех. Те обаче невинаги са съвместими. \r\nЕдна от вероятните причини, поради които сме склонни да загубим търпението си по въпросите, свързани с любовта, е, че мислим, че имаме перфектна любовна връзка, в която няма да се налагат компромиси и търпение. Съвършенството обаче не е възможно. И все пак очакваме повече. \r\nИменно очакванията са онова, което може да ви заблуди и съответно разочарова. Затова е много важно да сте наясно, че търпението наистина е добродетел, че и не всеки го притежава. \r\n, предстои да разгледаме останалите шест. \r\r\n                    \r\n                    \r\nПо природа Везните са търпеливи и мили и това не е роля. Въпреки че тези положителни черти им помагат и в социалния свят, те действително подкрепят романтичния си партньор.\r\nВезните са щедри, когато става въпрос за комплименти и похвали, и никога не пропускат възможността да бъдат мили. \r\n\r\nНай-добре е да приемете реалността и да сте наясно, че, когато си имате работа с представител на тази зодия, трябва да очаквате търпение в много малки количества. Или е по техния начин или по никой друг и това важи за всеки аспект от живота. \r\n\r\nМоже да изглеждат прекалено търпеливи, тъй като Стрелците са добри в отричането на истината, ако тя е, че са нежелани. Тогава родените под този знак ще ви чакат. \r\nПричината е, че Стрелците искат да бъдат герои, това е малката им тайна. И ако се наложи да чакат избраника си, докато той/тя намери себе си, са съгласни с това. \r\nЗа останалите зодии четете на ", "date": "2018.03.18", "title": "Колко търпение проявява всяка зодия в любовта? (II част)"}
{"url": "https://www.dnes.bg/stranata/2018/03/18/16-godishnata-milica-stana-devoika-kiustendilska-prolet.371065", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Кюстендил в събота вечер за 52-ри път избраха \"Девойка Кюстендилска пролет\". Тази година призата грабна 16-годишната Милица Стойчева. През цялата година тя ще носи символа на красотата и плодородието.\n\r\nПовече от половин век в навечерието на пролетта девойките в Кюстендил се впускат в надпревара - коя от тях е най-достойна да носи короната, символизираща плодородието на Кюстендилския край.\n\r\nТази година 14 момичета се впуснаха в надпревара. Облечени в традиционните носии за този край, всяка от претендентките за короната понася в ръцете си кошница пълна с плодове, амфора с минерална вода и венец, оплетен от черешови клони.\r\n                    \r\n                    \r\nТази година най-достойната сред девойките се казва Милица Стойчева. Тя ще носи символите на Кюстендил през цялата година.\r\n", "date": "2018.03.18", "title": "16-годишната Милица стана Девойка Кюстендилска пролет"}
{"url": "https://www.dnes.bg/obshtestvo/2018/03/18/da-spasish-jivot-e-bezcenno-no-i-spasenieto-si-ima-cena.371066", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 4000 българки умират от рак на гърдата всяка година. Голяма част от тях е можело да бъдат спасени, ако заболяването е било открито навреме, категорични са лекари от Пловдив.\n\r\nДвама медици са се заели с нелеката задача да намалят процента на починали от коварното заболяване. За да бъде успешно начинанието им обаче, е нужна помощ.\n\r\nЗа година и половина д-р Иво Ватев и д-р Атанас Баташки са прегледали безплатно 2800 жени за рак на гърдата в Пловдив. Благодарение на изследванията, те откриват онкологично заболяване при 22 от тях.\n\r\nМедиците използват базата на Университетската болница \"Свети Георги\" в Пловдив, за да извършват безплатните прегледи. Извън града обаче не могат да се справят само със собствени сили и средства, защото нямат нужната апаратура.\r\n                    \r\n                    \r\nМладите лекари вярват, че добри хора ще откликнат на призива им и дарят средства за закупуването на ехограф. До момента са събрали 30% от нужните 12 000 лева.\n\r\nЖелаещите да дарят средства за нужната апаратура, могат да го направят чрез банковата сметка за дарения.\n\r\n\n\r\n\n\r\n ", "date": "2018.03.18", "title": "Да спасиш живот е безценно! Но и спасението си има цена"}
{"url": "https://www.dnes.bg/sofia/2018/03/18/v-sofiia-i-dnes-padnali-kloni-dyrveta.371067", "text": "Екипите на Дирекция \"Аварийна помощ и превенция\" са се отзовали на 28 сигнала, свързани с паднали клони и дървета в столицата, съобщават от Столичната община. \r\nЕкипите са работили през целия ден и за обезопасяване на надвиснали ламарини. \r\nВъв връзка с валежите е отреагирано и на два сигнала за завиряване в Малинова долина и във Владая. \r\nПадналите вследствие на вятъра клони се почистват и от екипи на \"Зелена система\". Дейностите по почистване на паркове и междублокови пространства ще продължат, уточняват от общината.\r\nНаблюдават се речните корита и оттоците на Южната дъга на Столичен околовръстен път, както и общинските язовири, които се изпускат контролирано.", "date": "2018.03.18", "title": "В София и днес: Паднали клони, дървета... "}
{"url": "https://www.dnes.bg/health/2018/03/18/prenesete-cvetoveta-na-dygata-na-trapezata-si.370920", "text": "В края на зимата е добре да започнем здравословен хранителен режим, с който да се пречистим от токсините и да влезем отново във форма. Има най-различни варианти, с които ще свалим килограмите, но важното е това да не става за сметка на здравето. Храненето по цветове е много подходящо за това време. По данни на американското министерство на земеделието, ако се изпълнява правилно, този режим може да предотврати сърдечни заболявания, хипертония, диабет, да намали риска от развитие на рак.  \r\nОсновното правило е да разделим храните според седемте цвята на дъгата. Освен витамините и минералите, кото съдържат, храните по цветове могат да подобрят настроението ни. \r\n \r\nЦветното хранене прилича много на монодиетата, която до някаква степен следва принципите на разделното хранене. Бяло, зелено, червено, оранжево, виолетово, жълто. По тези цветове се разпределят храните от понеделник до събота, като неделя се смята за разтоварващ ден, в който трябва да пием само вода и чай. Ако се храним така за 1 месец, не само ще заредим организма си с много фитонутриенти, но и ще свалим между 2 и 4 килограма (зависи от структурата на всеки).\r\n\r\n\r\n\r\n\r\n\r\n\r\n \r\n", "date": "2018.03.18", "title": "Пренесете цветовета на дъгата на трапезата си"}
{"url": "https://www.dnes.bg/notifikacii/2018/03/18/izbori-s-predizvesten-krai-rusiia-otnovo-izbra-putin.371072", "text": "Настоящият държавен глава на Русия Владимир Путин остава на поста си за още 6 години, след като побеждава категорично в президентските избори в страната.\r\nТой събира около 73,9% от избирателите, показват екзитполовете на Всеруския център за проучване на общественото мнение (ВЦИОМ), цитирани от TACC.\r\nНа предходните президентски избори в Русия Путин събра 63,60% от гласовете.\r\nПри преброени 21,3 процента от подадените бюлетини президентът води със 71,97 процента, съобщи Централната избирателна комисия (ЦИК), цитирана от ТАСС.\r\nПо данни на ЦИК от 18 ч. московско време (17 ч. българско време) избирателната активност е била 59,97 процента.\r\nТова е два часа преди затварянето на избирателните секции в Западна Русия.\rСлед това още един час, до 21 ч. московско време (20 ч. българско време) гласуваха в руския анклав на Балтийско море Калининградска област.\r\nНе са установени нарушения, които може да повлияят на резултатите от изборите, обяви руското министерство на вътрешните работи, цитирано от БТА. ЦИК съобщи, че е получила над 670 жалби, посочва ДПА.\r\nСлед днешните избори Путин ще остане президент на Русия до 2024 г., отбелязва Франс прес. Ройтерс посочва, че тогава той ще бъде на 71 години, като ще е управлявал страната близо четвърт век. Само Йосиф Сталин е управлявал по-дълго, разбира се, той като съветски лидер.\r\nПутин обеща да използва новия си мандат, за да укрепи защитата на Русия срещу Запада и да повиши стандарта на живот, припомня Ройтерс.\r\nАгенцията отбелязва, че преизбирането на руския президент не е будило съмнение. Путин доминира на политическата сцена в Русия вече 18 години, рейтингът му е около 80 процента, той има подкрепата на управляващата партия и на държавната телевизия, и никой от останалите седем кандидати не бе реална заплаха, след като опозиционният лидер Алексей Навални не бе допуснат до участие в изборите, посочва Ройтерс.\r\nВъпреки че Путин има шест години, за да определи потенциалния си наследник, несигурността по въпроса е потенциален източник на нестабилност в един капризен управляващ елит, който само той е способен да държи под контрол, посочва Ройтерс. Според вътрешни хора в Кремъл президентът не е избрал ясно кой ще го замени.\r\n\"Колкото по-дълго (Путин) остане на власт, толкова по-трудно ще бъде да се оттегли\", коментира Алексей Колесников от Московски център \"Карнеги\". \"Как може той да напусне една толкова сложна система, която по същество е негов личен проект?\", попита Колесников, цитиран от БТА.", "date": "2018.03.18", "title": "Избори с предизвестен край! Русия отново избра Путин"}
{"url": "https://www.dnes.bg/notifikacii/2018/03/18/poboi-iztezaniia-spin-tyjnata-istoriia-na-edna-seks-robinia.371064", "text": "На пръв поглед Радия Мамбо изглежда като всички млади жени, които се разхождат по пристанището на Момбаса. 27-годишната жена е облечена в черно и крие лицето си зад хиджаб. Тя крие и историята си от другите хора, а и истинското си име, разказва историята й .\n\r\nРадия се е завърнала тайно в Кения, въпреки че е родена и израснала тук. Само допреди два месеца е била в Сомалия, където е била секс робиня на ислямистките милиции Ал Шабаб. През 2013 година неин роднина я вербувал. Преди това тя дълго време търсела работа в Момбаса, но без успех.\n\r\n\r\n\"Познати на баща ми ме взеха със себе си. Казаха ми, че мога да ги придружа до Сомалия. Обещаха ми да работя като готвачка. И аз се съгласих. Когато пристигнах, видях много мъже с дълги бради. Приличаха на араби. Като влязох вътре, те веднага залостиха вратата, за да не избягам\", спомня си младата жена.\n\r\nРадия сваля черната роба и показва белезите по тялото си. Разказва също, че лекарите в Момбаса установили, че е заразена с вируса на СПИН. \"Хората, при които бях в Сомалия, ми обещаваха да ми плащат месечно 60 000 кенийски шилинга (около 480 евро). Но истината е, че не ми даваха нито стотинка. Те ме направиха секс робиня. Всеки можеше да спи с мен. Никой не ползваше презервативи. Те ме биеха и изтезаваха. Цялата бях в рани\", разказва тя през сълзи.\n\r\nРадия е една от малкото кенийски жени, успели да избягат. И то по една случайност. Един ден трябвало да отвори вратата за посетители. Сторила го и побягнала. Успяла да стигне до една гора, където се крила цял месец. После срещнала един човек, който ѝ обяснил как да стигне до Кения.\n\r\n\n\r\nЗа съжаление Радия не е единичен случай. Кенийските сили за сигурност информират, че все повече млади момичета и жени се присъединяват към терористичните милиции Ал Шабаб. \n\r\nМного често ислямистите ги примамват с обещания за пари, работа или дори женитба. Много малко от тези жени успяват да избягат. По кенийското крайбрежие говорят, че ислямистките милиции използват все повече жени като шпиони, тъй като силите за сигурност не им обръщат голямо внимание.\n\r\n\"Това е нова тактика на ислямистите, след като в миналото властите успяха да предотвратят много атентати\", казва пред  Мартин Кимани. Той ръководи кенийския антитерористичен център. \n\r\nСлед като обаче станаха известни много подобни случаи, кенийското правителство започна да обръща по-голямо внимание на темата. \"Ние установяваме, че жените които се присъединяват към ислямистите в Сомалия биват изтезавани, изнасилвани, есплоатирани. Те страдат много повече от мъжете. Ние искаме жените да разберат, че рискуват живота си, когато се присъединяват към бунтовниците\", казва Кимани. \n\r\n\"Има обаче и момичета, които са се завърнали в Кения и искат да извършват атентати\", добавя той.\n\r\nНе е ясно колко млади жени са били вербувани от ислямистките милиции Ал Шабаб. \"Ние предполагаме, че техният брой надвишава 10 000\", споделя Филис Муема, директорка на Центъра за защита на обществото в Кения. Тази неправителствена организация помага на избягалите от милициите Ал Шабаб по кенийското крайбрежие. \"Някои от вербуваните млади хора са загинали. Други са имали щастието да се завърнат в Кения\", казва Муема.\n\r\nПрез 2015 година кенийското правителство обяви амнистия за всички млади кенийци, присъединили се към милициите Ал Шабаб, които са се завърнали в Кения. Целта беше те да бъдат реинтегрирани в кенийското общество. Много от завърналите се млади хора обаче не се възползват от амнистията. Те се страхуват от широката мрежа на Ал Шабаб в Кения. За ислямистите те са предатели.\n\r\nСлед завръщането си в Кения Радия предпазливо подновява контактите си със съседите. Съпругът ѝ също се присъединил към Ал Шабаб - преди две години. Оттогава насам тя не е чувала нищо за него. Сега Радия продава зеленчуци на пазара, за да изхранва петте си деца. \"Мъжът ми просто изчезна. Затова трябваше да си намеря някаква работа\", казва тя.\n\r\n\"В Сомалия беше ужасно. Надявах се, че един ден ще успея да избягам. През седмиците, прекарани в гората, нямах нормална храна. Живеех само от плодове. Но това беше рай в сравнение с ужасите, които преживях в Сомалия. Никога вече няма да се върна там\", казва със сълза на очи Радия.\r\n", "date": "2018.03.18", "title": "Побой, изтезания, СПИН! Тъжната история на една секс робиня"}
{"url": "https://www.dnes.bg/politika/2018/03/18/dps-poiska-vyzroditelniiat-proces-v-uchebnicite.371069", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсички събития от Възродителният процес да бъдат описани в учебниците. За това настоя на възпоменателен митинг в село Барутин лидерът на ДПС Мустафа Карадайъ. \r\nПредседателят на ДПС отново възрази срещу участието на националистически партии в управляващата коалиция и напомни, че при подобно управление са били асимилирани турски граждани по време на комунистическия режим у нас.\r\n\r\n ", "date": "2018.03.18", "title": "ДПС поиска: Възродителният процес – в учебниците"}
{"url": "https://www.dnes.bg/notifikacii/2018/03/18/levski-sreshtu-cska-na-pytia-zasichane-buhalki-kamyni-i-chupene-na-stykla.371052", "text": "\n\r\nФенове на ЦСКА и Левски се засичаха на пътя, мятаха камъни и чупиха стъкла с бухалки в различни инциденти по пътя към София. Запалянковците са пътували за дербито на сините и червените в столицата, което се играе от 13 часа.\r\nЕдиният от инцидентите е станал около 10.30 часа в района на Ябланица, информира пресцентърът на МВР, цитиран от БТА.\r\nПътуващи в два автобуса и два автомобила фенове на единия от отборите са засекли автобус и кола, в които били привърженици на другия отбор. Маскирани излезли от двата автомобила и с бухалки започнали да трошат стъклата на превозните средства на опонентите си. \n\rОт инцидента няма пострадали, само материални щети.\r\nНападнатите запалянковци са успели да се изнесат от мястото и са потърсили помощ в Районното в Ябланица.\r\nВеднага са предприети полицейски действия и в района на Тетевен е засечен единият от автомобилите и са задържани двамата мъже, пътуващи в него. Издирват се останалите.\r\nМеждувременно на тел. 112 е получен сигнал за подобен инцидент на автомагистрала \"Тракия\". По време на движение от лек автомобил били хвърляни камъни по бус, който го задминавал. Стъклото на буса е потрошено.\r\nПредприети са действия за установяването на извършителите, както и на всички обстоятелства около случая.\r\nНа територията на СДВР до този момент няма сигнали за нарушения на обществения ред. Продължават действията на силите на реда, ангажирани в охраната на обществения ред и безопасност на движението в столицата във връзка с дербито, увериха от полицията. \r\n ", "date": "2018.03.18", "title": "Левски срещу ЦСКА на пътя: Засичане, бухалки, камъни и чупене на стъкла"}
{"url": "https://www.dnes.bg/notifikacii/2018/03/18/cska-izlyga-levski-pod-dyjda-karanga-otnovo-geroi.371055", "text": "ЦСКА победи Левски с 1:0 в дербито от последния кръг на редовния сезон в Първа лига. \r\nДвата отбора не показаха кой знае колко добър футбол под поройния дъжд в София, но все пак \"червените\" взеха трите точки след победен гол на звездата си Фернандо Каранга в 84-тата минута на мача.\r\nСлед тази победа \"червените\" дръпнаха на \"сините\" с 13 точки в класирането и се изравниха с Лудогорец, който по-късно днес гостува на Етър във Велико Търново.\r\n", "date": "2018.03.18", "title": "ЦСКА излъга Левски под дъжда, Каранга отново герой"}
{"url": "https://www.dnes.bg/notifikacii/2018/03/18/london-s-novo-obvinenie-kym-moskva-kremyl-taino-trupa-zapasi-novichok.371053", "text": "На фона на растящото напрежение между Русия и Великобритания Лондон отправи ново обвинение към Москва.\r\nБританският министър на външните работи Борис Джонсън заяви в интервю за Би Би Си, че Русия тайно е складирала запаси от нервнопаралитичното вещество. Химикалът бе използван при отравянето на бившия руски двоен агент Сергей Скрипал и дъщеря му преди десет дни. Двамата са в тежко състояние с опасност за живота в болница.\r\nСпоред Джонсън Кремъл е проучвал как подобни оръжия биха могли да се използват при убийства, съобщи Ройтерс, цитирана от БТА.\r\nВеликобритания обвини Русия, че е използвала нервнопаралитичното вещество от съветско време \"Новичок\", за да извърши нападение срещу Скрипал и дъщеря му Юлия. Лондон определя случая като първия, в който от Втората световна война насам в Европа е било употребено химическо оръжие.\n\n\n\n\rРусия отрича да е замесена по какъвто и да е начин.\r\n\"Разполагаме с доказателства за периода от последните десет години, че Русия не само е проучвала употребата на нервнопаралитични вещества за убийства, но и е произвеждала и складирала \"Новичок\", каза Джонсън.\r\nЗаради нападението Великобритания и Русия експулсираха взаимно по 23 дипломати, а отношенията им достигнаха до най-ниската си точка от Студената война.\r\nУтре в Обединеното кралство ще пристигнат представители на Организацията за забрана на химическите оръжия, за да изследват пробите от използваното при атаката вещество, а резултатите ще станат известни след около две седмици, заяви британското министерство на външните работи.\r\nВ интервюто за Би Би Си Джонсън заяви, че уликите за отравянето \"неумолимо водят към Кремъл\", предаде и Асошиейтед прес. Министърът допълни, че идната седмицата ще има заседание на британския Съвет за национална сигурност, на което ще бъде обсъдено какви по-нататъшни мерки евентуално да предприеме Великобритания.\r\nМеждувременно постоянният представител на Русия в ЕС Владимир Чижов заяви, отново в интервю за Би Би Си, че нервнопаралитичното вещество, отровило бившия руски разузнавач Сергей Скрипал, може да е дошло от британска лаборатория, предаде Асошиейтед прес.\r\nВ интервюто си Чижов отрича Русия да разполага със запаси от химически оръжия и отново изключва страната да стои зад отравянето на Скрипал и дъщеря.\r\nПред Би Би Си руският дипломат заяви, че само на 12 км от Солсбъри, града, където бяха открити Скрипал и дъщеря му, се намира Портън Даун, британски обект за изследвания в областта на химическите оръжия.\r\nНа въпрос дали казва, че Портън Даун е отговорен, той отвърна: \"Не зная\".\r\nБританското правителство окачестви твърдението на Чижов като \"небивалица\".\r\n ", "date": "2018.03.18", "title": "Лондон с ново обвинение към Москва: Кремъл тайно трупа запаси \"Новичок\""}
{"url": "https://www.dnes.bg/politika/2018/03/18/na-opashka-rusnacite-u-nas-glasuvat-za-prezident.371054", "text": "\n\r\nСтотици руснаци упражниха до обяд правото си на глас в президентските избори в руското посолство в София.\r\nДнес Русия избира държавен глава, право на глас имат малко над 100 милиона руски граждани на територия, простираща се на 11 часови пояса. \n\n\n\r\nИзборите в Руското посолство в столицата започнаха точно в 8 часа тази сутрин и към обяд около 800 руски граждани вече са гласували. Дори се формира опашка от желаещи да пуснат своя глас.\r\nОколо 20 часа изборният ден ще приключи. Все пак от посолството твърдят, че ако има опашка, ще се изчака, за да могат всички да пуснат своя глас, съобщи .\r\r\n                    \r\n                    Изборите за президент на Русия вече приключиха в други 20 други български града. На 3-ти март започна в Благоевград, а на 17 март бе гласуването в Плевен и Враца.\r\nВсички гласове, събрани от руските граждани в България, ще бъдат преброени днес вечерта и ще стане ясно какъв е вотът в страната.\n\r\n\n\r\n ", "date": "2018.03.18", "title": "На опашка: Руснаците у нас гласуват за президент"}
{"url": "https://www.dnes.bg/stranata/2018/03/18/blizo-800-kukeri-goniha-zlite-sili-ot-stara-zagora.371056", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 800 участници от цялата страна се събраха в Стара Загора за юбилейното 20-то издание на маскарадните игри в града.\r\nАнтичната улица в центъра се превърна в сцена за изява на пъстри и шумни кукери от всички краища на България, които показват красотата и многообразието на кукерските маски и облекла, както и на ритуали за прогонване на злите сили.\r\nКакво видяха жителите на Стара Загора от маскарадните игри ", "date": "2018.03.18", "title": "Близо 800 кукери гониха злите сили от Стара Загора"}
{"url": "https://www.dnes.bg/stranata/2018/03/18/shest-sela-v-loveshko-bez-tok-zaradi-viatyra.371057", "text": "Силният вятър през последното денонощие е прекъснал електрозахранването в шест села в община Ловеч, съобщиха от общината.\r\nНапълно без ток са Александрово, Деветаки и Тепава, а с частично нарушено електрозахранване са Дойренци, Дренов и Умаревци. Екипите на електроразпределителното дружество работят по отстраняването на авариите и се очаква до 20.00 часа те да бъдат отстранени. \r\nПрез изминалата нощ вятърът е повалил бор, който е паднал върху необитаема къща в село Стефаново, но са нанесени само материални щети. \r\nНяма пострадали хора, допълват от пресцентъра на общината.", "date": "2018.03.18", "title": "Шест села в Ловешко без ток заради вятъра"}
{"url": "https://www.dnes.bg/notifikacii/2018/03/18/maiki-ostaviaite-bebeto-da-opredelia-samo-rejima-si.370917", "text": "\r\n\r\nНай-новите проучвания показват, че е много по-здравословно бебето да определя само режима си. Отглеждането на детето трябва да става съобразно с неговите изисквания, а не по начин, диктуван от родителите. Трябва да повярвате на вродените рефлекси и жаждата за живот на бебето. То ще Ви води в правилна посока, Вие само му се доверете!\rОпитайте се да го разберете! Не го контролирайте и не му налагайте Вашите правила!\r\nНека се храни, когато то поиска и с това, което то предпочита. Ще се убедите, че така много по-лесно ще се справяте с всяка една ситуация.\r\nНужно е да знаете основните неща за бебешката анатомия и физиология. Не прекалявайте с четенето на книги, това не ви гарантира, че ще вземете изпита по родителство успешно. Забравете страха си и това, че нямате опит!Просто обичайте бебето така, че то да го усети и всичко ще бъде наред!\r\nРодителите трябва да повярват в себе си и да знаят, че ще усетят, когато става нещо тревожно с детето им.\r\nКакво да ви води през първите месеци? Винаги гледайте общото състояние на бебето, само един лош признак сам по себе си не значи болест. Помнете, че е период на адаптация, детето ви се учи да бъде самостоятелно и понякога може да се обърка. Бъдете подготвени да се намесите в спешен случай!\r\nНякои от най-големите предизвикателства за родителите в началото са:\r\n", "date": "2018.03.18", "title": "Майки, оставяйте бебето да определя само режима си"}
{"url": "https://www.dnes.bg/stranata/2018/03/18/sys-160-km-v-chas-burniiat-viatyr-otnese-pokrivi-na-kyshti-i-celi-stylbove.371045", "text": "\n\r\nСилният вятър причини сериозни щети в много части на страната. Над 100 спасителни операции проведоха пожарникарите в различни райони, а само в София сигналите за паднали дървета, табели и ламарини.\r\nНай-сериозни щети бурята е причинила във Враца и района. \r\n\"Силният вятър буквално е отнесъл покриви на къщи, има леко пострадали граждани от паднали керемиди\", каза кметът на Враца Калин Каменов пред \"Фокус\". \n\n\n\r\nТой обясни, че в момента екип на общината обикаля селата, за да събере информация за щетите, причинени от бурния вятър. Поривите са връхлетели района със 160 км в час.\r\r\n                    \r\n                    \"Дървета са паднали върху коли, буквално са унищожени и цели покриви на къщи в някои села, има счупени стъкла. Има паднали електрически стълбове, някои места са без електрозахранване\", коментира кметът.\r\nЗа щастие сериозно пострадали хора няма.\r\n\"Има леко пострадали граждани от паднали керемиди, от отломки от къщи. Щетите не са малко\", каза още кметът.\r\nТой обясни, че когато се уточни броят на пострадалите имоти, ще има яснота и какво ще може да се предприеме за най-нуждаещите се. Повечето от пострадалите сгради са на възрастни хора, които може би на първо време няма да има къде да бъдат настанени.\r\nЕдни от най-пострадалите са хората във врачанския квартал \"Култа”, съобщи bTV.\r\n ", "date": "2018.03.18", "title": "Със 160 км в час: Бурният вятър отнесе покриви на къщи и цели стълбове"}
{"url": "https://www.dnes.bg/notifikacii/2018/03/18/sled-klaneto-v-plovdiv-pogrebvat-razdeleni-iliiana-i-radi.371046", "text": "Илияна и Ради ще бъдат погребани отделно по изрично настояване на младата жена. Труповете на двамата бяха открити в пловдивски апартамент в петък, а според разследващите мъжът е заклал жената и после се е самоубил.\r\nВ апартамента по време на кървавата драма е била и 13-месечната дъщеричка на двойката.\r\nБлизките на момичето били категорични, че двамата нямат място един до друг на оня свят. Илияна ще бъде положена в родния Кюстендил, а Ради - в село Свежен, където живеят родителите му Нели и Христо, съобщи \"\".\n\n\n\r\nДве траурни агенции са взели смъртните актове на двамата. Според окончателното заключение на Съдебна медицина смъртта при Ради и Илияна се дължи на остра кръвозагуба в областта на шията. Експертите доказали категорично, че най-напред той  заклал нея, а след това е забил ножа в себе си.\rТова е причината за него да пише самоубийство, а за 29-годишната жена - убийство.\r\n\"Почивай в мир, братчето ми!!! Винаги си бил и ще бъдеш в сърцето ми!!!\", е написал в профила си във фейсбук Асен Петров, брат на Ради. Двамата са от различни бащи и с голяма разлика в годините, но според съседи имали много силна връзка. Асен е публикувал и некролог на брат си.\r\nИлияна завършила средното си образование в родния Кюстендил, след което дошла да учи висше образование в Пловдивския университет. Тук се запознала с Ради и двамата се задомили. Жената е работила в ЕВН.\r\n ", "date": "2018.03.18", "title": "След клането в Пловдив: Погребват разделени Илияна и Ради"}
{"url": "https://www.dnes.bg/sofia/2018/03/18/gazova-butilka-grymna-na-ostyklen-balkon-v-sofiia.371047", "text": "Газова бутилка гръмна на остъклен балкон на апартамент в София.\r\nИнцидентът е станал в столичния квартал \"Западен парк\" малко преди 11 часа. \r\nНа място веднага са били изпратени екипи на пожарникари и спасители, съобщиха от МВР, цитирани от \"Фокус\".\r\nПо първоначални данни е пострадала една жена, която е откарана в болница.\r\nНяма нанесени поражения по съседните апартаменти в сградата.\r\nТепърва ще се установяват причините за инцидента.\r\n ", "date": "2018.03.18", "title": "Газова бутилка гръмна на остъклен балкон в София"}
{"url": "https://www.dnes.bg/zvezdi/2018/03/18/s-liubov-kym-rusiia-i-depardiio-glasuva-za-prezident.371048", "text": "И френската кинозвезда Жерар Депардийо гласува на изборите за президент на Русия, предаде ТАСС, цитирана от БТА.\r\nФранцузинът, който преди време получи руско гражданство, пристигна сутринта в изборната секция, открита в посолството на Русия в Париж. На въпрос на журналисти с какво чувство Депардийо изпълнява гражданския си дълг, той отговори: \"С патриотизъм и с любов към Русия!\"\r\nФренският актьор получи руско гражданство през месец януари 2013 година.\r\nПрезидентът на Русия Владимир Путин обясни тогава решението за предоставяне на руско гражданство на Депардийо с неговите заслуги към руската култура и в частност за забележителното му участие в руско-френската продукция за Григорий Распутин. \r\n ", "date": "2018.03.18", "title": "С любов към Русия: И Депардийо гласува за президент"}
{"url": "https://www.dnes.bg/stranata/2018/03/18/s-opasnost-za-jivota-myj-postrada-tejko-v-katastrofa.371050", "text": "Мъж пострада тежко в катастрофа и е с опасност за живота в болница.\r\nИнцидентът е станал тази сутрин край Велико Търново. Пострадалият е 30-годишен от Троян, съобщи \"Фокус\".\r\nМъжът бил зад волана на \"Фолксваген Голф\" и пътувал в посока Велико Търново. Малко след разклона за село Балван колата е напуснала пътното плато и се е преобърнала канавка. \r\nШофьорът е откаран във великотърновската болница с множество травми и с опасност за живота. \r\nПричините за инцидента се изясняват. По случая е започнато досъдебно производство.\r\n ", "date": "2018.03.18", "title": "С опасност за живота: Мъж пострада тежко в катастрофа"}
{"url": "https://www.dnes.bg/notifikacii/2018/03/18/princ-hari-kazva-da-na-liubimata-megan-bez-brachen-dogovor.371049", "text": "Внукът на британската кралица принц Хари се е отказал да подписва брачен договор с американската актриса Меган Маркъл преди сватбата им. Това съобщи в. \"Дейли мейл\", цитиран от БТА.\r\nСпоред таблоида на Хари никога не му била хрумвала мисълта за някакво предбрачно споразумение, тъй като бил напълно уверен, че бракът му с Маркъл ще бъде траен и стабилен.\r\nВ информацията се твърди, че кралският двор бил оказал известен натиск върху принца, така че той да защити интересите си при евентуален развод. Състоянието на внука на кралица Елизабет Втора е оценено на около 30 милиона британски лири.\r\nНо принц Хари вярвал в бъдещата си съпруга и не желаел да й поставя никакви условия преди брака им, насрочен за месец май. \r\n ", "date": "2018.03.18", "title": "Принц Хари казва \"да\" на любимата Меган без брачен договор"}
{"url": "https://www.dnes.bg/sofia/2018/03/18/sybitie-ot-visok-klas-zatvariat-ndk-v-ponedelnik.371051", "text": "Събитие от висок клас, свързано с Българското председателство на Съвета на ЕС, ще ограничи достъпа до НДК утре. Това съобщиха от Националния дворец на културата, цитирани от БТА.\r\nКасите на Билетния център ще работят нормално с обичайното работно време от 09:00 до 20:30 часа, но са изместени в кино \"Люмиер Лидл\". На разположение е и системата за онлайн резервация за билети, напомнят от Двореца.\r\nЗатворен за посетители до 18:30 часа ще бъде Литературен клуб \"Перото\".\r\nОт НДК напомнят, че подобни ограничения ще бъдат в сила до юли 2018 г. за всички събития от клас \"А\" и \"С\" по време на Председателството.\r\n ", "date": "2018.03.18", "title": "Събитие от висок клас: Затварят НДК в понеделник"}
{"url": "https://www.dnes.bg/za-da-se-razbirame/2018/03/18/5-mantri-za-poveche-shtastie-vseki-den.370916", "text": "\r\nАко смятате, че сте направили погрешен завой в живота ви, помнете, че всеки изгрев на слънцето ви дава шанс да направите правилната промяна. Всеки ден, когато се събудите, имате безкрайни възможности да направите живота си по-добър. Ограниченията са само във вас.\r\nЩастието е всеки ден, в който се събуждаме здрави, обичани, обичащи. Ако сте забравили да се радвате на красотата на живота, споделяме 5 мантри за щастие. Казвайте си ги всеки ден по няколко пъти и ще видите как животът ви ще се промени.\r\n\r\nКазвайте си тази мантра ежедневно и особено в онези моменти, в които сте допуснали грешки или негативните мисли ви управляват. Любовта към себе си ни прави по-силни и привлича любов в живота ни.\r\r\n                    \r\n                    \r\nКогато позволите на хората или обстоятелствата да контролират чувствата ви, вие се отказвате от способността да контролирате собствените си емоции. Ето защо е важно да се научите да управлявате вашите емоции, макар и да е трудно.\r\n", "date": "2018.03.18", "title": "5 мантри за повече щастие всеки ден "}
{"url": "https://www.dnes.bg/notifikacii/2018/03/18/iskame-v-shengen-no-nego-shte-go-byde-li.371058", "text": "Новият германски вътрешен министър Хорст Зеехофер поиска отмяна на Шенгенското споразумение, съобщават медии в Германия, цитирани от БНР.\r\nКонтролът по вътрешните граници трябва да продължи, докато ЕС не съумее да опази външните си граници, заяви министърът в интервю за неделното издание на в-к „Ди Велт“.\r\nСпоред баварския политик граничният контрол по границите на Германия дори трябва да се засили. По думите на Зеехофер гранична полиция има и други функции, освен да отблъсква нелегални мигранти.\r\nЕС настоява, контролът по вътрешните граници в Шенгенската зона, който бе въведен като извънредна мярка през 2015 г., да бъде отменен през май.\r\nОсвен Германия и Австрия, граничен контрол въведоха и Дания, Швеция и Норвегия, която не е член на ЕС, но е част от Шенгенското споразумение.\r\n ", "date": "2018.03.18", "title": "Искаме в Шенген! Но него ще го бъде ли?"}
{"url": "https://www.dnes.bg/obshtestvo/2018/03/18/vma-s-urok-za-motoristi-kak-da-okajem-pyrva-pomosht-na-pytia.371059", "text": "\n\r\nНад 100 души присъстваха на опреснителния курс \"Първа помощ\", който се проведе във ВМА с представители на най-голямата мотоорганизация в България Sofia Riders.\r\nСъбитието се осъществи само седмица преди откриването на новия мото сезон.\r\nЦелта на курса е каращите мотор да знаят какво трябва да направят в една ситуация с инцидент на пътя и ранени.  \r\nВ презентацията си д-р Емил Кържин, главен асистент в реанимацията на ВМА, представи основните техники при оказване на първа помощ при инцидент и ги демонстрира, в зависимост от това дали пострадалият е моторист или пътник в автомобил.  \r\nНай-важното е да запомните, че ако не сте сигурни, че можете да помогнете на пострадалия, по-добре е да не го пипате и да изчакате появата на Бърза помощ. И не забравяйте – не сте сами на пътя, скоростта убива, обърна се специалистът към любителите на високите скорости.", "date": "2018.03.18", "title": "ВМА с урок за мотористи: Как да окажем първа помощ на пътя"}
{"url": "https://www.dnes.bg/politika/2018/03/18/plevneliev-ot-baku-zapazvaneto-na-mira-e-ot-nai-goliama-vajnost.371060", "text": "Запазването на световния мир е от най-голяма важност в момента, обяви от Баку президентът на България (2012-2017) Росен Плевнелиев.\n\r\n\"Сега, когато сме изправени пред огромни неразбирателства, е от решаващо значение да разберем и премахнем тези трудности. Запазването на световния мир е от най-голяма важност. Необходимо е да изградим диалог за взаимно разбирателство и да осигурим обмен на идеи”, посочи Плевнелиев, който участва в Глобалния форум в Баку.\n\r\nБившият президент даде висока оценка на отношенията между България и Азербайджан.\n\r\n\"Глобалният форум в Баку се превръща във важна трибуна за обсъждане на предизвикателствата на съвременния свят. Той предоставя и отлични възможности за сегашни и бивши президенти и ръководители на правителства, световноизвестни политици и политически експерти да се събират и да дискутират важни въпроси\", подчерта още Плевнелиев пред журналисти, цитиран от БТА.\r\n                    \r\n                    \r\nТой определи Глобалния форум в Баку като важно място за обсъждане на \"въпросите на мира и търпимостта, към които се стремят всички страни\".\n\r\nПо думите му търпимостта и диалогът за взаимно разбирателство и мир са от основно значение в днешния глобализиран свят.\r\n ", "date": "2018.03.18", "title": "Плевнелиев от Баку: Запазването на мира е от най-голяма важност!"}
{"url": "https://www.dnes.bg/notifikacii/2018/03/18/navalni-boikotira-vota-ne-glasuvah-na-izborite.371063", "text": "Руският опозиционен лидер Алексей Навални заяви, че е бойкотирал президентските избори в Русия и посъветва руснаците да направят същото, предаде Асошиейтед прес. \n\n\nНавални нямаше право да участва в предизборната кампания поради присъда, която мнозина определят като политическа. Самият опозиционер призова привържениците си да не гласуват заради липса на каквото и да било реално състезание на днешните избори, които президентът Владимир Путин се очаква да спечели с лекота. \n\r\n\"В изборния ден обикновено би трябвало да искаш да кажеш \"Аз гласувах\", но в действителност съм тук, за да ви кажа, че аз не отидох да гласувам\", заяви Навални във видеопослание, качено в YouTube.\r\nТой отправи остри критики към седемте съперници на Путин, че не са изразили протест заради гласуване с повече от една бюлетина и други нередности. \"Подобни кандидати не са достойни за гласа ви\", допълни Навални.\n\r\nСъщевременно стана ясно, че избирателната активност на вота за президент към 15 часа е била 46,9 на сто, според Общоруския център за проучване на общественото мнение\n\r\n\"Още сега можем да кажем, че избирателната активност е малко по-висока, отколкото на предишните избори. В 15:00 часа ние отчетохме активност на гласоподавателите от 46,9 на сто\", каза генералният директор на фонда ОЦПОМ Константин Абрамов на платформата на онлайн-маратона \"Нощта на избори – 2018\".\n\r\nАбрамов допълни, че жените гласуват по-активно.\n\r\nТой каза още, че в рамките на екзит-половете на изходите на избирателните секции работят над 2000 анкетьори на ОЦПОМ, които вече са се допитали до 138 000 души в цялата страна. Данните от допитването могат да бъдат обявени само след затварянето на избирателните секции.", "date": "2018.03.18", "title": "Навални бойкотира вота: Не гласувах на изборите"}
{"url": "https://www.dnes.bg/football/2018/03/18/chicho-mitko-otseche-dnes-levski-igra-za-ludogorec.371062", "text": "Легендата на ЦСКА Димитър Пенев сподели, че Левски е играл за Лудогорец в днешното дерби, което завърши с победа за \"червените\" с 1:0.\r\nСпоред Пената това е оказало влияние, защото \"армейците\" са играли за себе си, докато \"сините\" - за друг клуб.\r\n\"Мен ме радва победата, тя е важна. Важното е, че се запазва дистанцията от първия. Те днес Левски играха за Лудогорец, а ЦСКА играеха за себе си. Далеч е да говорим за титлата все още има много време до края на шампионата.\r\nЕдин добър мач и за двата отбора. Трудното дойде от климатичните условия, но не можем да се борим с Господ\", отсече Пенев.\r\n\r\n ", "date": "2018.03.18", "title": "Чичо Митко отсече: Днес Левски игра за Лудогорец!"}
{"url": "https://www.dnes.bg/notifikacii/2018/03/18/13-popadnaha-v-aresta-predi-cska-levski.371061", "text": "Преди, по време и след футболната среща на отборите на \"Левски\" и ЦСКА не са допуснати нарушения на обществения ред в София, съобщиха от МВР. \n\nС оглед засилен контрол, ръководството на СДВР създаде необходимата организация и предприе превантивни действия. В района на стадион \"Васил Левски\" бяха изградени контролно-пропускателни пунктове, отчетоха от силовото министерство.\n\r\nПри извършените от служителите на СДВР проверки преди началото на мача, са задържани общо тринадесет души. Двама от тях са заловени с наркотици, други осем носели забранени предмети и вещи (пиротехника, нож и маска), трима отказали да изпълнят полицейско разпореждане, държали се грубо и арогантно. \r\nНа стадиона не са допуснати да влязат и други 27 зрители във видимо нетрезво състояние.\n\r\nСпрямо тримата, проявили грубо и арогантно поведение, ще бъде приложена разпоредбата по чл. 21 от Закона за опазване на обществения ред при спортни мероприятия.\n\r\nНе толкова мирно обаче премина пътуването от страната към София за дербито. Единият от инцидентите е станал около 10.30 часа в района на Ябланица, информира пресцентърът на МВР.\n\r\nПътуващи в два автобуса и два автомобила фенове на единия от отборите са засекли автобус и кола, в които били привърженици на другия отбор. Маскирани излезли от двата автомобила и с бухалки започнали да трошат стъклата на превозните средства на опонентите си.\n\r\nМеждувременно на тел. 112 е получен сигнал за подобен инцидент на автомагистрала \"Тракия\". По време на движение от лек автомобил били хвърляни камъни по бус, който го задминавал. Стъклото на буса е потрошено.\n\r\nПредприети са действия за установяването на извършителите, както и на всички обстоятелства около случая.", "date": "2018.03.18", "title": "13 попаднаха в ареста преди ЦСКА – Левски"}
{"url": "https://www.dnes.bg/politika/2018/03/18/prezidentska-partiia-edva-li-kabinetyt-triabva-da-izkara-pylen-mandat.371039", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдва ли се подготвя президентска партия в България. Кабинетът трябва да изкара пълен мандат.\r\nТова обяви бившият служебен премиер проф.Огнян Герджиков в ефира на .\r\nСпоред него най-добрият вариант е това правителство да изкара пълен мандат.\r\n\"Всичките скандали тук се преекспонират. Радев защити националния интерес на България. Абсолютно възможно е да не е имало стенограма. Все пак, посещението на патриарха не беше политическо, въпреки че се превърна в такова\", каза Герджиков по повод напрежението между българския президент и патриарха на Русия.\r\nСпоред  бившия премиер и скандалът с ЧЕЗ е преекспониран. \"Смятам, че анкетната комисия, която се готви, няма да свърши никаква работа\", каза още професорът.\r\n\r\n ", "date": "2018.03.18", "title": "Президентска партия? Едва ли! Кабинетът трябва да изкара пълен мандат!"}
{"url": "https://www.dnes.bg/snimka-na-denia/2018/03/18/zimata-se-vryshta-s-pylen-obrat-stud-i-poledici-i-taka-ciala-sedmica.371037", "text": "Оранжев код за силен вятър, силен дъжд и поледици обявиха синоптиците за днес. Средносрочните им прогнози сочат, че лошото време ще продължи цялата следваща седмица и дори ще се влошава – дъждът ще преминава в сняг. Така само за 24 часа сме свидетели на пълен обрат във времето у нас – от летните 25 градуса вчера днес температурите са с 15 градуса по-ниски.\r\n предупреждават, че на много места у нас днес ще застудява още и следобед дъждът ще преминава в сняг.\r\nУтре понижението на температурите ще продължи, както и дъждът, съобщи пред \"24 часа\" управителят на TV MET Петър Янков. Максималните температури ще бъдат между 6 и 13, за София - около 10.\rВъв вторник на места ще има валежи пак, като в някои райони се очаква и сняг, а температурите ще са по-скоро зимни - между 3 и 9 градуса.\r\nВ сряда температурите ще се понижат още малко, като в Западна и Северна България се очакват слаби превалявания от сняг.\r\nПървата пролет ще дойде с минимални температури между 3 и 8, максималните ще са до 12. В четвъртък ще остане студено с превалявания предимно от сняг.\r\n“Тези ниски температури ще се задържат до събота, като ще има и минимални от минус 1 до 3”, каза още Янков. От следващата неделя ще започне затопляне и температурите ще стигнат до 13 градуса.\r\nЗа днес оранжевият код за силен вятър и обилни валежи е обявен за 24 области . Във Видин, Монтана, Враца, Плевен, Ловеч, Габрово ще духа умерен до силен вятър от север и температурите ще се понижават. Възможни са и градушки. Сумарни количества между 15 - 25 л/кв. м, в Предбалкана ще са и повече.\r\nВъв Велико Търново, Търговище и Шумен ще има валежи от дъжд, временно интензивни и придружени с гръмотевици. Възможни са и градушки. Вятърът ще се ориентира от североизток и ще е със средна скорост 10 - 15 м/с и пориви до 20 м/с. Тмпературите бързо ще се понижат.\r\nВъв Варна ще духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг.Възможни са поледици.\r\nИма условия за значителни валежи и гръмотевици. Очаквани количества между 10 и 20 л/кв. м.В Бургас, Ямбол, Сливен, Стара Загора, Хасково ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв. м.\r\nВ Пловдив, Смолян, Пазарджик, Благоевград, Кюстендил, Перник, София-град, София-област ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв. м. Ще духа умерен до силен северозападен вятър със средна скорост 10 - 15 м/с.\r\nВ 4 области е в сила оранжев код за силен вятър и поледици. В Русе, Разград, Силистра ще духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв. м, в отделни райони и повече.\r\nВ Добрич ще духа силен и временно бурен североизточен вятър - 15 - 25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв. м. ", "date": "2018.03.18", "title": "Зимата се връща с пълен обрат: Студ и поледици… И така – цяла седмица!"}
{"url": "https://www.dnes.bg/stranata/2018/03/18/edin-kmet-ne-izdyrja-shtyrkeli-kucheta-kokoshki-a-horata-koga.371027", "text": "Един кмет не издържа и попита публично дали обществото не влага прекалена енергия в грижата за щъркели, кучета и други животни докато много хора живеят в мизерия и никоя институция не я е грижа за това.\r\nКметът на селската община Опан Генчо Колев изля гнева си в пост във Facebook. Повод за яда му станала разправия около съдбата на старо щъркелово гнездо върху купола на храма в родното му село Бял извор, който пострадал при неотдавнашна буря, пише \"Монитор\".\r\nКонстуркцията трябвало да бъде демонтирана и ремонтирана бързо, за да се изпреварят идващите пролетни дъждове. Три дни обаче институциите в държавата и екоорганизации си разменяли кореспонденция, за да се получи разрешение старото гнездо да бъде свалено и монтирано на друго място.\r\r\n                    \r\n                    \"Проведох многобройни разговори и писма с национални и неправителствени организации, за да получа посоката, която трябва да спазвам. Всички с голяма загриженост се вайкаха, какво ще е съдбата на щъркелите, които до момента все още не бяха се населели и според еколозите не са се сдвоили/чифтосали/. Използвайки тези критични 1-2 дни, спешно организирах техника за свалянето, но преди това разпоредих да се монтира ново гнездо на електрически стълб, който не е свързан с проводници в близост до старото гнездо\", разказа кметът в социалната мрежа.\r\nНа стълба било поставено и част от старото гнездо, а в момента на свалянето журналисти и представители на неправителствени организации не спирали да се интересуват от случая. Имало дори обаждания на спешния телефон, за трагичната участ, която следва.\r\n\"Не зная защо все мисля, че нашето общество влага прекалена енергия за това какво става с щъркелите, кучетата, \"щастливите кокошки\" и различната друга твар, а е малко загрижена за това, как хората живеят\", допълва обаче Генчо Колев.\r\n\"Ако не знаете идете в село  Тракия, в разрушения ракиен казан и вижте как хората, които нямат дом, живеят там /по-зле от кучетата/. Ако някой е загрижен, може да попита, но не вярвам, защото няма подобни институции, които да направят нещо реално за тях. Някой интересува ли се,тези бедни хора, какво ще ядът днес, а утре.?... Това е новата философия на педерастията и то не във физическия смисъл, а тази на ментално ниво в т.н. европейско общество…\", пише още гневният кмет.\r\nНа края на поста си той завършва с призив към по-висшите чиновници: \"Ей хора от разни бюрократични инстанции и организации, остана ли сред нас малко човещина, за да помислим и малко за хората, които по нещастие живеят в тази страна и при тези измислени правила и приоритети!!!!\"\r\n ", "date": "2018.03.18", "title": "Един кмет не издържа: Щъркели, кучета, кокошки! А хората кога?"}
{"url": "https://www.dnes.bg/televizia/2018/03/18/stoian-zaimov-boec-za-svoboda-prosvetitel-i-kurajliia.370813", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа боецът за свобода и просветителят Стоян Заимов разказва във Фамилно негов потомък - Михаил Заимов. \r\n \r\n\"Два пъти заточен и два пъти осъждан на смърт, един от малкото хора, които събират кураж да избягат от Диарбекир, по време на първото му заточение. Създател е на паметника на Цар Освободител, като председател на комитета\", разказва само част от постиженията на своя предшественик Михаил. \n\r\nЗаимов е човекът, открил заедно с Цар Фердинанд паметника на Васил Левски, изнесъл е и реч на откриването. \n\r\n\"По време на така наречените митинг – заря неговото име на се казва. Защо? Не мога да ви отговоря. За колко хора могат да се кажат че са направили толкова много неща в една минута, авсе едно нищо“, споделя Михаил Заимов.", "date": "2018.03.18", "title": "Стоян Заимов – боец за свобода, просветител и куражлия"}
{"url": "https://www.dnes.bg/notifikacii/2018/03/18/putin-na-praga-na-nov-mandat-rusiia-izbira-prezident.371028", "text": "В Русия днес е ден за избори. Руснаците избират президент, а според сондажите на общественото мнение сегашният държавен глава Владимир Путин e почти сигурният победител в състезанието.\r\nКандидатите са общо осем. Ако прогнозите се сбъднат 65-годишният настоящ президент ще бъде избран за четвърти мандат.\n\n\n\r\nОстаналите претенденти в надпреварата са лидерът на комунистите Павел Грудинин, 71-годишният лидер на дяснопопулистката либарално-демократичаска партия Владимир Жириновски, съосновател на дяснолибералната партия \"Яблоко\" Григорий Яблински, представителят на младата дяснолиберална \"Партия на растежа\" Борис Титов, националистът Сергей Бабурин, 39-годишният председател на по-новата комунистическа партия \"Комунистите на Русия\" Максим Сурайкин и единствената жена-кандидат – Ксения Собчак, която води кампанията си под мотото \"Един срещу всички\".\r109 млн. руснаци имат право да гласуват в днешните президентски избори.\r\nПартии и политически движения вече обявиха, че ще организират протести след изборите.\r\nИзборите в Русия се провеждат на фона на повишаващото се напрежение между Москва и Лондон заради отравянето на бившия руски шпионин Сергей Скрипал. \r\nВеликобритания, подкрепена от Франция и Германия обвини Русия в опит за убийство. Москва отвърна, че това е опит на Запада да отклони вниманието на света от случващото се в Ирак и Сирия.\n\r\n ", "date": "2018.03.18", "title": "Путин на прага на нов мандат: Русия избира президент"}
{"url": "https://www.dnes.bg/stranata/2018/03/18/sled-burniia-viatyr-dyjd-i-stud-v-cialata-strana.371029", "text": "Вятърът отслабва, но ще отстъпи място на валежи от дъжд. Те ще започнат от Западна България още в началото на деня, а по-късно ще обхванат цялата страна.\r\nВалежите временно ще са интензивни, на места - значителни по количество. Ще има гръмотевици, възможни са и градушки, прогнозираха синоптиците от НИМХ при БАН.\r\nСлед обяд в югозападните райони валежите ще спрат и за кратко облачността ще се разкъса. През деня в цялата страната югозападният вятър ще се смени с умерен и временно силен северозападен, в Източна България – североизточен.\r\nОт север ще нахлуе студен въздух и това ще доведе до бързо понижение на температурите, чувствително - в Северна България, особено в североизточните райони, където след обяд дъждът ще премине в сняг и там са възможни поледици.\r\r\n                    \r\n                    В сутрешните часове температурите ще бъдат все още високи – между 9° и 14°, в североизточните райони - по-ниски, а към 14 часа - в широк интервал, от 0° в североизточните до 20° в югоизточните райони, където през по-голямата част от деня все още ще духа югозападен вятър.\r\nТемпературата на морската вода е 7-8°. Вълнението на морето ще бъде 3-4 бала.\r\nНад планините ще е облачно, с валежи и намалена видимост. На места валежите ще са интензивни, придружени с гръмотевици. Ще духа силен и бурен югозападен вятър, който в ниските части ще се ориентира от северозапад. Максималната температура на височина 1200 метра ще е около 7°, на 2000 метра - около 2°, но през деня ще се понижават.\r\nАтмосферното налягане е значително по-ниско от средното за март, като ще се понижава още и едва вечерта от запад ще се повишава.\r\nПрез следващите дни температурите в Северна България ще бъдат много по-ниски от тези в Южна. Ще има и валежи, предимно слаби и на места. В понеделник ще превалява главно през втората половина от деня в западната половина от страната, дъжд, само в крайните северозападни райони – сняг. Вятърът ще бъде от изток-югоизток.\r\nВъв вторник на повече места ще са преваляванията в източната половина, в североизточните райони - от сняг. Вятърът ще е слаб, в Северна България - западен.\r\nВ сряда вятърът ще стане югоизточен и ще се усили, особено в Източна България. Преваляванията отново ще са предимно в Западна и Централна България, от сняг - в северозападните райони.\n\r\n ", "date": "2018.03.18", "title": "След бурния вятър: Дъжд и студ в цялата страна"}
{"url": "https://www.dnes.bg/sofia/2018/03/18/vijdali-li-ste-ralica-izcheznala-e-misteriozno-v-sofiia.371030", "text": "Полицията, приятели и роднини издирват от три дни млада жена, изчезнала мистериозно в София.\r\nРалица Николова е запечатана за последно от  охранителните камери на офиса, в който работи на бул. \"Илиянско шосе\" в столицата, пише \"\". Тръгнала си от там в 17:30 ч. Час по-късно е провела телефонен разговор от метростанцията на бул. \"Константин Величков\".\r\nРодителите ѝ я обявили за издирване в Първо районно управление, а приятелите търсят информация за нея чрез Facebook.\r\nРалица работи в отдел \"Човешки ресурси\" в голяма фирма. Преди време отново изчезнала за кратко след проблем с приятеля си. Тя живеела на семейни начала с него.\r\r\n                    \r\n                    С колегите от службата жената споделила, че има проблеми с мъжа до нея, а на родителите си казала, че я тревожи нещо в работата.\r\nСамо за денонощие 18 хил. души са споделили поста на неин близък, с който обявява, че Ралица е безследно изчезнала и се издирва.\r\nМайката и бащата на младата жена живеят в Пирдоп. Всеки, който е виждал Ралица или има каквато и да било информация за нея, може да се обади на тел. 112 или на мобилните телефони на близките ѝ - 0887718557 или 0888002382. \r\n.\r\n ", "date": "2018.03.18", "title": "Виждали ли сте Ралица? Изчезнала е мистериозно в София"}
{"url": "https://www.dnes.bg/zvezdi/2018/03/18/otneha-roditelskite-prava-na-azis-nad-malkata-raia.371031", "text": "Съдът отне родителските права на фолк звездата Азис. Певецът бе осъден от майката на малката Рая – Гала.\r\nМомиченцето е единствената дъщеря на Азис. До съдебното решение се стигнало след разрив в отношенията на звездата и Гала. Двамата нямат сключен брак макар да имаха дългогодишна връзка.\r\nСофийският градски съд е предоставил упражняването на родителските права на Галина Георгиева, както е името на Гала по лична карта, пише \"Труд\".\r\nАзис е осъден да плаща и месечна издръжка за Рая в размер на 1000 лева.\r\nТой ще трябва да заплати на Софийския районен съд 720 лева, които са държавна такса по делото. Решението не подлежи на обжалване.\r\n ", "date": "2018.03.18", "title": "Отнеха родителските права на Азис над малката Рая"}
{"url": "https://www.dnes.bg/notifikacii/2018/03/18/nato-se-usyvyrshenstva-zaradi-rusiia-vse-po-agresivna-e.371032", "text": "НАТО трябва да подобри отбранителните си способности и готовността си да действа като последица от все по-агресивните и непредсказуеми действия на Русия. Това обяви генералният секретар на алианса Йенс Столтенберг в интервю за германския в. \"Велт ам зонтаг\", предадоха Ройтерс и БТА.\r\nСтолтенберг каза, че очаква германският канцлер Ангела Меркел и другите лидери от НАТО да внесат промени в подхода си на следващата среща на върха на алианса през юли в Брюксел, заради риска Русия поетапно да придаде повече тежест на ядрените си оръжия в доктрината си, в ученията и в новите си военни способности.\r\n\"Мисля, че канцлерът Меркел и нейните колеги, ние ще трябва да се изправим през взимането на нови решения на срещата на върха през юли. Ние трябва да сме нащрек и решителни\", каза Столтенберг.\n\n\n\rМиналата седмица той обвини Русия, че се опитва да дестабилизира Запада с нови ядрени оръжия, кибератака и прикрити действия, в това число и отравянето на бившия руски двоен агент Сергей Скрипал и неговата дъщеря в британския град Солсбъри.\r\n\"Винаги можем да направим повече и трябва да размишляваме върху това сега. Солсбъри следва, както всичко показва, един модел, който ние наблюдаваме от няколко години - Русия става все по-непредвидима и по-агресивна\", заяви генералният секретар.\r\nРусия отрича да има нещо общо с отравянето и казва, че алиансът е риск за мира в Европа.\r\n\"Русия не трябва да си прави погрешни сметки. Ние сме винаги готови да отговорим, когато съюзник е атакуван военно. Ние искаме правдоподобно разубеждаване. Ние не искаме война. Нашата цел е деескалация\", каза Столтенберг.\r\nТой допълни, че хибридната война може да бъде добавена в дневния ред на следващия съвет НАТО-Русия. Столтенберг призова също така Русия да се придържа към договорите за контрол на ядрените оръжия.\r\nГенералният секретар посочи като доказателство за руската заплаха анексирането на Крим преди четири години, и подкрепата за сепаратистите в Украйна, както и военното присъствие в Молдова и Грузия, намесата в западни избори и в сирийската война. ", "date": "2018.03.18", "title": "НАТО се усъвършенства заради Русия: Все по-агресивна е!"}
{"url": "https://www.dnes.bg/notifikacii/2018/03/18/mvnr-predupredi-london-otmenia-poleti-zaradi-losho-vreme.371033", "text": "Външно министерство предупреди, че Лондон може да отменя и отлага десетки полети заради лошото време във Великобритания.\r\nВъв връзка с влошената метеорологична обстановка и силния снеговалеж, който се очаква да продължи и през следващите 24 часа, летищните власти не изключват възможността за отмяна или отлагане на полетите, излитащи или кацащи от и на летище Хийтроу, информира посолството ни в Лондон.\r\nКъм този момент има 70 отменени полета, основно за северната част на страната, Париж, Милано, Ница и др.\r\nВъншно министерство препоръчва на българските граждани да проверяват актуалната информация за статута на техните полети на интернет страницата на съответната авиокомпания.\r\r\n\r\n\r\n\r\n\r\n", "date": "2018.03.18", "title": "МВнР предупреди: Лондон отменя полети заради лошо време"}
{"url": "https://www.dnes.bg/index/2018/03/18/byrza-recepta-za-niskovyglehidratna-banica.370970", "text": "Търсенето на алтернативни, но вкусни идеи за закуска продължава и по време на топлите дни.\r\nДнешното предложение за нисковъглехидратна баница се вписва идеално в критериите ни, а именно: малко количество калории, липса на бяло брашно, вкусна и топла закуска, лесно и бързо приготвяне.\r\nСамата „баница“ прилича малко на питка със сирене или голяма сиренка, но определено е много вкусна.\r\nЕто и как да си я приготвите с рецептата на Clovesandvanilla.com\r\nСъставки:\r\n200 г фини овесени ядки\r\n3 яйца\r\n250 г натрошено сирене (ако следите калориен прием използвайте извара)\r\n2 с. л. зехтин/кокосово масло без аромат или гхи (ако не следите калориен прием)\r1 ч. л. бакпулвер\r\n50 мл прясно мляко\r\n300 г кисело мляко\r\nЩипка сол (ако използвате извара може да добавите ½ ч. л. сол)\r\nВ дълбока купа смесете съставките. Прехвърлете сместа в тавичка покрита с хартия за печене и изпечете до златисто в предварително загрята на 200 градуса фурна.\r\nМоже да я консумирате още топла с кисело мляко или напълно охладена с чаша чай или топло мляко.\r\nБързо, лесно, вкусно!\r\nОще рецепти може да намерите на ", "date": "2018.03.18", "title": "Бърза рецепта за нисковъглехидратна баница"}
{"url": "https://www.dnes.bg/sofia/2018/03/18/sled-buriata-v-sofiia-padnali-dyrveta-lamarini-bilbordove.371034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКлони, ламарини, части от билбордове и дървета са паднали заради силния вятър в София снощи и тази нощ.\r\nШест екипа на  дирекция Аварийна помощ и превенция са отреагирали на  близо 50 сигнала за паднали клони и дървета, както и паднали ламарини от 23 обекта и части от  билбордове.През системата 112 са получени близо 100 сигнали от вчера  следобед до тази сутрин, съобщи пресцентърът на Софийска община, цитиран от БТА.\r\nЕкипите на аварийна помощ и пожарната са работили през цялата нощ и дейността по почистване и обезопасяване продължава. Отстранени са опасни клони на ул. Българска морава, паднали клони на ул. Искър върху контактно-кабелната мрежа.\r\r\n                    \r\n                    Към момента градският транспорт се движи навсякъде, с изключение на временно скъсения маршрут на трамваите 20 и 23. Те се движат до спирка Гео Милев, а в участъка от Гео Милев до Гара Искър и до Дружба 2 са осигурени автобуси за обслужване на пътниците. Аварийните екипи са на място и отстраняват паднало върху мрежата дърво на ул.Искърско шосе.\r\nДежурните екипи на дирекция Аварийна помощ и превенция са извършили обходи на територията на Столична община, за да проверят състоянието на реките и водните обекти. \r\n ", "date": "2018.03.18", "title": "След бурята в София: Паднали дървета, ламарини, билбордове"}
{"url": "https://www.dnes.bg/stranata/2018/03/18/za-iliiana-i-radi-shtastlivi-s-planove-no-myrtvi-kakvo-se-obyrka.371036", "text": "Илияна и Ради, чиито трупове бяха открити преди дни в пловдивски апартамент близо до плачещото им дете, са били щастливи и са имали планове, разказват техни близки и съседи. Познати и непознати се чудят какво се е объркало, за да се стигне до фаталната развръзка.\r\nНа 15 март окървавеното тяло на 29-годишната Илияна бе открито заедно с трупа на 32-годишният Ради. Според разследващите мъжът е убил половинката си и после се е самоубил.\r\nРодителите на Ради дълги години работили в рудниците в Мадан. Разликата с брат му Асен била значителна. Макар да са от различни бащи, двамата били непрекъснато заедно. \r\nВъзможно е мъжът да е превъртял и да пристъпил към убийството на жена си, а след това е сложил край на себе си, смятат разследващи, цитирани от \"\". Според тях наказателното производство така или иначе ще бъде прекратено, тъй като и двамата са мъртви.\n\n\n\n\r\r\n                    \r\n                    Ако експертизите категорично докажат, че Ради е убил жена си, тогава родителите на момичето могат да предявят граждански иск и да търсят обезщетение, в случай че Енев притежава имущество.\r\nСамото дете също имало право да претендира за неустойки. Социалните служби пък имат думата да решат на кои от близките да поверят грижите за него. Редно било това да са родителите на Илияна, тъй като тя е жертвата. Но това зависело от условията, с които разполагат.\r\nАко и двете страни нямат нужните удобства, тогава момиченцето можело да бъде дадено на приемно семейство, коментират юристи.\r\n\"Ради и Илияна се задомиха преди 2 г. Тогава родителите на Ради - Нели и Христо, им отстъпиха апартамента, а те се преместиха в Свежен, родното село на мъжа. Младите живееха много добре\", разказва съседката Иванка Кишкилова. \r\nМиналата година Илияна и Ради направили ремонт, купили си нова спалня. Сменили си обзавеждането. Доскоро се отоплявали с дърва, но тази зима си взели климатик, а Илияна се похвалила, че ще си правят и парно с пелети.\r\nДори си набавили на промоция инсталацията за 2370 лева. \r\n\"Нямаха финансови проблеми. Бащата на Ради е с голяма миньорска пенсия, момчето работеше, жена му получаваше майчинство. Каква може да е причината за това ужасно убийство?”, недоумява Кишкилова.\r\nОт ръководството на пловдивския психодиспансер обясниха, че пациент на име Ради Христов Енев не са имали. Нито пък се водел на учет при тях.\r\nМладият мъж не е търсил лекарска помощ в специализираното заведение. Една от водещите версии на полицията за жестокото клане е за психически проблеми у мъжа, които го измъчвали от три месеца.\r\n\"Всички сме шокирани\", разказаха съседите, а родителите на двамата млади събрали преди дни всички вещи на останалото без майка и баща дете.\r\n ", "date": "2018.03.18", "title": "За Илияна и Ради: Щастливи, с планове, но… мъртви! Какво се обърка?"}
{"url": "https://www.dnes.bg/usa/2018/03/18/krystiha-afganistantche-donald-trymp-dali-mu-pomaga.371035", "text": "Афганистанско семейство кръсти момчето си Доналд Тръмп и така си причини сериозни проблеми.\r\nМалкият Доналд Тръмп е син на учителя Сайед Асадула Пуя, който е страстен почитател на американския бизнесмен още преди той да стане президент на САЩ, разказва историята му Reuters, цитирана от БТА. Сайед бил изчел всичките преведени в Афганистан книги на US президента, докато живеел със съпругата си и двете си по-големи деца в афганистанската провинция Дайкунди.\r\nТам семейството живеело относително добре, оглеждало в семейната ферма жито, царевица и бадеми. Когато съпругата на Сайед забременяла с третото им дете, той казал, че ще го кръсти Доналд Тръмп. Семействата на двойката първо помислили, че е шега. Когато обаче разбрали, че нещата са сериозни, те изгонили Сайед и съпругата му.\r\r\n                    \r\n                    Сега 28-годишният Сайед и жена му, заедно с децата им Фатима, на 9 годинки, и Карим, на 8 годинки, и с малкия Доналд Тръмп обитават мизерно жилище в Кабул, съставено от една стая. Банята и тоалетната са навън, а на същата улица има свърталище на наркомани.\r\nСемейството е подложено на критики и дори на заплахи в социалните мрежи заради името на момченцето си. Сайед казва, че не той се е похвалил в интернет как се казва детето му, а, че тайната е била разкрита от служители по гражданското състояние.\r\nСпоред експерти Сайед не е нарушил законите като е избрал такова име за сина си. Детето обаче може да има проблеми в училище, да бъде бито или тормозено заради името си. Някои подозират, че Сайед е избрал точно това име за сина си, за да осигури по-лесна имиграция на семейството си в САЩ. Учителят отрича да е имал такива планове.\r\n ", "date": "2018.03.18", "title": "Кръстиха афганистантче Доналд Тръмп. Дали му помага?"}
{"url": "https://www.dnes.bg/notifikacii/2018/03/18/vladimir-putin-glasuva-vseki-procent-za-men-shte-e-uspeh.371038", "text": "Руският президент Владимир Путин, който се бори за нов мандат, упражни правото си на глас. Той обяви, че ще смята за успех всеки процент от гласовете, който му дава право да изпълнява задълженията на президент, предаде ТАСС, цитирана от БТА.\n\n\r\nПутин заяви това в избирателната си секция в отговор на въпрос какъв е резултатът, който ще смята за успешен за себе си. \"Всеки, който дава право да се изпълнява длъжността на президент\", отвърна той.\r\nПутин гласува в избирателен участък в сграда на Руската академия на науките, където гласува и на предишните избори през 2012 г.\r\nОтговаряйки на други въпроси, той изрази увереност в правилността на програмата, която предлага за развитието на страната, и каза, че днес е в \"работно настроение\", защото му предстоят няколко работни срещи.\r\n ", "date": "2018.03.18", "title": "Владимир Путин гласува: Всеки процент за мен ще е успех!"}
{"url": "https://www.dnes.bg/health/2018/03/18/piite-sok-ot-morkovi-za-zdravo-syrce-i-dobra-pamet.370915", "text": "Знаете ли, че редовната консумация на сок от моркови с добавен към него мед, може да помогне в борбата с анемията? При консумацията на сока, каротеноидите в него се превръщат във витамин А, който играе важна роля в борбата с дефицита на желязо.\r\nНо ползите от морковения сок не се ограничават само с това. Според изследвания, съединенията в него могат да намалят риска от развитието на ракови клетки. Още добри причини да добавите полезната напитка към ежедневното си хранене, вижте в следващите редове.\r\n\r\nАко искате да осигурите най-добрата грижа за вашето сърце, добавете към менюто си сок от моркови. Консумацията му може да намали оксидативния стрес в организма и да увеличи общия антиоксидантен капацитет. Вкусната напитка съдържа важни антиоксиданти, които помагат и на черния дроб да обработва мазнините по-ефективно. Това води до по-ниски нива на холестерола, предпазващи от сърдечносъдови заболявания.\r\r\n                    \r\n                    \r\nМорковеният сок е богат на важния за здравето на очите витамин А, но също така съдържа и антиоксидантни съединения като лутеин и зеаксантин, които могат да предотвратят загуба на зрение, свързана с възрастта. Според проучване, високият прием на антиоксиданти, като тези, които се намират в изобилие в морковите, намалява риска от дегенерация на макулата при възрастните хора.\r\n", "date": "2018.03.18", "title": "Пийте сок от моркови за здраво сърце и добра памет"}
{"url": "https://www.dnes.bg/sofia/2018/03/18/eto-kyde-niama-da-ima-voda-v-sofiia-utre.371040", "text": "„Софийска вода” временно ще прекъсне водоснабдяването в някои части на столицата.\r\nНа 19 март 2018 г. (понеделник), във връзка с изпълнение на инвестиционен проект за изграждане на улична канализация на ул. „Акад. Димитър Ангелов“ кв. „Симеоново“, се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\nул. „Акад. Димитър Ангелов“, ул. 75\r\nпо ул. „Извор“ от №15 до ул. „Акад. Димитър Ангелов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Димитър Ангелов “ ъгъла с ул. „Извор“.\r\r\n                    \r\n                    След възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 19 март 2018 г. (понеделник), във връзка с диагностика на трасе на уличен водопровод на ул. „Данаил Крапчев“, кв. „Витоша“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на:\r\nпо ул. „Емануил Попдимитров“ от ул. „Ангел Каралийчев“ до ул. „Трифон Кунев“ , ул. „Трифон Кунев“ \r\nпоул. „Данаил Крапчев“ от ул. „Йордан Стубел“ до ул. „Трифон Кунев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трифон Кунев“ ъгъла с ул. „Данаил Крапчев“.\r\nНа 19 март 2018 г. (понеделник), във връзка с подмяна на спирателен кран на бул. „Патриарх Евтимий“, Център , се налага спиране на водоподаването от 09:00  до 19:00 часа на клиентите на „Софийска вода”, живеещи в района на:\r\nпо бул. „Патриарх Евтимий“ от бул. „Витоша“ до ул. „Георги Сава Раковски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с бул. „Патриарх Евтимий“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \r\n“Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2018.03.18", "title": "Ето къде няма да има вода в София утре"}
{"url": "https://www.dnes.bg/football/2018/03/18/vreme-e-za-vechnoto-derbi-cska-i-levski-v-sblysyk-dnes.371041", "text": "Днес ЦСКА u Левски ще се изправят за 143-и път помежду си в елита. Двубоят е от последния кръг на редовната фаза от първенството, след който предстоят плейофите. В Мач №1 не се правят сметки просто защото по правило те не излизат.\r\nЯсно обаче е едно - сблъсъкът изглежда по-важен за червените, които днес на националния стадион ще са символични домакини. Те се борят със зъби и нокти за титлата - изостават на 3 точки от лидера Лудогорец, а имат аванс от 10 пред тима от „Герена\", който едва ли ще помръдне от третата позиция в класирането и през плейофите, пише.\r\nОт тази гледна точка при сините обстановката изглежда доста по-спокойна. В Левски ще стане горещо след месец, когато дойдат полуфиналите за купата, като в тях съперник също ще е ЦСКА. \r\n                    \r\n                    \r\nТази пролет ни предстоят 5 дербита. Днес е първи рунд. Треньорът на червените Стамен Белчев взе в групата 21 играчи, което е рядкост този сезон, и изглежда е опит за объркване на съперника. Не е изключено някой от основните футболисти на ЦСКА през пролетния дял да остане извън 18-те.\r\n\r\n ", "date": "2018.03.18", "title": "Време е за вечното дерби: ЦСКА и Левски в сблъсък днес"}
{"url": "https://www.dnes.bg/stranata/2018/03/18/zaradi-loshoto-vreme-nad-100-spasitelni-operacii-v-stranata.371043", "text": "В 104 спасителни операции са се включили пожарникарите в цялата страна през изминалото денонощие.\r\nГоляма част от тях са били свързани със сигнали за закъсали автомобили, паднали дървета, спасяване на животни, отстраняване на предмети, съдействие на граждани, отводнявания на административни и частни сгради.\n\r\nСамо до 9.00 часа днес са получени сигнали за над 50 произшествия в страната, 20 от които са на територията на София, съобщи МВР.\r\nВсички столични екипи на пожарната са насочени към адреси за отстраняване на паднали дървета, ламарини и мазилки. Няма пострадали хора.\r\nСпоред данни на НИМХ-БАН метеорологичната обстановка през днешния ден остава изключително динамична.\r\r\n                    \r\n                    Издадено е предупреждение от втора степен - оранжев код за цялата страната. Очакват се значителни валежи, силен вятър, рязко понижение на температурите и гръмотевици. Възможни са градушки.\r\nВ североизточните райони, с нахлуването на студения въздух, дъждът ще премине в сняг, там се очакват и поледици.\r\n ", "date": "2018.03.18", "title": "Заради лошото време: Над 100 спасителни операции в страната"}
{"url": "https://www.dnes.bg/akoshtete-vqrvaite/2018/03/18/sled-plastichni-operacii-i-hiliadi-dolari-choveshkata-barbi.370968", "text": "Една жена, самопровъзгласила се за човешката кукла, е похарчила хиляди долари за козметични процедури, за да заприлича на Барби.\r\nОфелия Ванити, която е на 30 години и е от Лос Анджелис, има китайски корени, но харчи 4000 долара, за да промени клепачите си и да направи чертите си да изглеждат \"по-западни\", както на нейния идол – куклата.\r\nОсвен операцията на клепачите, звездата от Instagram, която има повече от 70 000 последователи в мрежата, е претърпяла ринопластика и ежемесечни инжекции с ботокс и филъри, за да поддържа неестествената си визия.\r\n\"Просто мисля, че Барби е много емблематична. Определено не се опитвам да бъда расист. Има много различни кукли Барби, особено днес. Те могат да се намерят с различна височина, цвят на кожата и етническа принадлежност, но винаги съм била привлечена към най-емблематичния ѝ вид\", споделя Офелия.\r\r\n                    \r\n                    \"Затова видът ми трябваше да прилича повече на представител от европеидната раса. Имах нужда от тези операции, които се случиха за период от шест години. Надявам се, че ще ми дадат повече увереност\".\r\nПризнавайки, че се е борила с проблеми, свързани със самочувствието ѝ, Офелия разказва, че все още е в процес на възстановяване на увереността си.\r\n\"Когато бях в гимназията, имах анорексия. Определено вече не съм анорексичка, но не мисля, че съм се възстановила напълно, защото винаги ще имам ниско самочувствие по отношение на тялото си. Освен това страдам и от телесната дисморфия\", споделя още човешката кукла.\r\nТя допълва, че редовните инжекции с ботокс и филърите много помагат на самочувствието ѝ. Самата Офелия смята, че именно липсата на самочувствие е причина за силното ѝ желание да прилича на човешка кукла.\r\nСнимки на човешката кукла може да разгледате в галерията на ", "date": "2018.03.18", "title": "След пластични операции и хиляди долари – човешката Барби "}
{"url": "https://www.dnes.bg/notifikacii/2018/03/18/sreshtu-cik-na-rusiia-hakerska-ataka-ot-15-dyrjavi.371044", "text": "Сайтът на Централната избирателна комисия на Русия е бил подложен на DDоS атака от айпи адреси от 15 страни. Това съобщи пред журналисти председателката на ЦИК Елла Памфилова, предаде ТАСС, цитирана от БТА.\r\nХакерите са ударили сайта между 2 и 5 часа през нощта срещу днешните президентски избори в Русия. Пикът е бил в 2,20 часа московско време. \n\n\r\nИзточниците на атаката са били разположени в 15 страни, каза Памфилова и уточни, че е са били атакувани и редица медии, не само сайтът на ЦИК.\r\nМеждувременно гласуването на президентските избори в Камчатка и Чукотка, в руския Далечен изток приключи, съобщиха руските медии. \rАктивността е била висока, информираха представители на регионалните избирателни комисии. Още в 18 часа местно време в Камчатка са гласували 63,86 на сто от избирателите. На предишните избори през 2012 г. към този момент своя избор са били направили 54,04 на сто от гласоподавателите. \r\nТрадиционно висока е била избирателната активност в Чукотка, където два часа пред затварянето на секциите са гласували 76,34 на сто, приблизително колкото и през 2012 г., когато са гласували 76 процента.\r\n ", "date": "2018.03.18", "title": "Срещу ЦИК на Русия: Хакерска атака от 15 държави"}
