{"url": "https://www.dnes.bg/zvezdi/2018/01/31/tom-hardi-s-tatus-zaradi-bas-s-di-kaprio.366735", "text": "Британският актьор Том Харди е изпълнил облога си с холивудския си колега и приятел Леонардо ди Каприо и вече има татуировка в негова чест върху десния бицепс.\r\nДвамата актьори се обзалагат през 2016 г. по време на наградния сезон, предшестващ \"Оскар\"-ите. Изискването към губещия е да си направи татуировка, проектирана от спечелилия.До облога тогава се стига, тъй като Леонардо ди Каприо е убеден, че Том Харди ще получи номинация за поддържаща роля във филма \"Завръщането\". Харди обаче е уверен, че няма да бъде номиниран и охотно приема баса.\r\nБританецът все пак е номиниран в категорията за най-добър поддържащ актьор, но впоследствие губи приза от сънародника си Марк Райлънс. Леонардо ди Каприо същевременно триумфира с първия си \"Оскар\" за главната роля в \"Завръщането\".\r\nТом Харди не крие, че след като е изгубил облога, се е опитал да се отметне, защото проектираната от Леонардо ди Каприо татуировка \"не струвала\". В края на 2016 г. той все още не се е татуирал.\r\nСега обаче разпространено в мрежата фенско селфи с Том Харди разкрива, че британският актьор в крайна сметка се сдобил с дълго отлаганата татуировка. Татусът краси десния му бицепс и отчетливо се вижда надписа - \"Лео знае всичко\"./БТА/\r\n ", "date": "2018.01.31", "title": "Том Харди с татус заради бас с Ди Каприо"}
{"url": "https://www.dnes.bg/zvezdi/2018/01/31/makar-i-bremenna-keit-hvana-stika.366745", "text": "Принц Уилям и съпругата му Кейт Мидълтън за пореден път показаха, че са винаги готови да опитат нещо ново, забавно и различно. По време на четиридневната си визита в Швеция, те се включиха в игра на банди.Странният спорт, който всъщност представлява хокей с топка, е характерен за Скандинавските държави и Русия. След кратко обучение, Уилям успя да вкара два от три гола, а Кейт - един.Двойката очаква третото си дете през април, но очевидно Кейт се чувства добре и това им позволява да изпълняват ангажиментите си.Заедно с шведската престолонаследница Виктория и съпругът ѝ Даниел те посетиха престижния Каролински медицински университет, където разговаряха с водещи специалисти по въпроси за психичното здраве.На вечерята в резиденцията на британския посланик в Швеция присъстваха представители на правителството и на културния живот в страната.", "date": "2018.01.31", "title": "Макар и бременна, Кейт хвана стика"}
{"url": "https://www.dnes.bg/eu/2018/01/31/migrantskata-kriza-shte-prodylji-moje-li-da-se-ovladee.366701", "text": "\r\n                        \r\n                        \r\n                        \r\n                    Мигрантската криза ще продължи и смятам, че тя няма да бъде разрешена за една или две години. Войната в Сирия и кюрдския регион продължава, както и проблемите в Израел и Палестина. Всичко това ще увеличи потокът от бежанци и мигранти.Това обяви гръцкият министър по миграционната политика Янис Музалас пред Николай Кръстев за \"Светът е бизнес\" на .\"В момента Европа не е толкова силна, колкото трябва. Това е така, защото няколко от страните членки предпочитат да играят национална, вместо европейска роля. Тя не спомага за създаването на фронт, който да се справи с тази огромна миграционна и бежанска криза. Когато сме единни, можем да го постигнем\", убеден е Музалас.Според него това са въпросите, по които трябва да се говорим в следващите месеци от българското европредседателство. Той допълва и че Комисията е наясно с това всички ще се опитат да подобрят ситуацията и да направят Европа силна, за да успее да се справи с най-голямата миграционна криза от Втората световна война насам.\"Досега вярвах, че проблемът на Европа е, че тя не разполага със стратегия. От своя страна обаче трафикантите на хора имат такава. Така през повечето време те предприемаха ходове, на които Европа се опитваше да отговори. Гръцкото предложение е бежанците от лагерите в Турция, Йордания и Ливан да бъдат презаселени. Говорихме за този план и с комисар Аврамопулос, както и с германския и холандския министри, и заключихме, че Европа, а не трафикантите трябва да изготви своя стратегия\", каза още гръцкият министър.Той обясни, че гръцкото предложение към ЕС е било да се създаде европейски механизъм на връщане на мигранти.\"Невъзможно е да контролираме миграционната криза без инструментът на връщането. Ако не можете да връщате тези хора в родните им страни, това е нарушение на човешките права, защото прилагате еднакви правила за бежанците и мигрантите. Според закона сте задължени да предоставите на бежанците правата, които Женевската конвенция предвижда за тях, а мигрантите попадат под влиянието на друг вид закони\", обясни още  Янис Музалас.", "date": "2018.01.31", "title": "Мигрантската криза ще продължи! Може ли да се овладее?"}
{"url": "https://www.dnes.bg/notifikacii/2018/01/31/antisemitizmyt-vse-po-buen-i-po-svirep-v-germaniia.366719", "text": "Германските власти са разтревожени от възраждането на антисемитизма 73 години след края на Холокоста, съпроводено с възход на крайнодесните сили и страхове заради притока на бежанци от страни, враждебни на Израел, пише Франс прес.\r\nПо повод възпоменателните прояви, свързани с освобождаването на лагера на смъртта Аушвиц на 27 януари 1945 г., Ангела Меркел сподели своя \"срам\", че еврейските сгради - от училища до синагоги, не могат \"да съществуват без полицейска охрана\".Бундестагът отбелязва годишнината със специална сесия в сряда.\r\nКанцлерката, станала преди 10 години първият германски правителствен ръководител, говорил пред Кнесета (израелския парламент), се ангажира също да създаде длъжността комисар по антисемитизма в следващото правителство, което се надява да формира през март.\r\nПодтик за инициативата бяха кадри, показващи как демонстранти в Берлин изгарят израелски знамена след решението на САЩ да признаят Ерусалим за столица на еврейската държава.\r\nПредставители на еврейската общност бият тревога вече от доста месеци.Твърде уважаваната бивша председателка на Централния съвет на евреите в Германия Шарлоте Кноблох осъди засилващите се антисемитски прояви. Еврейските празненства вече \"са нещо невъзможно в публичното пространство без полицейска защита\", увери тя.\r\nБерлинчани бяха възмутени и от кражбата на 16 малки месингови павета, вградени в тротоарите, за да напомнят за жертвите на Холокоста. Извършителите не бяха открити, но посланието не остана тайна за никого в навечерието на годишнината от антиеврейските погроми през 1938 г., известни като \"Кристалната нощ\".\r\n\"За пръв път се случва да откраднат толкова много \"препъникамъни\" (Stolpersteine на немски език, бел. АФП) за няколко дни\", клати глава Силвия Кавчич, която се грижи за сложените в Берлин 7000 малки павета с имената на убити от нацистите хора, предимно евреи.\r\nПо думите на Венцел Михалски, представляващ в Германия неправителствената организация \"Хюман райтс уоч\", антисемитизмът става \"все по-буен и свиреп\".\r\nТака смята и днешният ръководител на Централния съвет на евреите Йозеф Шустер. \"Днес все по-смело се говорят неща, които някои винаги са мислели, но просто не са смеели да ги кажат\", забелязва той пред \"Билд ам зонтаг\".\r\nСлед войната Германия превърна спомена за Холокоста в стожер на новата си идентичност. Но очевидците и оцелелите от геноцида изчезват един след друг и табутата започват да падат.\r\nМощният пробив на крайната десница, нахлула в долната камара през септември, отбеляза обрат в ситуацията. Неин функционер нарече паметника на Холокоста в Берлин \"срамен мемориал\", а в редиците й има немалко всеизвестни антисемити.\r\nЕксперти предупреждават също за радикализиращи се мюсюлмани, по-специално в средите на многобройното турско малцинство, вслушващо се в риториката на турския президент Реджеп Тайип Ердоган. \"Всяка дума е свещена за тях. А Ердоган е злобен антисемит\", изобличава го правозащитникът от \"Хюман райтс уоч\".\r\n\r\nТвърде обезпокоителен е и антисемитизмът в училищата, по-специално сред младите мюсюлмани.\r\nУчители от Берлин разказват, че сред най-популярните обиди е вече \"Евреин такъв!\". На места, \"щом се заговори за евреи или юдейска религия, в класната стая веднага започва малка интифада\", посочва преподавател в доклад на тази тема.\r\nДискусия се развива и около надошлите в страната от 2015 г. насам над един милион бежанци, \"някои от тях израсли сред антиизраелски и антисемитски кампании\", отбелязва Шустер - при все че досега няма официални данни, сочещи засилване на антисемитските действия, свързано с бежанците.\r\nПоследното до момента предложение от служителка в берлинското кметство е всички ученици задължително да се водят на посещение в концлагер, както правят в Бавария.Защото - уверява Гюнтер Морш, директорът на мемориала в лагера Заксенхаузен, - \"решаващо е образователното равнище, не толкова географският произход\"./БТА/", "date": "2018.01.31", "title": "Антисемитизмът – все по-буен и по-свиреп в Германия"}
{"url": "https://www.dnes.bg/sport/2018/01/31/chelsi-privleche-olivie-jiru.366753", "text": "Челси официално привлече в редиците си нападателя на Арсенал Оливие Жиру.\r\n31-годишният френски национал подписа договор за година и половина със \"сините\" и ще носи фланелката с номер 18 на гърба си. Той на практика се явява и като заместник на напусналия в посока Борусия (Дортмунд) нападател Мичи Батшуай.\r\n\"Челси е един от най-големите клубове във Висшата лига. Те спечелиха много трофеи през последните 6-7 години и аз съм горд, че вече съм част от този отбор и нямам търпение да започна да играя за него\", обяви той пред клубния сайт.\r\nОт лондонския клуб също останаха доволни от трансфера.\r\n\"Оливие е доказан талант от най-високо ниво и ние сме много доволни, че имаме играч с неговия опит в нашите редици\", обяви директорът на клуба Марина Грановская.\r\nМалко по-рано Борусия Дортмунд и Челси си стиснаха ръцете по сделката за Мичи Батшуай, който ще доиграе сезона под наем на стадион \"Сигнал Идуна Парк\". Белгийският нападател беше взет от германците за заместник на продадения в Арсенал Пиер-Емерик Обамеянг.\r\n24-годишният снайперист ще носи фланелка с №44 на гърба. През миналата година той вкарваше на всеки 88.5 минути с екипа на \"сините\" от Лондон. Сред всички футболисти във Висшата лига с поне 10 отбелязани гола, само Хари Кейн бележеше по-често от него.\r\n\r\n ", "date": "2018.01.31", "title": "Челси привлече Оливие Жиру"}
{"url": "https://www.dnes.bg/notifikacii/2018/01/31/lipsa-na-kadri-bylgariia-shte-si-vnasia-i-ovchari-govedari.366711", "text": "Подготвя се внос на овчари от чужбина. Липсата на работна ръка е един от основните проблеми при овцевъдството у нас, обяви във Велико Търново Симеон Караколев, съпредседател на Националната овцевъдна и козевъдна асоциация /НОКА/ и председател на Националната асоциация за развъждане на млечни овце в България.От НОКА, в която членуват около 2000 фермери, чакат разрешение от Министерството на труда и социалната политика за внос на гледачи. Все още няма отговор от ведомството.\"Ние предлагаме не само българи от Молдова и Украйна да идват да работят у нас, а и от бившите съветски републики. Не по-малко от 1000 души ни трябват за овцефермите\", заяви Караколев.\r\nТой информира, че заплатата на гледач в сектора е около 600-700 лева, а за семейство – около 1300-1400 лева.\r\n\"Винаги се дават и бонуси към месечното трудово възнаграждение, като например 10 стотинки на литър издоено мляко, премия за отгледани агнета и др. Въпреки добрата сума, липсват желаещи да се трудят точно в тази сфера, заради трудоемкостта\", коментира Симеон Караколев, цитиран от \"Труд\".\r\nТой изтъкна, че 20% от овчето месо по нашите магазини е внос от Австралия и Нова Зеландия и се продава на същите цени като на родното производство.\r\n\"Наскоро бях в Йордания и там видях три категории овче месо - местно, румънско и австралийско. Местното се продава на цена от 8 долара, а вносното срещу 4,5 долара. Но Австралия е крупен производител, защото месечно от там се изнасят по около 3 милиона агнета, а се отглеждат над 90 милиона овце. В България се отглеждат едва около 1 милион овце, а в Румъния - близо 10 милиона животни\", информира Караколев.", "date": "2018.01.31", "title": "Липса на кадри: България ще си внася и овчари, говедари..."}
{"url": "https://www.dnes.bg/stranata/2018/01/31/32-godishen-rabotnik-padna-ot-stroej-v-plovdiv.366718", "text": "32-годишен работник е паднал от строеж в изкоп на бул. \"Копривщица\" в Пловдив, съобщиха от МВР.Сигналът за паднал работник е подаден в 12:15 часа.По първоначални данни, състоянието на 32-годишния мъж не е тежко. Той е закаран в болница за прегледи.Строежът се намира зад Младежкия хълм в Пловдив. Изясняват се обстоятелствата и причините за инцидента.", "date": "2018.01.31", "title": "32-годишен работник падна от строеж в Пловдив"}
{"url": "https://www.dnes.bg/eu/2018/01/31/briuksel-se-obiavi-za-zadyljitelnoto-vaksinirane.366728", "text": "Европейският комисар за здравеопазването Витянис Андрюкайтис се обяви за задължителното ваксиниране.\r\nТой заяви, че онези, които се противопоставят на ваксинирането, трябва да носят отговорност за увеличаващата се смъртност от овладени вече в Европа заболявания, която се регистрира напоследък.\r\n„Ваксините помагат и тези, които са против, са отговорни, ако числата на ваксинираните падат, защото това е много опасно за обществото, за Европа и за човешкия живот“, заяви комисарят.\r\nАндрюкайтис коментира обещанията на някои партии в Италия да отменят задължителното ваксиниране в страната след парламентарните избори през април. Рим въведе ваксините след рязко покачване на детската смъртност от дребна шарка.\r\nЕвропейската комисия предложи днес да се въведе задължителна система за оценяване на новите лекарства и медицински технологии, която да покрива всички държави членки. Така според Брюксел пациентите ще могат да получат по-лесен достъп до информация за последните научни достижения в областта на терапията на различни заболявания, без да трябва да събират данни за най-работещите методи на лечение страна по страна.\r\nЕС има подобна мрежа от 20 години, но тя е доброволна и според Еврокомисията не дава добри резултати. В мрежата за съвместни клинични оценки за лекарства участват всички държави без Румъния и Гърция. А България и още 6 страни не се включват в общата работа по оценката на медицински изделия, съобщи Европейската комисия. В момента в ЕС има 51 национални органа, които дават оценки за новите лекарства и терапии, които Брюксел иска да обедини.\r\nОсвен че ще прави съвместни клинични оценки и ще може да кани научни светила да се произнасят по тяхната ефективност, новият механизъм ще се грижи да идентифицира нововъзникващи здравни технологии, така че да може да се отделят най-обещаващите от тях, които да стигат по-бързо до болните.\r\nНовият механизъм ще се занимава с преценяването на ефекта от прилагането на нови лекарства, които са в процес на лицензиране за пускане на пазара, със съществуващите медикаменти с ново активно вещество или тези, чиято сфера на използване се разширява към нови заболявания.\r\nПо отношение на медицинските изделия се предвижда да се дава мнение за апаратурата например за инвитро диагностика, но не за технологиите за правене на хирургични операции, които ще си останат национален прерогатив.Европейският център ще отговаря за клиничните аспекти на здравните технологии като дефиниция, безопасност, клинична ефективност на новия метод или препарат спрямо вече съществуващите, съобщи Европейската комисия.\r\nОчаква се законодателното предложение да бъде одобрено до края на 2019 г. от Европейския парламент и страните членки. Механизмът ще влезе в сила от 2023 г., за да се даде време на производителите да се адаптират към новите изисквания.", "date": "2018.01.31", "title": "Брюксел се обяви за задължителното ваксиниране  "}
{"url": "https://www.dnes.bg/za-da-se-razbirame/2018/01/31/kakvi-chudesa-pravi-mozykyt-po-vreme-na-syn.366627", "text": "Мозъкът е съвършена машина. Все още науката не е успяла да разгадае всички негови механизми. Сънят също е специфичен механизъм, по време на който се случват редица \"магии\". Не мислете, че сънят е предназначен само да се наспите и да \"презаредите батериите\".Във всяка една фаза на съня мозъкът извършва сложни дейности, които помагат на тялото да функционира.Сънят има специфични етапи. Първата фаза е така наречената NREM фаза, която се характеризира с бавно движение на очите. Следват NREM 2 и 3 фази, които непосредствено предхождат REM фазата на бързо движение на очните ябълки.Целият цикъл на съня отнема общо около 90 до 120 минути като човек има средно по 4 или 5 такива на нощ.Когато някой каже, че се е събудил като чисто нов или прероден, не лъже. Проучване от 2013 година, проведено в Университета в Рочестър констатира, че системите за отстраняване на отпадъци и токсини на мозъка се активират именно по време на сън, пише rd.com.Тези отпадни вещества се натрупват през деня, а нощем по време на съня организмът успява да се освободи от тях. Още една причина да се стремим да спим достатъчно.Според Sleep Science, гръбначно-мозъчната течност (ликвор) се изпомпва много по-ускорено по време на съня, отколкото през деня в активно състояния. Чрез този механизъм мозъкът се освобождава от ненужните клетки, които на по-късен етап причиняват дегенеративни заболявания на нервната система, включително болестта на Алцхаймер.", "date": "2018.01.31", "title": "Какви \"чудеса\" прави мозъкът по време на сън?"}
{"url": "https://www.dnes.bg/health/2018/01/31/kak-ni-trovi-zamyrseniiat-vyzduh.366725", "text": "Оказва се, че замърсеният въздух има сериозно негативно влияние върху репродуктивните способности на жените. Конкретно, учени от Бостънския университет в Масачузетс смятат, че замърсеният въздух въздейства на менструалния цикъл и е причина за нередовната менструация. Проблемът с нередовната менструация обаче не е изолиран, той е обвързан с инфертилитет (репродуктивни проблеми), поликистозен овариален синдром и метаболитен синдром. Заключението на учените се базира на изследване, измерващо влиянието на замърсения въздух върху здравето на момичета в пубертетна възраст, между 14 и 18 години. Използвани са данните от мащабно проучване за здравето по местоживеене и показателите за замърсяването на въздуха от системата за мониторинг на качеството на въздуха. Докато обществото коментира вредите на мръсния въздух върху белодробното и сърдечносъдовото здраве, това изследване показва до каква степен репродуктивната ни и ендокринна система зависи от качеството на въздуха, който дишаме, споделя водещия автор на труда д-р Шрути Маалингея.  ", "date": "2018.01.31", "title": "Как ни трови замърсеният въздух?"}
{"url": "https://www.dnes.bg/politika/2018/01/31/gerb-iska-realni-fakti-za-komunizma-inache-pokoleniia-izlygani.366754", "text": "Реанимирането на комунизма с красиви фрази, но без факти, се случва сега! Трябва да махнем оценките от учебниците по история и да сложим реалните събития, за да може идните поколения да не бъдат излъгани, заяви в \"Денят ON AIR\" депутатът от ГЕРБ Маноил Манев.\r\nГостът на телевизията коментира новата програма по история, в която ще се изучава периодът 1944-1989 г., като часовете, посветени на предмета, ще се увеличат двойно.\r\nМанев подчерта, че няма как цял един период от миналото ни да отсъства. \"Не можем да се преструваме, че не е имало Народен съд\", настоя той. \"Горди сме как през Втората световна война сме спасили българските евреи, а знаем ли, че човекът, отговорен за това, е осъден от Народния съд като фашист\", попита риторично политикът.\r\nПред Bulgaria ON AIR Маноил Манев допълни още, че \"довчера този период е бил изписван в учебниците по история така, както той самият го е учил по време на средното си образование\".\r\nПо повод острите реакции на БСП в пленарната зала на тази тема, депутатът изрази мнението си, че отзвукът им идва заради фамилиите, които децата ни ще прочетат в учебниците. \"Имената на управлявалите по онова време имат своите наследници днес и те ще бъдат разпознати. Има родове, които от 1956 г. насам винаги са били във властта, а сега са видни бизнесмени\", посочи Манев.\r\nТой коментира и случая с четиримата задържани днес за отвличането на Адриан Златков, сред които е и Ивайло Борисов - Ториното.\r\nМаноил Манев подчерта, че работата на МВР не бива да се \"оценява на парче\". Тя е дълъг процес, който дава резултати, когато се прави професионално, заяви той.\r\n\r\n ", "date": "2018.01.31", "title": "ГЕРБ иска реални факти за комунизма, иначе поколения -  излъгани"}
{"url": "https://www.dnes.bg/obshtestvo/2018/01/31/nad-20-hil-bylgari-umirat-godishno-ot-rak-i-insult.366744", "text": "Злокачествените заболявания и сърдечно-съдовите болести отнемат живота на над 20 хиляди българи годишно. Данните са от Годишния доклад за състоянието на здравето на гражданите, одобрен от правителството.Един от изводите в него е, че хроничните болести са основен проблем за здравето на българите и приоритет за бъдещи политики.Докладът анализира здравното състояние на българите за миналата година, дейностите и разходите в областта на здравеопазването, изпълнението на националната здравна стратегия.Според документа данните за здравното състояние на населението като цяло показват трайни подобрения, свързани с намаляване на смъртността и заболеваемостта, особено сред младите, макар че страната ни изостава по много от средноевропейските показатели.", "date": "2018.01.31", "title": "Над 20 хил. българи умират годишно от рак и инсулт"}
{"url": "https://www.dnes.bg/notifikacii/2018/01/31/i-internet-moje-da-e-halal-iran-se-stremi-kym-kontrol.366692", "text": "По ирония неотдавнашното избухване на протести в Иран, разпространило се бързо от град на град, бе подхранено с кислород от самото теократичното правителство на страната. През последните четири години властите насърчаваха широкото използване на интернет и позволяваха на доставчиците да предлагат мрежи от трето и четвърто поколение, което от своя страна предизвика масова експанзия в използването на смартфони. \r\nПрез 2014 г. около два милиона иранци имаха смартфони; днес те възлизат на 48 милиона. Това означава, че близо половината от населението има в джобовете си устройство, което може да предава изображения и видеоклипове по целия свят и да обменя информация далеч от контрола и цензурата на държавата.\r\nПравителството потуши протестите отчасти чрез спиране на кислорода - блокира приложението за кодирани съобщения \"Телеграм\", което протестиращите използваха за комуникация. Но това блокиране беше само временно. Хората от бизнеса бързо се оплакаха за затварянето на каналите в \"Телеграм\", които те използваха за рекламиране и продажба на своите стоки, пише Асошиейтед прес.\r\nДокато Ислямската република наближава 40-ата годишнина от революцията, довела я на власт, тя се опитва да пожъне ползите от един необходим инструмент за съвременния живот, но като държи под строг контрол как го използват иранците и каква информация получават. Решението на Техеран е да установи контрол върху киберпространството, като създаде \"халал нет\" - изцяло контролирана на място версия на интернет.\r\n\"Ислямската република не е черно-бяла. Тя демонстрира безброй противоречия и според мен нейната политика за интернет е един от прекрасните примери за тези противоречия\", казва Санам Вакил, сътрудник в \"Чатъм хаус\", който изследва Иран.\r\nСлед ислямската революция през 1979 г. правителството упражнява здрав контрол върху информацията. Обаче интернет заплашва този контрол. По време на протестите в Иран през 2009 г. заради спорното преизбиране на твърдолинейния президент Махмуд Ахмадинеджад зараждащите се социални медии разпространиха вестта за тези събития сред иранците и пратиха на света видеоклипове със застрелването на 26-годишната Неда Ага Солтан.\r\nСлед тези вълнения Иран забрани Facebook, Тwitter и други сайтове като YouTube, които вече бяха блокирани. Това накара мнозина иранци да използват виртуални частни мрежи (virtual private networks - VPN), за да заобиколят блокировката.\r\nПолитиката на президента Хасан Рохани, относително умерен сред управляващия клерикален елит, позволи разпространяването на смартфоните, след като дойде на власт през 2014 г. Целта на Рохани бе да осигури инструмент за търговия, докато той се опитваше да възстанови страдащата икономика. Даже и след приключването на последните протести той твърдеше, че е невъзможно да бъдат спрени хората да ползват интернет. \"Ако искате киберпространството да бъде полезно за нашето общество, намерете решение как да го използвате за популяризиране на културата, вместо да го блокирате\", каза той.\r\nИдеята на Иран да създаде свой \"халал\", тоест \"позволен\" интернет се появи за пръв път през 2011 г. вследствие на протестите от 2009 г. Тя се разви до това, което е известно под името \"Национална информационна мрежа\".\r\nМрежата обхваща около 500 одобрени от правителството национални уебсайтове, които се зареждат доста по-бързо от базираните в чужбина, които умишлено са забавени, сочи публикуван наскоро доклад на \"Кампанията за права на човека в Иран\". Доставчиците на услуги предлагат на клиентите си по-евтини пакети с достъп само до национални сайтове. Резултатите от търсенията са само в рамките на мрежата, което позволява на властите да цензурират намереното от потребителите.\r\nЕдин от основните дизайнери на мрежата е компанията \"Иран телекомюникейшън\", притежавана от доверени лица на могъщата Революционна гвардия. Мрежата донякъде напомня на китайската \"Велика защитна стена\" /Great Firewall/, която блокира достъпа до хиляди уебсайтове. Китайските потребители на интернет също установяват, че достъпът до уебсайтове извън страната е по-бавен.\r\n\"Постиженията на Иран в задушаване на достъпа до опозиционно съдържание по време на повечето протести напоследък, показват, че Иран твърдо върви по петите на Китай, що се отнася до контрола върху информацията\", писа на 17 януари частната разузнавателна компания \"Стратфор\" от САЩ. А хардлайнерите настояват Иран да бъде изваден изцяло от интернет и да си създаде свой собствен.\r\nМеждувременно администрацията на Тръмп се опитва да намери начин да разшири достъпа на иранците до интернет. Официални представители са се срещали с Google, Facebook, Тwitter и други технологични компании, за да ги попитат какво още могат да направят, за да помогнат на хората в Иран и други авторитарно управлявани страни да комуникират свободно.\r\nНо поради опасения да не нарушат санкциите на САЩ компаниите стават предпазливи. Apple и Google затвориха за ирански потребители своите онлайн магазини. Други компании не позволяват услугите им да се ползват в Иран. Това пречи на иранците да се сдобият с приложения за криптирана комуникация или VPN. Компаниите останаха неохотни даже когато администрацията на Тръмп пусна в обращение възможността за облекчаване на санкциите или предоставяне на изключения, казаха официални лица, пожелали анонимност, защото не са упълномощени за обсъждат тези разговори.\r\nТака че остава въпросът дали иранците ще имат достъп до отворен интернет, ако гневът им заради икономиката отново избухне наново до протести, както мнозина предричат, че ще се случи. Организации като вашингтонския \"Съюз на иранските американци по обществени въпроси\" и други призоваха САЩ да изготви специален наръчник за онлайн фирмите, за да може иранците да имат достъп до приложения и услуги.\r\n\"Това движение продължава въпреки преследванията от страна на твърдолинейни елементи\", казва Морад Горбан от Съюза на американските иранци. (БТА)", "date": "2018.01.31", "title": "И интернет може да е \"халал\" – Иран се стреми към контрол"}
{"url": "https://www.dnes.bg/mish-mash/2018/01/31/v-garaj-vestonosec-arhivira-chujdi-pisma-nad-8-godini.366695", "text": "Над половин тон недоставени писма бяха открити в гаража на пощальон от Бреганце, Италия – малко градче на 60 километра от Венеция, съобщава Bulgaria ON AIR. Оказва се, че писмата са трупани там в продължение на повече от осем години. Сред тях има сметки, банкови известия и дори политически рекламни материали. Полицията стига до 56-годишния извършител, след като доброволци от близкия център за рециклиране се натъкват на 25 пощенски контейнера, пълни с писма. Пощенските служби обещават да ги сортират и изпратят на получателите им, макар и с години закъснение. В Италия присвояването на чужда поща е престъпление, наказуемо с до 1 година затвор.", "date": "2018.01.31", "title": "В гараж: Вестоносец архивира чужди писма над 8 години"}
{"url": "https://www.dnes.bg/world/2018/01/31/bylgarin-arestuvan-v-germaniia-za-trafik-na-migranti.366709", "text": "Германската полиция арестува трима заподозрени при операция срещу група, за която се предполага, че е вкарала нелегално най-малко 160 мигранти в Германия през последните месеци, предаде Асошиейтед прес.\r\nОперацията беше проведена в четири германски провинции. Двама заподозрени бяха арестувани в Берлин, а един - в Бад Мускау, до полската граница. Претърсени бяха седем имота.\r\nПредполага се, че заподозрените са част от група, прекарвала нелегално мигранти от Чехия и Полша, главно с камиони, в някои случаи, като ги скривала зад стоки и палети. Арестуваните хора са граждани на Турция, Полша и България.\r\nПредполагаемата контрабанда на мигранти е била извършвана от август. Мигрантите са били транспортирани главно през Балканите, а после през Чехия и Полша към Германия. Контрабандистите са искали от всеки мигрант по 8000 евро./БТА/\r\n ", "date": "2018.01.31", "title": "Българин арестуван в Германия за трафик на мигранти "}
{"url": "https://www.dnes.bg/sofia/2018/01/31/obshtinata-ochakva-mrysen-vyzduh-nad-sofiia-utre.366749", "text": "На 1 февруари се очаква повишение на нивата на фини прахови частици във въздуха. При норма от 50 mg/m3 за 24 часа очакваното превишение ще е в границите 51 – 100mg/m3, съобщиха от Столичната община. \n\n", "date": "2018.01.31", "title": "Общината очаква мръсен въздух над София утре"}
{"url": "https://www.dnes.bg/pop/2018/01/31/gabriel-sobral-shte-pee-pak.366747", "text": "Два месеца след като му беше трансплантирано сърце, победителят от конкурса на \"Евровизия\" Салвадор Собрал разпространи във Facebook видео как свири на пиано. \"Салвадор би искал да Ви предложи малко музика и затова изпълни за Вас \"Landslide\" на \"Флийтуд Мак\". Добро утро!\"Това е написал музикантът към кратката лента, която не става ясно къде е снимана, но певецът изглежда здрав. Видеото е първото изпълнение на Собрал от концерт на 8 септември в португалския град Есторил. То дава надежда, че певецът отново ще е във форма за конкурса на \"Евровизия\" през май.\r\nСалвадор Собрал спечели миналогодишния конкурс на \"Евровизия\" с баладата \"Amar Pelos Dois\". През декември миналата година му беше трансплантирано сърце.28-годишният певец, който от дете страда от този здравословен проблем, е изписан скоро от болницата - в средата на януари. Според него операцията е преминала \"без усложнения\", а възстановяването му протича добре.", "date": "2018.01.31", "title": "Габриел Собрал ще пее пак"}
{"url": "https://www.dnes.bg/obrazovanie/2018/01/31/po-vtoriia-nachin-v-zabavachka-bolni-deca-i-roditelsko-darenie-2-bona.366651", "text": "\r\n                        \r\n                        \r\n                        \r\n                    Как се приемат деца в детските градини в столицата? Родители направиха скандални разкрития по този казус във Facebook. По думите им са извършени редица нарушения при приема в детска градина \"Звънче\" №2 в район \"Триадица\".Очаква се днес Националният инициативен комитет за качествена и иновативна образователна система, които са събрали подадените сигнали, заедно с родители да внесат жалба до дирекция \"Образование\" към Столичната община.\n\nСпоред Васил Николов от Националния инициативен комитет за качествена и иновативна образователна система до тях са подадени десетки сигнали от учители и родители за нарушения при приема на деца в детска градина \"Звънче\".\"Главното нарушение е в разминаването на броя на приетите деца през публичната система и реалната бройка на самите групи. В една група за 30 деца изведнъж се оказва, че всъщност са 40. Освен приема по общ ред се приемат още 10 деца по \"втория начин\" чрез различни способи\", уточни Николов пред .По думите му на места се използва фалшиво медицинско свидетелство, че детето е с хронично заболяване и то реално влиза без проблем.\"Има деца, които имат хронично заболяване, освен това живеят срещу детската градина и пак не могат да влязат, защото не могат да си позволят \"дарението\". Сумата варира обикновено от 2 до 5 000 лв.\", допълни още той.Родители на деца са категорични, че начинът едно дете да влезе по \"втория начин\" вече е добре познат на всички родители в столицата.\"От всички се знае къде-какви пари трябва да бъдат дадени, че детето им да влезе безпроблемно. Проблем с приема на деца с хронични заболявания също е много голям. Те не минават през системата и не се знае на какъв принцип влизат\", обобщиха родителите.Те са на мнение, че трябва непременно да се направят необходимите проверки, а кандидатстването и приемът да са точно категоризирани, за да няма злоупотреби.", "date": "2018.01.31", "title": "По втория начин в забавачка: \"Болни\" деца и родителско дарение – 2 бона"}
{"url": "https://www.dnes.bg/sport/2018/01/31/sagata-prikliuchi-obameiang-e-futbolist-na-arsenal.366729", "text": "Пиер-Емерик Обамеянг официално премина от Борусия Дортмунд в Арсенал. Двата клуба потвърдиха сделката за габонския стрелец, като \"топчиите\" не обявиха подробности около трансфера, освен, че 28-годишният нападател е подписал дългосрочен договор.\r\nСпоред английските медии, рурците ще получат 56 милиона паунда за голмайстора си, а на негово място ще вземат Миши Батшуай, който в момента минава задължителните медицински прегледи. Той ще играе на \"Сигнал Идуна Парк\" под наем от Челси.Обамеянг отбеляза 98 гола в 144 мача за Дортмунд в Бундеслигата и общо 172 попадения в 213 срещи във всички турнири. Официалният сайт на Арсенал изчисли, че на всеки 96 минути нападателят се разписва или дава асистенция.\r\nВсе още не е ясно с кой номер ще играе Оба в Лондон, като това ще бъде потвърдено скоро.След неговото привличане Оливие Жиру най-вероятно ще напусне в посока Челси. На \"Емиретс\" Обамеянг ще се събере с бившия си съотборник в Дортмунд Хенрих Мхитарян, който този месец беше привлечен от Манчестър Юнайтед. През 2014 г. двамата заедно спечелиха Суперкупата на Германия, след като именно те вкараха головете за победата с 2:0 над Байерн Мюнхен.\r\n\r\n ", "date": "2018.01.31", "title": "Сагата приключи! Обамеянг е футболист на Арсенал"}
{"url": "https://www.dnes.bg/obshtestvo/2018/01/31/ms-otpusna-oshte-50-mln-za-evroshefstvoto-ni.366705", "text": "Правителството одобри близо 50 млн. лв. за събитията от календара на Българското председателство на Съвета на Европейския съюз през 2018 г. Средствата са предвидени в централния бюджет.Основната част от дейностите са свързани с осигуряването на събитията, които ще се проведат в страната, както и за организиране на събития зад граница, за културната програма, за осигуряване на медийно покритие, публикации и реклама на събитията, за плащания по вече сключени през 2017 г. договори за хотелско настаняване, храна, транспорт, превод и др.С друго решение са одобрени разходи за 2 085 000 лв. Средствата са предназначени за дължими плащания към бенефициенти по влезли в сила съдебни решения за отменени финансови корекции от програмен период 2007-2013 г.\r\nПредвиждат се промени по бюджетите на Министерството на икономиката в размер на 237 хил. лв., на Министерството на околната среда и водите – 1 626 хил. лв. и на Министерството на транспорта, информационните технологии и съобщенията – 222 хил. лв.\r\n ", "date": "2018.01.31", "title": "МС отпусна още 50 млн. за еврошефството ни "}
{"url": "https://www.dnes.bg/crime/2018/01/31/specakciia-vyv-varna-spipaha-banda-za-vyoryjeni-grabeji.366743", "text": "При специализирана полицейска операция във Варна са задържани четирима души, извършители на серия от въоръжени грабежи, съобщиха от полицията в крайморския град.\r\nЧетиримата не са известни на органите на реда.\r\nПрестъпленията са извършени през януари.\r\nЧетиримата са задържани за срок до 24 часа. \r\nРаботата по документиране и доказване на извършените престъпления продължава, допълват от полицията във Варна.", "date": "2018.01.31", "title": "Спецакция във Варна – спипаха банда за въоръжени грабежи"}
{"url": "https://www.dnes.bg/notifikacii/2018/01/31/gripyt-dalech-ne-e-strashen-top-10-na-nai-zaraznite-bolesti.366723", "text": "Заразните заболявания се причиняват от бактерии, вируси, паразити и гъбички. Обикновено техните размери са такива,че няма как да си дадем сметка за срещата с тях и е до някъде невъзможно да се изолираме и да ги избегнем напълно. За всеки болестотворен, паразитиращ микроорганизъм е от ключово значение да си изработи няколко качества, без които е изгубен. На първо време това е да успее да проникне в гостоприемника по някакъв начин – било то през лигавица, кръв, или директно през кожата – след което да е способен да се задържи там, да се храни и размножава. Пострадалият индивид не е безкраен източник на ресурси – паразитната афера ще приключи с активиране на имунитета му или в най-лошия случай – загуба на битката и фатален край. Ето защо за микроорганизма е важно да може да се разпространява и пренася на други жертви. Обикновено начинът, по който размножилите се микроорганизми напускат гостопроемника е същият, по който са попаднали на него – чрез слюнка, кръв и др. Трансмисията може да бъде както директна – от човек на човек (рубеола, коклюш)... или животно на човек (бяс), така и индиректна – чрез вода, хранителни продукти или повърхности, контаминирани (замърсени) с микроорганизмите. Не малка част от последните циркулират и свободно в природата и могат да се открият във въздуха, почвата и водата. Човекът като източник на зараза предоставя голямо разнообразие на болестотворните микроорганизми – едни от тях използват за разпространение секретите при кихане и кашляне, други отпадните продукти на храносмилателната и отделителната система, а има и такива, разпространяващи се по кръвен и полов път. Това колко е заразен един микроорганизъм зависи от много фактори. Освен пътищата му за разпространение – например въздушно-капковият е най-заразен – значение има и т. нар. доза – колко бактерии от един вид трябва да постъпят, за да предизвикат болест. Силно заразните и болестотворни микроорганизми имат ниска болестотворна доза. 1. Ринофарингит Досадната хрема не се появява магически. Обиновено тя е резултат на някои от многото видове вируси, които циркулират в пространството. Дори и да изработим имунитет след преболедуване, това не пречи да се заразим скоро след това с някой друг, който обаче ще даде същите оплаквания. Смята се, че през годините и боледуването човек изгражда имунитет към все повече от тези вируси и за това с напредване на възрастта боледува все по-рядко, докато малките деца с „невинна“ имунна система боледуват по-често.  ", "date": "2018.01.31", "title": "Грипът далеч не е страшен! Топ 10 на най-заразните болести"}
{"url": "https://www.dnes.bg/crime/2018/01/31/otkriha-640-kutii-cigari-skriti-v-dvigatelia-na-kamion.366713", "text": "Контрабандни цигари задържаха митнически и гранични служители на ГКПП Капитан Андреево, съобщиха от Агенция \"Митници\". \r\nКоличеството на тютюневите изделия без бандерол е 640 кутии от три различни марки.\r\nТе са били открити във влизащ у нас от Турция камион с турска регистрация. Шофьорът му е представил редовни документи за превозваната стока и е заявил, че не пренася лични вещи, стоки или валутни ценности за деклариране.\r\nПревозното средство е било отклонено за щателна митническа проверка, при която във фабрични кухини от двете страни на двигателя са открити нередовно внесените цигари. \r\nТе са били иззети, като на нарушителя е съставен акт по Закона за митниците и му е задържано обезпечение в размер на 3300 евро за евентуални бъдещи вземания.\r\nОт началото на година досега митническите служители на митнически пункт Капитан Андреево са задържали 14 000 кутии цигари без акцизен бандерол, сочи статистиката на ведомството по внос-износа.", "date": "2018.01.31", "title": "Откриха 640 кутии цигари, скрити в двигателя на камион"}
{"url": "https://www.dnes.bg/obshtestvo/2018/01/31/s-aso-v-ryka-borisov-chestiti-rojden-den-na-malyk-boiko.366751", "text": "Премиерът Бойко Борисов и семейството му днес празнуват втория рожден ден на внука на министър-председателя - Бойко. \r\nВ профила си в социалната мрежа Facebook Борисов публикува снимка с внука си и написа: \"Днес си имаме рожденик Бойко. Да расте здрав и щастлив!\".\r\nМомчето е син на дъщерята на премиера – Венета, и се роди на този ден преди 2 години.", "date": "2018.01.31", "title": "С асо в ръка: Борисов честити рожден ден на малък Бойко"}
{"url": "https://www.dnes.bg/eu/2018/01/31/iunker-kym-rumyniia-ostavate-s-nabliudenie-i-bez-shengen.366750", "text": "Председателят на Европейската комисия Жан-Клод Юнкер предупреди, че Румъния няма да излезе от механизма за наблюдение и няма да получи членство в Шенген, ако промените в устройството на съдебната власт, влязат в сила. \n\nРеформите предизвикаха масови протести в страната, които продължават над два месеца. Конституционният съд оспори част от промените и ще се произнесе по други от тях в средата на февруари.\r\n \r\nМиналата седмица Европейската комисия предупреди Румъния да не дава заден в борбата с корупцията и я заплаши, че ще я държи под лупа за приеманите от социалистическото мнозинство законодателни промени.\r\n \r\nСледващите доклади на Европейската комисия по Механизма за сътрудничество и проверка за България и Румъния се очакват в края на годината.", "date": "2018.01.31", "title": "Юнкер към Румъния: Оставате с наблюдение и без Шенген"}
{"url": "https://www.dnes.bg/temida/2018/01/31/prokuraturata-shte-poiska-postoianen-arest-za-pohititelite-na-adrian-zlatkov.366752", "text": "В четвъртък държавното обвинение ще поиска градският съд да наложи мярка за неотклонение \"задържане под стража\" и да остави за постоянно в ареста четиримата обвинени за отвличането на Адриан Златков, се посочва в съобщение на прокуратурата. \n\n\r\nЛицата са задържани за срок до 72 часа. \r\n\"С оглед етапа на досъдебното производството и събраните до момента доказателства, кръгът на обвиняемите лица не се изчерпва само с изброените по-горе\", съобщават от прокуратурата и допълват, че значителна част от доказателствата по случая са събрани с активното сътрудничество на органите на МВР на Сърбия, както и на сръбската прокуратура.\r\nСледствените действия продължават с разпити на свидетели, претърсвания, изземвания и др., уточняват от прокуратурата.", "date": "2018.01.31", "title": "Прокуратурата ще поиска постоянен арест за похитителите на Адриан Златков"}
{"url": "https://www.dnes.bg/obshtestvo/2018/01/31/ruskiiat-patriarh-kiril-idva-u-nas-za-3-mart.366748", "text": "Патриархът на Москва и цяла Русия Кирил ще посети България в началото на март, съобщи говорителката на руското външно министерство Мария Захарова.\r\nТой ще участва в основните тържества по случай 140-годишнината от освобождението на България от османско робство в руско-турската война от 1877-1878 г., посочи Захарова и добави, че в момента програмата на посещението се уточнява. \r\nРусия и България \"като цяло активно осъществяват контакти по линия на парламентите, църквите и различни ведомства\", отбеляза Захарова, цитирана от БТА.\r\n\"Плодотворно се развива сътрудничеството на регионално равнище, има напредък и в търговско-икономическите връзки\", отбеляза тя. \r\nПразничните мероприятия, посветени на 140-годишнината от освобождението на България, започнаха от 2017 г., а кулминацията им ще бъде на 3 март - деня на подписването на Санстефанския мирен договор, който върна страната на картата на света, като окончателно я освободи от турско робство, отбелязва ТАСС.", "date": "2018.01.31", "title": "Руският патриарх Кирил идва у нас за 3 март"}
{"url": "https://www.dnes.bg/temida/2018/01/31/myj-se-chuvstva-kato-jena-i-iska-da-byde-priznato-v-syda.366730", "text": "Прокурор от Районната прокуратура в Стара Загора подкрепи в съда мъж-ищец, който желае да бъде признат за жена. \r\nПредстои Районният съд да се произнесе по делото в законния 30-дневен срок въз основа на събраните доказателства и разпитите на свидетели. Последното заседание по делото се е провело във вторник, пише \"\". \r\nПо него са приложени комплексна психолого-психиатрична експертиза, изготвена от столични специалисти, и медицински документи от изследвания, извършени в други страни на Европейския съюз. \r\nНапоследък съдебната практика е подобни молби да се уважават, коментират юристи.\r\nИщецът К. Х. живее в чужбина, но постоянинят му адрес е в родния му град Стара Загора. Той е роден през 1990 г. \r\nПред съда твърдял, че винаги се е чувствал жена, бил провел и хормонално лечение в тази посока. Но към операция за премахване на мъжките му първични полови белези щял да пристъпи, чак когато съдът го признае официално за жена.\r\nПодобно дело, но с обратен знак, в Стара Загора нашумя през ноември 2015 г., защото се оказа първото в града на липите от такъв характер. \r\nТогава жената Я. Т., на около 45 години, пожела да бъде призната за мъж, какъвто се чувствала от 11-годишна възраст. \r\nРайонният съд в Стара Загора не призна родената като жена Я.Т. за мъж, но това направи по-късно Върховният касационен съд, където делото се гледа на трета инстанция.", "date": "2018.01.31", "title": "Мъж се чувства като жена. И иска да бъде признато в съда!"}
{"url": "https://www.dnes.bg/akoshtete-vqrvaite/2018/01/31/kak-da-svalish-edna-jena-spored-zodiiata-i.366722", "text": "Харесвате някое момиче, но се чудите какво да направите, за да я впечатлите? Някои дами харесват повече опознаване и приятелски срещи, докато други губят интерес при по-продължителни платонични отношения, но какъв е точният подход към вашата любима?\r\n \r\nКак да впечатлите дамите от първите 6 зодиакални знака:\r\n \r\n \r\nДамите от тази зодия никак не си падат по безкрайните срещи, ако проявяват интерес. Щом една жена Овен търси вниманието ви и се радва на вашата компания – действайте директно, без да се бавите. Ако прекалено дълго отлагате първата целувка или любовно обяснение, тя ще изгуби интерес и ще намери някой, който знае какво иска и как да го получи.\r\n \r\n \r\nНе си губете времето с любовни обяснения, преди да сте демонстрирали любовта си с най-прекрасният жест – малка изненада. Дамата Телец много обича да получава подаръци и това ще я впечатли определено. Ако искате да спечелите благоразположението й, помислете за нещо романтично и най-добре скъпо, с което да я зарадвате.\r\n \r\nДамите от тази зодия обичат да се забавляват. Ако им стане скучно, няма да се измъчват във вашата компания – има толкова други неща, които да правят, и то забавни! Ако не разполагате с готино чувство за хумор, работата ще е трудна, но все пак може да помислите за интересни и вълнуващи места, където да я заведете.", "date": "2018.01.31", "title": "Как да свалиш една жена според зодията й?"}
{"url": "https://www.dnes.bg/stranata/2018/01/31/osinovitelite-na-dete-do-5-godini-s-pravo-na-otpusk.366732", "text": "Осиновителите на дете до 5-годишна възраст ще имат право на 365 дни отпуск, реши правителството, като одобри промени в Кодекса на труда. \r\nКогато осиновителят не ползва този отпуск, ще получава парично обезщетение от 50 на сто от обезщетението, на което е имал право.\r\nПредвижда се промените да влязат в сила от първи юли. Те имат за цел да повишат мотивацията за осиновяване.\r\n ", "date": "2018.01.31", "title": "Осиновителите на дете до 5 години – с право на отпуск"}
{"url": "https://www.dnes.bg/obshtestvo/2018/01/31/220-000-ograbeni-bylgari-edna-peta-gotovi-za-samozashtita.366649", "text": "220 хиляди българи, или 4%, твърдят, че лично са били жертва на грабеж/престъпление в последната една година. Това показват данни от национално представително проучване на Изследователски център \"Тренд\" и \" за нагласите на българите към личната им сигурност.Всеки пети пък е готов сам да се защитава дори и с насилие. 62% биха се обърнали към полицията, ако се почувстват незащитени при престъпление, а 35% - към роднини, приятели и съседи. В тази група по-често попадат 18-29-годишни - над една четвърт, показват данните. Помощ от полицията са склонни да търсят повече жителите на малки селища в сравнение със София.Общо 78 на сто твърдят, че в България човек не може да се разхожда навсякъде и по-всяко време, без да се страхува от престъпление. В същото време 90% споделят, че в последната една година нито те, нито техни близки са били обект на грабеж или нападение.Високи са дяловете на обявили, че изпитват страх от крадци (78%), хора от ромски произход (64%), хулигани (69%).38% се страхуват от насилие от мигранти, сред тях повечето са жени. Страхът от мигранти е най-масов в София - всеки 2-и, докато в по-малките градове и села делът на уплашените е по-нисък.Само 2% от българите декларират, че се страхуват от насилие на съпруг(а)/партньор(ка). Мнозинството - 92%, отговарят отрицателно, но като цяло хората не са склонни да споделят такъв тип информация.8% от анкетираните от \"Тренд\" се страхуват от полицейско насилие, показват още данните.Хората са раздвоени в мнението си за работата на полицията - 42% оценяват работата, й като ефективна, 44% - не. По 21% оценяват като ефективни съдебната и законодателната власт.На въпрос каква би била реакцията им при нарушаване на личната сигурност, 73% от хората посочват, че биха подали жалба в полицията. 22% - че биха се защитили сами включително с насилие, а 4% биха останали пасивни.\r\n", "date": "2018.01.31", "title": "220 000 ограбени българи. Една пета – готови за самозащита!"}
{"url": "https://www.dnes.bg/temida/2018/01/31/kostin-ubiecyt-na-nikita-v-kufara-na-nosilka-v-syda.366696", "text": "\nГерман Костин, руснакът, обвинен в убийството на малкия Никита и Майка му Анна, се появи на носилка в съда.\n\n\nДнес е поредното заседание по делото срещу него. Съдът трябва да разгледа веществените доказателства, събрани около мястото на престъплението, съобщи \"Булфото\". Още на първите заседания от процеса срещу него Костин се оплака от влошено здраве и болки в краката. Тогава той се закани и да съди държавата заради липсата на възможност да се лекува.Тялото на петгодишния Никита беше открито в куфар край Пасарел през март 2015 г. Трупът на майка му Анна Леонтиева беше намерен разчленен край Приморско няколко дни по-късно.ДНК на Костин беше намерена на кърпата, с която е завито детето. Според прокуратурата така абсолютно категорично е била доказана неговата вина. Малкият Никита пък е бил задушен.", "date": "2018.01.31", "title": "Костин, убиецът на Никита в куфара – на носилка в съда"}
{"url": "https://www.dnes.bg/politika/2018/01/31/ioncheva-ne-az-sym-iskala-ostavkata-na-delian-dobrev.366688", "text": "Размяната на остри реплики между соцдепутатката Елена Йончева и Делян Добрев от ГЕРБ продължава. Йончева се закани, че опитът му да прави внушения по неин адрес няма да мине и допълни, че е добре той да остане в парламента, за да се \"види честното лице на ГЕРБ\".\n\n\nВчера Конституционният съд обяви за противоконституционно решението на парламента да не освободи депутата Делян Добрев въпреки подадената от него оставка през октомври заради скандала \"Кумгейт\" в Хасково. Затова социалистите поискаха оставката му пак, но от ГЕРБ защитиха решението си, а самият Делян Добрев попита Елена Йончева дали ще подаде оставка.\"Опитът на Делян Добрев да отправя внушения по мой адрес няма да мине. Ако някой има съмнение, че съм нарушила закона и журналистическата етика и морал, е длъжен да внесе документи в съответните органи или в Прокуратурата\", каза Елена Йончева.Тя настоя, че това не е нейна лична битка с Делян Добрев и не тя е искала оставката му.\"Не аз съм искала оставката му, а премиерът Бойко Борисов, защото обществено достояние станаха силно смущаващи факти в Община Хасково. Внесе си оставката сам, защото смяташе, че по този начин ще се сниши, бурята ще отмине, обществото ще забрави\", продължи соцдепутатката.\"Аз смятам, че е добре Добрев да остане в парламента, за да може българският гражданин да вижда всеки ден как изглежда честното лице на ГЕРБ\", заключи Йончева.", "date": "2018.01.31", "title": "Йончева: Не аз съм искала оставката на Делян Добрев!"}
{"url": "https://www.dnes.bg/cars/2018/01/31/e-mobilite-v-bylgariia-narastvat-s-nad-50-godishno.366668", "text": "Броят на електромобилите в България учудващо нараства с над 50% на година. Да, в началото абсолютните числа бяха близо до нулата, но сега вече говорим за цифри от 500, 700, 1000 електромобила.Това посочи Илия Левков от \"Индустриален клъстер Електромобили\" в ефира наПо думите на госта в студиото електромобилите стават все по-достъпни, а станциите за зареждане – все повече и повече. Похвално е и че вече у нас, поне в столицата, има проекти за споделено пътуване с електромобили.Левков даде и пример за ефикасността на подобен род превозни средства – 100 км. градско шофиране в град като София би излязло на човек около 2,50 лв. ако зарежда електромобила си в гаража, а цената на експлоатацията на такава кола през годините е значително по-ниска от тази на конвенционална такава с двигател с вътрешно горене.Разбира се, не бе подмината и темата за мръсния въздух. Според събеседника в предаването електромобилите не са панацея на проблема, а част от него. Истински ефективните мерки трябва да са комплексни, на държавно ниво – като например спирането на помощите, давани под формата на дърва и въглища, както и фокус върху чистотата на улиците, чиято прах е един от основните източници на фини прахови частици. Вижте повече на ", "date": "2018.01.31", "title": "E-мобилите в България нарастват с над 50% годишно"}
{"url": "https://www.dnes.bg/politika/2018/01/31/djendyr-referendumyt-bez-otstyplenie-smeniat-vyprosa.366685", "text": "БСП не се отказва от провеждането на референдум за спорната Истанбулска конвенция, разбунила духовете в обществото, а само ще промени въпроса.\n\n\nОт левицата предлагат да се преформулира от: \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\" на \"Против ли сте НС на Република България да ратифицира така наречената Истанбулска конвенция от 11.05.2011 г.?\"Соцлидерката Корнелия Нинова обясни, че промяната се налага, тъй като в закона е записано, че за да бъде референдумът валиден, той трябва да има 50% плюс 1 отговори \"Да\".\"Понеже се появиха спекулации, че сме задали въпроса така, че да бъде невалиден референдумът, искам да разсея всякакви съмнения. Никакво отстъпление от референдума, а редакция на въпроса!\", настоя Нинова.", "date": "2018.01.31", "title": "Джендър референдумът – без отстъпление. Сменят въпроса!"}
{"url": "https://www.dnes.bg/notifikacii/2018/01/31/sportistite-ni-v-piongchang-v-bialo-i-zeleno.366672", "text": "\nСпортистите ни на Олимпиадата в ПьонгЧанг ще бъдат лесно разпознаваеми по пистите с екипи в преобладаващо бяло и зелено.В ролята на манекени за да презентират екипите се представиха сноубордистката Александра Жекова и скиорът-алпиец Алберт Попов, съобщиха от Българския олимпийски комитет.Спортната екипировка е на италианската фирма VIST и включва яке, грейка, зимни черни панталони, блуза, две спортни горнища, кожени ръкавици, леко пухено зимно яке в червено-черно, шапка в цветовете на националния трикольор и др. Всички дрехи и аксесоари са от последната зимна колекция на фирмата.Те са изработени от висококачествени материали и са с уникален дизайн, изпълнен специално за българския тим.", "date": "2018.01.31", "title": "Спортистите ни в ПьонгЧанг – в бяло и зелено "}
{"url": "https://www.dnes.bg/sofia/2018/01/31/vijda-li-se-kraiat-na-skypite-sofiiski-imoti.366667", "text": "В момента на пазара на недвижими имоти в София има силно търсене, което, от една страна, трябва да ни радва, но вече се стигна до един момент, който е леко притеснителен. Сделките падат надолу, а клиентите не са готови да дават толкова много спрямо това, което вярват, че е правилната цена.Това посочи Георги Захариев от Green Sofia Apartments в ефира на В този смисъл, посочи Захариев, малко се изчерпа информацията, че пазара трябва да качва цените нагоре.„Въпреки че няма такова голямо предлагане, това ще се промени, защото през последните 2-3 години започнаха много строежи, бяха издадени множество разрешения за строеж. В един момент те ще се появят на пазара, макар голяма част да бяха разпродадени ще „на зелено“, отбеляза той.„Това нещо ще повиши предлагането и, смятам, че цените трябва да запазят едно ниво, което в момента се наблюдава\", прогнозира Захариев.  Вижте повече на ", "date": "2018.01.31", "title": "Вижда ли се краят на скъпите софийски имоти? "}
{"url": "https://www.dnes.bg/politika/2018/01/31/22-000-lv-dava-ns-za-tuhli-ciment-panti-shkurka.366675", "text": "Тухли, цимент, четки, бои, панти, шкурка, пирони, болтове, паркет, балатум. Всичко това се оказва нужно за поддръжката на сградите на парламента, а строителните материали и консумативи ще струват на данъкоплатците 22 000 лева без ДДС.\r\nОбществената поръчка, която е на сайта на Народното събрание, е отворена за фирмите.\r\nКойто я спечели пък, ще се ангажира да достави нужните 215 материали, за срок от 12 месеца.\r\nОтделно за водомери, смесители, бидета, моноблок, мивки, огледала, дозатори за течен сапун, маншони, тръби парламентът ще плати 9 000 лева.\r\nНужните ВиК части са 502 части.\r\nЗа поддръжката на ел.инсталациите на сградите на парламента ще отидат 19 000 лв. без ДДС от бюджета.\r\nЕл.материалите, от които се нуждаят законодателите1 са 132 лампиони, кабели, шнурове, щепсели, фасунги, контакти.", "date": "2018.01.31", "title": "22 000 лв. дава НС за тухли, цимент, панти, шкурка..."}
{"url": "https://www.dnes.bg/stranata/2018/01/31/konduktorka-svali-dete-ot-avtobus-dalo-10-leva-niamalo-drebni.366681", "text": "12-годишно момче бе оставено насред пътя в Горна Оряховица, защото дало на кондукторката банкнота от 10 лева, с която да си плати автобусния билет. Грозната сцена се случила в понеделник сутринта пред погледа на десетки други пътници, които станали безучастни свидетели, съобщи вестник \"\".Кондукторката казала, че няма пари да му развали, поискала монети и когато момчето отвърнало, че в момента не разполага със стотинки, му посочила вратата.Майката на 12-годишното дете разказа, че то взело автобуса както всеки ден, за да стигне до училището си \"Георги Измирлиев\" в 7:30 часа.\"Обикновено винаги му оставям стотинки, но точно в този ден ми бяха свършили дребните. Не съм очаквала, че може да стане такъв проблем. До училището му има няколко кръстовищa и затова не съм съгласна да ходи пеш, ако не дай си боже го беше блъснала кола, кой щеше да носи отговорност\", коментира майката Нели Цапрева.В крайна сметка бащата на негов съученик дошъл и го закарал до училището, тъй като родителите му били на работа.\"Постъпката на кондукторката е нечовешка, но и останалите в автобуса що за хора са? Толкова ли не можаха да дадат по 10 ст., за да платят билета. Никога няма да се оправим – умираща нация и липса на държава\", каза жената.Тя допълни, че работи в магазин, в който чести клиенти са роми, и когато на някой от тях не му достигат пари, друг винаги откликва с някой лев.\"Защо, след като ромите могат да са задружни, ние не можем? Всеки има проблеми и неволи, но малко човечност не изисква кой знае колко\", допълва майката.", "date": "2018.01.31", "title": "Кондукторка свали дете от автобус, дало 10 лева, нямало дребни!"}
{"url": "https://www.dnes.bg/health/2018/01/31/prouchvane-s-rak-veche-se-jivee-po-dylgo.366698", "text": "Преживяемостта със злокачествен тумор се увеличава в световен мащаб, но се запазва несъответствието между позитивните резултати за по-богатите и по-бедните страни, и в частност за децата, съобщава \"Ройтерс\", позовавайки се на мащабно изследване, публикувано в сп. \"Лансет\".\r\nВъпреки че проучването, наречено CONCORD-3, разкрива съществен прогрес в борбата срещу рака, позитивните резултати варират в широки граници. Най-отчетливо несъответствие се наблюдава по отношение на мозъчните тумори при деца - 5-годишната преживяемост с подобни заболявания в страни като Дания и Швеция например е 80 процента, докато в Бразилия е едва 28,9 процента. \r\nСпоред авторите на проучването съществената разлика се обяснява с достъпността и качеството на диагностиката и лечението. \"Въпреки постигнатите подобрения, ракът все още отнема живота на над 100 000 деца годишно в света\", казва един от ръководителите на изследването - Майкъл Колман от лондонския Колеж по хигиена и тропическа медицина.\r\nСпециалистите са анализирали данни за периода между 2010 и 2014 г. от 322 човека, със страшната диагноза, регистри в 71 страни и територии. Те са сравнили 5-годишната преживяемост за 18 вида рак при над 37,5 милиона възрастни хора и деца.\r\nИзследователите са установили, че като цяло преживяемостта при болестта се е увеличила най-съществено само в \"шепа\" богати страни - САЩ, Канада, Австралия, Нова Зеландия, Финландия, Норвегия, Исландия и Швеция.\r\nПо отношение на рака на гърдата, за жените в САЩ и Австралия, диагностицирани със заболяването в периода между 2010 и 2014 г., 5-годишната преживяемост е 90 процента в сравнение с 66 процента в Индия. В Европа при рак на гърдата също се наблюдава ръст до 85 процента в 16 страни, в това число Великобритания, в сравнение със 71 процента за източните части на континента, където преживяемостта все още е по-ниска.\r\nАнализаторите отчитат увеличение на преживяемостта дори за две от най-смъртоносните злокачествени заболявания - на белия и на черния дроб. Преживяемостта за чернодробен рак например се е увеличила с над 10 процента в страни като Република Корея, Швеция, Португалия и Норвегия.\r\nСмъртността от рак на панкреаса остава висока, независимо от това къде живеят пациентите, като петгодишната преживяемост за заболяването рядко надхвърля 15 процента, отбелязват изследователите.", "date": "2018.01.31", "title": "Проучване: С рак вече се живее по-дълго"}
{"url": "https://www.dnes.bg/notifikacii/2018/01/31/bylgariia-se-okaza-v-ofshoren-spisyk-na-ukraina.366694", "text": "От 1 януари 2018 г. в Украйна влизат в сила законови изменения, които разширяват списъка на държавите с офшорен режим. Справка на Investor.bg показа, че сред добавените страни са Естония, Латвия, Унгария, както и Малта, Грузия, Доминика и Сингапур. По-любопитното е, че България също фигурира в списъка, и то още от 2015 г.\r\nПроблемът е, че въпросният списък автоматично превръща сделките с тези държави в контролирани за целите на трансферното ценообразуване.\r\nОфшорният списък е актуализиран съгласно решение на украинското правителство от 27 декември 2017 г. и в него са включени нови 19 страни.\r\nИначе казано - ако украинска банка превежда средства от местно лице на една от страните в списъка, то тези преводи са проверявани и контролирани съобразно данъчното законодателство и мерките за изпиране на пари. Нещо повече, местната приходната администрация веднага трябва да подаде данни на разузнавателните служби и може да се стигне дори до спиране на трансакцията.\r\nПълният украински офшорен списък включва 85 страни. В него са изброени и критериите, по които Украйна определя коя държава да бъде включена.\r\nНапример, там попадат страни, които не предоставят своевременен и пълен обмен на данъчна и финансова информация по запитвания на Държавната фискална служба на Украйна. В списъка влизат и държави, които не са сключили с Украйна договорки за обмен на информация, както и територии, в които ставката на данъка върху печалбата за предприятията е с 5 и повече процента по-ниска, отколкото в Украйна (т.е. по-нисък от 13%).\r\nТрябва също да уточним, че тук не говорим за номинална данъчна ставка, а за действително данъчно облагане, при което са взети предвид всички облекчения по отделни сектори, територии и дейности.\r\nСъгласно законодателството на Украйна всички сделки с фирми от страни, включени в списъка, попадат под „особен“ контрол за трансферните цени.\r\nСпоред различни украински медии по този начин страната се бори с данъчните измами. Целта е да се елиминират възможностите за непълно плащане на данъци, защото по този начин не се допускат отклонения на данъчното облагане чрез сделки със свързани лица.\r\nТ.е., ако дадена българска фирма има търговски отношения с дружество в Украйна, то е възможно тя да бъде подложена на допълнителни проверки за извършените сделки и дали те са икономически изгодни и следват пазарните принципи.\r\nСпоред медийни публикации Естония (по данни на естонската държавна телевизия), например, не е била уведомена за това, че е поставена в списъка, което пък е довело до различно данъчно третиране на естонските фирми, които оперират в Украйна.\r\nНа запитване от страна на Investor.bg от българското Министерство на финансите поясняват, че са запознати с решението. \r\n„На 27 декември 2017 г. кабинетът на министрите на Украйна прие Постановление № 1045, с което е утвърден Списък на държави, търговските сделки с които се считат за контролирани и по отношение на които се прилагат правилата за „трансферно ценообразуване“. Списъкът съдържа 85 държави (територии), които отговарят на критериите, определени в Данъчния кодекс на Украйна. За да бъде включена една държава в списъка, е необходимо тя да отговоря само на един критерий. България е включена в списъка по критерия \"корпоративен данък\", по-нисък от 13%“, обясниха от финансовото министерство.", "date": "2018.01.31", "title": "България се оказа в офшорен списък на Украйна"}
{"url": "https://www.dnes.bg/knigi/2018/01/31/trilyri-i-romantika-bylgarite-chetat-vse-poveche.366677", "text": "Цялостната мантра е, че книгите и четенето липсват. Истината е, че все повече се четат книги и има страст към тях. Не е вярно, че българинът не чете. Цифрите го показват ясно. Това коментира заместник-главният редактор на „Сиела“ Христо Блажев в ефира на Според него когато читателите се информират и знаят какво точно търсят, това означава че има пазар, който е зрял. Съответно книгите са живи.Блажев подчерта ключовото значение на текста – той трябва да бъде стойностен.Той посочи още, че успешната книга е 80% стойностен текст и 20% работа на издателството– редакция, корица и т.н.По думите му предаването на впечатления от уста на уста продължава да бъде много важно.По отношение на най-малките читатели Блажев коментира:Коя е книгата на 2017? Вижте повече на ", "date": "2018.01.31", "title": "Трилъри и романтика... Българите четат все повече"}
{"url": "https://www.dnes.bg/politika/2018/01/31/lekarstvata-za-redki-bolesti-bez-obshtestvena-porychka.366697", "text": "Болниците ще купуват лекарства за пациенти с редки заболявания без да се провежда обществена поръчка. Това записаха депутатите с промяна на първо четене в Закона за обществените поръчки.\r\nПромените касаят списък с медикаменти, които са разрешени за употреба в страните от ЕС, но не се разпространяват на българския пазар. Те се прилагат предимно за лечение на редки заболявания, чието лечение е без налична алтернатива в страната.\r\nСпоред вносителите с промените ще се осигури навременно лечение на тези пациенти, тъй като в момента провеждането на обществена поръчка, дори и в най-кратки срокове, забавя процеса.\r\nЗапочването на адекватна терапия при тези заболявания не търпи отлагане във времето, което прави наложително осигуряването на нужните лекарствени продукти в много кратки срокове, мотивират се още вносителите.\r\nЛекарствените продукти за тези заболявания също така не подлежат на ценова регулация от държавата и обикновено имат един или малък брой доставчици, което изключва наличието на конкуренция между тях. Това от своя страна също обезсмисля провеждането на обществена поръчка.", "date": "2018.01.31", "title": "Лекарствата за редки болести – без обществена поръчка"}
{"url": "https://www.dnes.bg/notifikacii/2018/01/31/bashtata-na-adrian-vijdal-sym-se-s-torinoto-idval-e-da-gleda-koli.366708", "text": "Бащата на Адриан, Тони Златков, проговори след новината, че вече има обвинени за отвличането на сина му. Той разказа, че познава единия задържан, Ивайло Борисов – Ториното.\"Един път, два пъти съм го виждал. Нямам бизнес дела с него, в автокъщата ми е идвал да гледа коли\", каза Златков пред Нова тв. Той е собственик на автокъща за луксозни автомобили.\n\n\n\n\nКакто Dnes.bg писа по-рано Ториното и още трима души са обвинени за отвличането на Адриан Златков през лятото на миналата година. Младият мъж бе държан 10 дни в плен и пуснат срещу откуп.Днес Тони Златков обясни, че не е информиран от МВР за развръзката по похищението на сина му. \"От сайтовете снощи разбрах\", каза той по повод арестите.Бащата обясни, че не вижда друг мотив за отвличането на Адриан освен финансов.Тони Златков съобщи, че синът му е добре и всичко с него е нормално.Ториното и още около 40 души, сред които и Златомир Иванов - Баретата, бяха заведени вчера сутринта в МВР.Баретата е бил освободен още тази нощ. Борисов, шофьорът му, и още двама негови близки остават в ареста за 72 часа. Сред тях има и жена.На 30 август миналата година 25-годишният Адриан бе отвлечен близо до дома си в Герман.Колата му беше намерена изоставена край гробищата на селото. На 10 септември вечерта той бе намерен от случайни хора в района на Горубляне. По-късно стана ясно, че те са го закарали в близката бензиностанция, откъдето Адриан се обади на родителите си.\"Добре съм. Здрав съм\", били първите му думи.Самият Адриан запази мълчание след похищението, а баща му Тони Златков обясни, че синът му не е видял похитителите си и че те не са го тормозили докато бил в плен.\r\n ", "date": "2018.01.31", "title": "Бащата на Адриан: Виждал съм се с Ториното, идвал е да гледа коли"}
{"url": "https://www.dnes.bg/notifikacii/2018/01/31/porno-aktrisa-otreche-afera-s-trymp-li-ne.366699", "text": "Американска порно актриса отрече да е имала афера с Доналд Тръмп, по времето, когато той вече е бил женен за Мелания Тръмп, предаде Асошиейтед прес.\r\nПорнозвездата Стефани Клифорд, известна с творческия псевдоним Сторми Даниълс, отрече медийните спекулации в изявление, разпространено от адвоката й Кийт Дейвидсън.\r\nНа 12 януари в. \"Уолстрийт джърнъл\" написа, че по време на предизборната кампания на Тръмп е била платена сумата от 130 000 долара на Сторми Даниълс, за да премълчи, че е имала сексуални отношения с милиардера през 2006 година. Белият дом отрече тези твърдения на изданието, припомня Франс прес.\r\nСлед това Мелания Тръмп обаче не придружи Доналд Тръмп на Световния икономически форум в Давос и това породи спекулации за отношенията в първото американско семейство. В миналото Мелания защитаваше открито съпруга си срещу обвиненията за сексуален тормоз и посегателства, отправени към него.\r\nПо повод спекулациите за отношенията между Мелания и Доналд Тръмп говорителката на първата дама Стефани Гришам ги определи като напълно неверни и каза, че Мелания се е концентрирала върху своята роля на първа дама и върху семейството си.\nМиналата седмица сп. \"Ин тъч\" публикува интервю на Сторми Даниълс от 2011 г., в което тя твърди, че е имала сексуални отношения с Тръмп през юли 2006 г. по време на турнир по голф близо до езерото Тахо. По това време Мелания Тръмп тъкмо била родила син на Тръмп.\r\nВчера вечерта, докато американците слушаха речта на Тръмп в Конгреса и следяха какво ще е поведението на първата дама, порноактрисата участва в емисията на популярния телевизионен водещ Джими Кимел в телевизия Ей Би Си. Тя обаче отказа да отговаря на неудобни въпроси и се смееше смутено, когато такива й бяха зададени. Когато водещият Кимел й прочете пасаж от интервюто й за сп. \"Ин тъч\", актрисата възкликна: \"Мислех, че съм поканена в ток шоу, а не във филм на ужасите\".\r\nМеждувременно след речта на Тръмп в медиите бе коментирано, че усмивките на Мелания са се броили на пръсти по време на словото на съпруга й. Най-широката си усмивка тя отправи само при влизането си в залата. \r\nПрез повечето време Мелания Тръмп запази обичайното си сдържано изражение и това накара коментатори да се опитват да тълкуват избора на тоалета й. Тя беше избрала кремав костюм с панталон. Според анализатори така тя правела шеговита препратка към демократката Хилари Клинтън, която обича да носи костюми с панталон. Според други анализатори кремавото бяло е шеговита препратка към тоалетите, които демократките в Конгреса избраха да носят миналата година в знак на защита на правата на жените срещу новоизбрания президент, поканен тогава да говори пред двете камари на Конгреса. /БТА/\r\n ", "date": "2018.01.31", "title": "Порно актриса отрече: Афера с Тръмп ли? Не!"}
{"url": "https://www.dnes.bg/zvezdi/2018/01/31/rapyryt-dmx-vliza-v-zatvora.366703", "text": "Ърл Симънс, по-известен като DMX, ще лежи в затвора, след като неколкократно е излъгал съдията, че ще спазва условията за пускането си под гаранция, предаде \"Асошиейтед прес\", цитирана от БТА.\r\nСъдия Джед Рейкаф постанови рапърът да остане в затвора до обявяването на присъдата му през март. Обвинението срещу DMX е за данъчни измами в размер на 1,7 милиона долара. Опасенията на съдията са, че американецът може да напусне пределите на страната.\r\nЗащитникът на певеца Мъри Ричман каза, че изпълнителят е взимал наркотици, за да се справи със стреса покрай влизането в болница на едногодишната му дъщеря през месеца. Момиченцето било с треска и 40 градуса температура. \r\nИменно тогава рапърът напуснал клиниката за рехабилитация, за да види дъщеря си в Ню Йорк. Съдията каза обаче, че рапърът е дал положителна проба за употребата на кокаин, опиати и оксикодон миналата седмица. А от съда DMX е изведен с белезници.\r\n ", "date": "2018.01.31", "title": "Рапърът DMX влиза в затвора"}
{"url": "https://www.dnes.bg/temida/2018/01/31/12-g-strog-zatvor-za-bashta-bludstval-s-dyshteria-si.366702", "text": "\n12 години зад решетките наложи Силистренският окръжен съд наложи днес на 50-годишния Ахмед Юмер от силистренското село Окорш за това, че е блудствал с дъщеря си. Сигналът е подаден от момичето през пролетта на миналата година, когато е била 13–годишна, пише \"24 часа\". Няколко месеца по-късно Ахмед е задържан и обвинен за това, че е извършил действия с цел да възбуди или удовлетвори полово желание без съвкупление. Още при задържането той е признал, че няма спомени за случилото се, тъй като употребил голямо количество алкохол, но приел да е извършил престъплението, след като дъщеря му твърдяла това.Силистренския окръжен съд присъедини към настоящото ефективно наказание и неизтърпяна присъда от 2 месеца и 10 дни. Уважен в размер на 5000 лева е бил и гражданският иск.Сегашното му престъпление се води като тежко умишлено и се отличава с висока степен на опасност, тъй като жертвата се е намирала в родствени отношения и състояние на зависимост от него.Наказанието, което предвижда законът, е от 5 до 20 години лишаване от свобода. Обвинението държеше Ахмед да получи максимална присъда, но тъй като делото срещу него се гледа при условията на съкратено съдебно следствие и наказанието му е редуцирано с една трета.Осъденият изтърпявал присъда във варненския затвор за измама. От 13 май до 18 май 2017 г. бил пуснат в отпуск от затворническото общежитие във варненското село Разделна. Заедно с дъщеря си от втория си брак – пострадалото момиче, отишли на гости в дома на първата му съпруга, от която имал други деца. 50-годишният мъж поискал родната му дъщеря да отиде в неговата стая и тогава блудствал с нея. В разпита си детето посочило, че сексуалното насилие на баща му е започнало отпреди две години чрез използване на положението на зависимост и надзор над дъщеря си.Близки до семейството коментират, че другите му две дъщери са побързали млади да се оженят, за да избягат от мераците на баща си.В момента най-малката е настанена в приемно семейство – това на леля си (сестра на бащата). По непотвърдена информация обаче има опити от страна на свакото за сексуално посегателство над момичето. Ако това бъде доказано, социалните служби ще преместят детето и отново ще се завърти правосъдната машина.", "date": "2018.01.31", "title": "12 г. строг затвор за баща, блудствал с дъщеря си"}
{"url": "https://www.dnes.bg/health/2018/01/31/iajte-celina-pri-artrit.366710", "text": "Полезните вещества, които се съдържат в целината, облекчават болезнените изменения при артрит, пише в. \"Дейли експрес\", позовавайки се на британски диетолози.Сред характерните симптоми на заболяването са ставните болки и възпаления. Специалистите напомнят, че някои храни, богати на минерали и антиоксиданти, са за предпочитане при артритни симптоми.\r\nСред тях е и целината, предава БТА. Растението, чиито части - стъбла, корен и листа, намират широко приложение в кулинарията, допринася за намаляване на ставните отоци, потиска възпалението и притъпява усещането за болка.\r\nЦелината е богата на антиоксиданти и полизахариди - вещества, които оказват противовъзпалителен ефект. \"Проучвания са идентифицирали редица различни типове антиоксиданти, които правят целината особено полезна не само срещу артрит, но и срещу други болестни състояния, свързани с бъбреците, чернодробни инфекции, кожни проблеми, синдром на раздразненото дебело черво, високо кръвно налягане. \r\nБлагоприятният ефект от растението се обуславя и от съдържащите се в него кафеена киселина, ферулинова киселина и кверцетин\", обяснява диетологът д-р Джош Акс. Целината е ефикасна и при ниско либидо, защото редовната консумация вдига мерака за секс.", "date": "2018.01.31", "title": "Яжте целина при артрит"}
{"url": "https://www.dnes.bg/notifikacii/2018/01/31/prezidentstvoto-na-trymp-e-haos-smiatat-demokratite.366645", "text": "Джо Кенеди Трети - член на Камарата на представителите от щата Масачузетс, твърди, че би било лесно първата година от президентството на Доналд Тръмп пренебрежително да се нарече \"хаос\", белязан от партизанщина и вътрешнополитически интриги, само че по думите му Тръмп е причинил сериозни проблеми на американския народ със своите предложения, насочени против мюсюлмани, трансджендър хора и други, предаде Асошиейтед прес.\r\nКонгресмен Кенеди Трети ще произнесе отговора на демократите на речта на президента Тръмп \"За състоянието на съюза\". В предварително разпространените откъси Кенеди заявява, че хората от администрацията на Тръмп не просто посягат на законите, които защитават американците - те атакуват самата идея, че всички те са достойни да бъдат защитавани.\r\nЛидерът на демократите в Сената на САЩ Чък Шумър и сенаторът Бен Кардин пък разкритикуваха президента Доналд Тръмп, че е прекалено мек с руския лидер Владимир Путин, защото не е наложил нови санкции срещу Русия, предаде Ройтерс.\n\"Това са задължителни санкции. Те бяха приети с 97-2 гласа в Сената. Той ги игнорира. Това е изключително неизпълнение на задълженията от страна на президента Тръмп, който изглежда повече фокусиран върху това да подкопава върховенството на закона в страната, отколкото да се опълчи срещу Путин\", каза Кардин и поиска администрацията да даде обяснения.\r\nАдминистрацията на Тръмп ще наложи санкции във връзка с правителствения доклад, идентифициращ руски олигарси, близки до Кремъл, заяви министърът на финансите Стивън Мнучин пред сенатската банкова комисия. По думите му макар че администрацията още не е обявила санкции по силата на новия закон, предназначен да накаже Москва за предполагаемата й намеса в американските избори през 2016 г., тя смята доклада за първоначална стъпка, предаде агенция Ройтерс, цитирана от БТА.\r\nЩе има санкции, произтичащи от този доклад, в близко бъдеще, може би още следващия месец, каза той, като на уточняващ въпрос на един от сенаторите кога ще стане това отговори, че би искал да бъде предпазлив с подобен ангажимент, понеже има определен процес на разсекретяване на информация. \"Но ние ще направим това възможно най-бързо. Нашите следващи санкции ще бъдат базирани на голям обем работа, реализирана от нашата разузнавателна общност\", каза Мнучин, цитиран от Франс прес и ТАСС.", "date": "2018.01.31", "title": "Президентството на Тръмп е \"хаос\", смятат демократите"}
{"url": "https://www.dnes.bg/sofia-film-fest/2018/01/31/razpad-na-idiliiata-idva-balkanskiiat-konkurs.366656", "text": "\"Балканският конкурс\" на София Филм Фест по традиция включва едни от най-успешните филми, произведени в региона през последната година. И тази година имаме удоволствието да споделим с публиката балканско кино от класа, представено от неговите автори. Ето ги и първите шест в програмата.  на Елина Псику е сред големите победители от \"Трайбека\" 2017, където печели наградата за най-добър чуждестранен филм. Сюжетът на копродукцията на Гърция, България (\"Чучков брадърс\") и Франция пренася зрителя в навечерието на летните Олимпийските игри в Атина през 2004-а, където 11-годишният Миша пристига от Русия, закопнял за прегръдката на майка си София, но е посрещнат и от нов баща.\r\n на родения в Босна, но живеещ в Швеция Дражен Кулянин е едновременно впечатляваща семейна драма, и силен и динамичен трилър. Това е вторият филм на режисьора, след дебюта му \"How to Stop a Wedding\", който през 2014 г. получава Голямата награда на кинофестивала във Варшава. Световната премиера на \"Балкан ноар\" също е там, а \"ScreenAnarchy\" коментира, че Дражен Кулянин предлага \"филм, който може да бъде описан като балканска версия на \"Град на греха\" на Франк Милър\". Сюжетът пресъздава силно драматична история - докато са на почивка в Черна гора, дъщерята на Нина и Оскар изчезва. Пет години по-късно майката продължава да търси улики, за да стигне до похитителя и той да получи заслуженото наказание. Вече разделени, Нина и Оскар пишат книга за преживяното. Тя отправя упреци към него, че е погребал дъщеря им без тялото й, докато Оскар просто се опитва да продължи живота си.\r\nСловенският режисьор Янец Бургер не за първи път участва в Балканския конкурс на София Филм Фест. След  (с осем приза от Националния фестивал на словенското кино - 2010) през 2011 година, сега той се включва в програмата с \"Иван\" (\"Ivan\", 2017), този път с девет награди от Словенския филмов фестивал, сред които за най-добър филм, сценарий и най-добра женска роля на Маруша Майер. Критиката сравнява играта на актрисата с ролята на Емили Уотсън в \"Порейки вълните\" на Ларс фон Триер. В \"Иван\" Маруша Майер влиза в образа на самотна майка, принудена да направи невъзможен избор между мъжа, когото обича, и нейния новороден син. Дефиниран жанрово като драма с елементи на трилър, филмът поставя много и сложни социално-етични въпроси, без да предлага еднозначен отговор. \r\n на Дениал Хасанович е копродукция на Полша, Босна и Херцеговина и Хърватия. Филмът е разказ за колумбийка, студентка по право във Франция, която пристига в Сараево, за да напише проучване за Трибунала за военни престъпления. Неочаквано обаче тя се озовава в центъра на интимната трагедия на новата си приятелка - местна жена.\r\nСедем години след завършването на трилогията \"Яйце – Мляко – Мед\", посветена на героя Юсуф с „Мед“ (отличен със \"Златна мечка\" и наградата на екуменическото жури в Берлин ’10), турският режисьор Семих Капланоглу се завръща още по-амбициозно в киното. Заснет изцяло на английски, с международно актьорско участие на три континента, новият му филм е антиутопичен научно-фантастичен епос, вдъхновен от 29 стиха от Корана. Постапокалиптичната история е се случва в свят, в който оцелелите са разделени между останките от градовете и селскостопанските райони. И двете групи се управляват от корпорации, а населението е елитарно. В териториите, наречени \"Мъртви земи\", генетично несъвместимите имигранти страдат от суша и епидемии. Филмът духовно и естетически се родее със \"Сталкер\" на Тарковски.\r\nВ  словенският режисьор Ян Цвиткович фокусира вниманието върху разпада на идиличната връзка между родителите в едно семейство. Причината е загубата на работа и последвалите финансови проблеми. С течение на времето товарът, който родителите не могат дълго да носят, пада все повече върху раменете на децата. Това е история, която се случва всеки ден в Словения, но може да се случи и навсякъде другаде. За онези, които познават феномена, разказът изглежда болезнено. За другите – историята е предупреждение...", "date": "2018.01.31", "title": "Разпад на идилията: Идва \"Балканският конкурс\""}
{"url": "https://www.dnes.bg/stranata/2018/01/31/blagoevgrad-bori-mrysniia-vyzduh-s-filtri-na-kominite.366647", "text": "\r\n                        \r\n                        \r\n                        \r\n                    В Благоевград ще се борят със замърсения въздух с филтри на комините. Предвижда се всички блокове в града да бъдат снабдени с новите съоръжения и така да се намали осезаемо концентрацията на прахови частици в атмосферата над града.\n\nПечките на твърдо гориво са основният замърсител на въздуха. Според справките на общината над 80% от праховите частици идват именно от комините.Въздухът в Благоевград в момента е сред най-замърсените в страната, това показват последните изследвания на Инспекцията по околната среда и водите. Превишенията са вследствие на емисиите от битово отопление, изгарянето на твърди горива, автомобилния транспорт, и всичко това в съчетание с неблагоприятните метеорологични условия, съобщава.Въпреки лошите екологични показатели на печките, те продължават да са сред най-предпочитаните средства за отопление. Затова и хората няма нищо против да видят филтри на комините си.По данни от РИОСВ чистотата на въздуха рязко се подобрява след края на зимния сезон. Кога комините ще бъдат снабдени с филтри все още не е ясно, тъй като вървят процедури по реализирането на оперативната програма.\r\n ", "date": "2018.01.31", "title": "Благоевград бори мръсния въздух с филтри на комините"}
{"url": "https://www.dnes.bg/sofia/2018/01/31/spirat-vodata-utre-v-chast-ot-sofiiskiia-kvartal-orlandovci.366658", "text": "На 1 февруари 2018 г. (четвъртък) във връзка с подмяна на сградно водопроводно отклонение на ул. „Орач“ , кв. „Орландовци“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Орач“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лавандула“ ъгъла с ул. „Орач“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.01.31", "title": "Спират водата утре в част от софийския квартал \"Орландовци\""}
{"url": "https://www.dnes.bg/obrazovanie/2018/01/31/glad-za-uchiteli-sled-7-g-niama-da-dostigat-39-hiliadi.366643", "text": "65% от учителите у нас са били жертва на насилие. Това съобщи шефката на Синдиката на българските учители Янка Такева при откриване на дискусия посветена на младите педагози, която се проведе в столичното 119 – о СУ \"Акад. Михаил Арнаудов\".\n\nГлад за 39 хил. учители се очаква след седем години, добави още тя. Такева обясни още, че в момента 20 хил. студенти следват педагогика, но дори и всичките те да влезнат в класните стаи, няма как да покрият дефицита от кадри.3500 млади учители са влезнали в класните стаи през настоящата учебна  година, съобщи от своя страна синдикалистът Оля Ангелкова. Тя обясни, че  са необходими реформи, така че младите хора да бъдат привлечени към  учителската професия. На първо място Ангелкова заяви необходимостта от  достойно заплащане, след което добрите условия за труд, модернизиране на  училищата и др.Янка Такева съобщи още, че 98% от преподавателите у нас са с магистърска степен на образование, а 12% имат диплома за второ висше. Шефката на СБУ засегна и въпроса за неправителствените организации. Тя заяви, че е крайно време да се въведе ред за тяхното допускане в училище, защото влизали по всяко време на денонощието и искали учителите да изпълняват задачите им, пише \"Монитор\".Миналата година до директорите в столицата беше спуснато указание, което гласеше, че посещенията в училище, извън представителите на държавна власт, следва да се осъществяват след подкрепа на министъра на образованието и/или на началника на Регионалното управление по образование в София.\r\n ", "date": "2018.01.31", "title": "Глад за учители: След 7 г. няма да достигат 39 хиляди"}
{"url": "https://www.dnes.bg/notifikacii/2018/01/31/beglec-ot-severna-koreia-gost-na-rechta-na-trymp.366648", "text": "Севернокореец, който избягал от страната си и днес е получил убежище в Сеул, бе сред почетните гости в Конгреса по време на речта на президента Доналд Тръмп за Състоянието на Съюза, предаде Франс прес.\r\nДжи Сьон Хо бе настанен в близост до първата дама Мелания Тръмп на специална трибуна, запазена за гостите на президента. \r\nДжи избягал от родината си през 2006 г. Преди това е преживял истинска драма в Северна Корея. През 1996 г. бил прегазен от влак. Трябвало да бъде опериран, но операцията протекла зле и той загубил единия си крак и останал траен инвалид.\r\nПосле в родината му започнали да го преследват, защото посетил Китай, за да търси храна за бедното си семейство. Това разказа преди четири години пред \"Гардиън\" самият Джи Сьон Хо. Всичко това го принудило да избяга и днес той помага на други севернокорейци също да избягат.\r\nПо време на словото си за Състоянието на Съюза Тръмп отдаде специална почит на Джи и каза, че днес той разпространява онова, от което режимът в Северна Корея се страхува най-много, а именно истината.\r\nКонгресмените аплодираха дълго Джи, а президентът Тръмп каза, че историята на севернокорееца е пример за пламенното желание на всяко човешко същество да живее свободно.\r\nСред другите специални гости бяха и родителите на американския студент Ото Уормбиър, който беше задържан в Северна Корея и който бе върнат оттам в кома и почина малко след това. Родителите на Ото също бяха аплодирани горещо от конгресмените, като майката на покойния студент дори се просълзи.\r\nСред гостите бяха и хора, борили се с пожарите в Калифорния и с наводненията в Тексас миналата година, както и войник, който, след като изгубил двата си крака и ослепял в резултат на експлозия на крайпътна бомба, е поискал да бъде включен отново в битката срещу Ислямска държава./БТА/", "date": "2018.01.31", "title": "Беглец от Северна Корея – гост на речта на Тръмп "}
{"url": "https://www.dnes.bg/kino/2018/01/31/bylgarskiiat-posoki-na-vtoro-miasto-v-boks-ofisa-ni.366659", "text": "Приключенският екшън \"Лабиринтът: Последният кандидат\", създаден по третата книга от едноименната поредица на Джеймс Дашнър, е най-гледаният филм у нас, сочат обобщените данни от киносалоните. Триизмерната история с Дилън О'Брайън, Томас Броуди-Сангстър, Роза Салазар, Ки Хонг Лий, Декстър Дардън е гледана от 16 068 зрители и има 177 977 лева приходи за първите три дни от премиерата му у нас.На втора позиция сред най-гледаните филми у нас е българският \"Посоки\". Филмът на Стефан Командарев, представен миналата година в Кан и на фестивала за български филми \"Златна роза\" във Варна, разказващ случващото се в шест софийски таксита, е гледан от 7 420 зрители и има 65 283 лева приходи за първите три дни от премиерата си на екраните.\n\"Бърлога на крадци\" е на трето място по зрителски интерес. Екшънът с Джерард Бътлър, Пабло Шрайбър, 50 Сент, Джордан Бриджис, Брайън Ван Холт, Олег Тактаров е вече десет дни на екраните у нас и за това време са го гледали 20 994 зрители и има 187 387 лева приходи.На четвърто място е приключенският \"Джуманджи: Добре дошли в джунглата\" по книгата на Крис Ван Олсбърг. Случващото се във видеоиграта, която преди 23 години започна Алън Париш в първия филм, е гледано от 144 461 зрители и има 1 418 203 лева приходи за месец и половина на екраните у нас.Пета позиция в топ 10 е за екшъна \"Без последна спирка\". Пътуването на героя на Лиъм Нийсън в крайградски влак, което се превръща в борба за спасяването на семейството му и на таен свидетел, е видяно от 35 455 зрители и има 336 611 лева приходи за 17-те дни на екраните у нас.Шесто място е за анимацията \"Бикът Фердинанд\", създадена по книгата на Мънро Лийф от 30-те години на миналия век. Приключенията на младия бик, който попада на арената след нелепо стечение на обстоятелствата, са гледани от 84 277 зрители и са събрали 743 937 лева приходи за месец и половина, откакто филмът е на екраните у нас.Седма позиция е за третата премиера от миналия уикенд - екшънът \"12 силни\", основа на сценария на който са двете книги на американския журналист Дъг Стантън за военни действия в Афганистан. Създадената по действителни събития история с Крис Хемсуърт в главната роля има 3 481 зрители и 33 108 лева приходи за първите три дни на екраните у нас.Осмо място е за драмата \"Чудо\" по едноименната книга на Ар Джей Паласио. Историята за интеграцията в училище на десетгодишния Оги, който е роден с лицева деформация, е на екраните у нас от месец и за това време е гледана от 22 075 зрители и отчита 190 514 лева приходи от билетите им.На девето място е приключенската фантастика \"Междузвездни войни: последните джедаи\". Осмият филм от легендарната поредица, режисиран от Райън Джонсън с Дейзи Ридли, Джон Бойега, Оскар Айзък, Марк Хамил е вече седем седмици на екраните у нас и е гледан от 258 835 зрители и има 2 804 876 лева приходи от билетите им.Десети по ред е българският \"Дъвка за балончета\" на режисьора Станислав Тодоров. Романтичната история с Иван Юруков, Теодора Духовникова, Андрея Захариев, Аглея Гумнерова, Малин Кръстев, Валентин Ганев е вече втори месец на екраните и са я гледали 69 067 зрители и има 571 690 лева приходи.", "date": "2018.01.31", "title": "Българският \"Посоки\" – на второ място в бокс офиса ни"}
{"url": "https://www.dnes.bg/football/2018/01/31/maistor-legendata-bufon-s-iubileino-spasiavane-za-iuve.366650", "text": "Най-добрият вратар на планетата – Джанлуиджи Буфон, спаси юбилейната си дузпа №20 на вратата на италианския хегемон Ювентус.  В 25-ата капитанът на \"бианконерите\" хвана изстрела на Алехандро Гомес в долния ляв ъгъл, като срещата на стадион \"Атлети Азури д'Италия\" беше завръщане за него след почти двумесечно отсъствие заради контузия. Първият париран наказателен удар на Буфон за Юве е при успеха с 3:0 над Удинезе през сезон 2001/02. При резултат 0:0, Роберто Муци застава зад топката, но не успява да преодолее бъдещата легенда. Иначе за цялата си кариера Буфон е спасил внушителните 31 от 68 дузпи. Дебютната отразена е през сезон 1996/97 срещу знаменития германец Оливер Бирхов, но тогавашният му отбор Парма губи с 1:3 при гостуването си на Удинезе. Игор Пероти от Бари пък е първият футболист, който успява да преодолее Буфон от бялата точка. Това става през 1995 г. при 1:1 срещу Парма. Иначе по две дузпи Буфон е хващал на бразилеца Роналдо, Роберто Баджо, Франческо Тоти и Адриан Муту. ", "date": "2018.01.31", "title": "Майстор! Легендата Буфон с юбилейно спасяване за Юве "}
{"url": "https://www.dnes.bg/politika/2018/01/31/da-priemem-li-ostavkata-ks-sloji-krai-na-glasuvaniiata.366653", "text": "\r\n                        \r\n                        \r\n                        \r\n                    Решението на съда е много правилно, защото той реши веднъж завинаги, че ако депутат си подава оставката няма да има гласуване в парламента, а личната му воля просто ще бъде уважена, настоя социологът пред Андрей Райчев по повод решението на Конституционния съд. Вчера магистратите обявиха за противоконституционно решението на парламента да не освободи депутата Делян Добрев въпреки подадената от него оставка.\n\n\r\nДепутатите отказаха да пуснат Добрев в началото на октомври, когато избраникът от ГЕРБ внесе искане да излезе от парламента заради скандала \"Кумгейт\" в Хасково.\r\nСкандалът \"Кумгейт\" избухна през есента на миналата година, когато БСП разкри, че близки, роднини и съученици на Добрев са назначени на ключови места в Хасково.\r\nСлед среща с лидера на ГЕРБ Бойко Борисов депутатът обяви, че излиза от парламента и политиката, но народните представители от неговата партия не се съобразиха с това.\r\nБСП сезира Конституционния съд, а Добрев оттегли оставката си в края на 2017 година.\r\n\"Социалистите от своя страна успяха да се наложат като опозиция. Те обаче нямат много възможности пред себе си, тъй като са достигнали историческия си таван по гласуване и едва ли биха събрали повече от 1 млн. гласа на бъдещи избори\", подчерта Андрей Райчев пред .\r\nТой допълни още, че лидерът на БСП Корнелия Нинова е била доста непредвидима, но пък през последните няколко месеца е успяла да направи интересни политически ходове, например свалянето на председателя на НС Димитър Главчев, по думите му, само с един замах.", "date": "2018.01.31", "title": "Да приемем ли оставката? КС сложи край на гласуванията!"}
{"url": "https://www.dnes.bg/zvezdi/2018/01/31/shef-petrov-nadynil-milena-slavova-vyv-verijno-ptp.366652", "text": "Шеф Борис Петров и рокпевицата Милена Славова са участвали във верижна катастрофа вчера около обяд. За радост, инцидентът се е разминал без сериозни наранявания за всички участници, но пък е довел до скандал между звездите, пише \"Монитор\". Самата певица се оплакала в социалните мрежи: \"Както си стояхме с една приятелка на светофар и чакаме зелено, шеф Петров не можа да спре и така ни надъни отзад, че ме болят сега ребрата и главата. За малко да си отхапя езика. А колата пред нас също го отнесе, защото той ни повлачи няколко метра и се ударихме в нея\". Милена намекнала, че известният готвач се разконцентрирал, тъй като гледал в телефона си, а не в пътя.Шеф Петров, от друга страна, набеди изпълнителката на \"Истина\", че си прави PR на негов гръб. По неговите думи ударът бил безобиден, а причина за болежките на певицата е фактът, че тя шофира без задължителния колан. \"Естествено тя е баровка и не носи колан. Скрихме го от КАТ, за да ѝ спестим глобата. Всички в случая са добре, единствено тя си прехапала езика... Чакаме КАТ, всичко точно, разделяме се с усмивки и малки шеги, шофьорите даже си сменихме визитки, тъй като нищо кой знае какво не се е случило и изведнъж - гледам мрежата пламнала!\", добави още шеф Петров. Той е категоричен, че катастрофата се случила вследствие на недостатъчната дистанция, която шофьорите в София спазват, за да не бъдат прередени на светофарите. Ударът се случил, след като таксиметров шофьор завил на кръстовището в последния момент. \"Друга кола спира рязко, след нея възрастна дама набива спирачки и спира на косъм и аз ги удрям отзад. Така, всичко това е ежедневие, ако джипа не го кара шеф Петров\", оплака се още известният кулинар.\"Добре, че не шофираше и не даде проба за алкохол\" заяде се шеф Петров.Още новини за звезди четете на ", "date": "2018.01.31", "title": "Шеф Петров надънил Милена Славова във верижно ПТП"}
{"url": "https://www.dnes.bg/izlojbi/2018/01/31/rycete-koito-izdavat-dushata.366666", "text": "\"Ръцете са душата на човек\" - е реплика, която ни кара да се заглеждаме в ръцете на хората и да гадаем какъв характер носят. Фотографска изложба, чиято идея е да разкрие \"второто ни лице\", показва именно ръцете. \r\nСнимани са хора от различни професии, които са на възраст между 40 и 65 години. Фотографиите показват изминалия житейски и творчески път, разликата между младото и старото, началото и края, жизнеността, умората и придобития опит, които се \"четат\" по ръцете.\r\nЗащото всеки човек има своите уникални черти, а ръцете са онази част, която ги разкрива напълно. Изложбата \"Ръцете на професията\" включва над 100 професии.Тя ще бъде подредена от 1 до 15 февруари 2018 г. в Центъра по изкуства на Нов български университет. Проектът е създаден с участието на 88 студенти от същото висше учебно заведение, като всеки от тях участва с 20 снимки. \r\nРъководител на уникалния проект, който ни кара да си зададем много въпроси, освен да се насладим на професионализма на младите фотографи, е доц. д-р Моника Попова, преподавател в департамент \"Изящни изкуства\" на Университета.", "date": "2018.01.31", "title": "Ръцете, които издават душата"}
{"url": "https://www.dnes.bg/notifikacii/2018/01/31/sasht-ne-mogat-ili-ne-iskat-da-izostriat-otnosheniiata-s-rusiia.366654", "text": "Публикуваният вчера \"кремълски доклад\" на американското министерство на финансите бе разкритикуван и в Русия, и в САЩ заради своята неяснота, пише \"Комерсант\".\r\nДокладът или т. нар. кремълски списък включва 210 души - практически цялото федерално ръководство на Русия и по-голямата част от бизнес елита, напомня вестникът.\r\nСпоред Вашингтон тези хора са натрупали богатство или са получили власт заради връзките си с президента Владимир Путин.\r\nКонгресът на САЩ \"реагира скептично\", пише изданието, по-специално защото мнозина там очаквали санкции срещу хора от списъка. Министърът на финансите Стивън Мнучин уверил пред сенатска комисия, че санкции ще има, но не уточнил кога и срещу кого.\r\nВедомството обаче заявява на сайта си, че документът не е \"санкционен списък\". Съответно засега остават неясни последиците от доклада за включените в него.\n\nАмерикански закон, въз основа на който е подготвен докладът, позволява на САЩ да наказват ключови чуждестранни партньори на руския отбранителен бизнес и разузнаванията. Държавният департамент обаче заяви, че засега няма да взема мерки срещу такива компании и лица. Мнозина конгресмени видяха тук опит за саботаж от страна на президентската администрация.\r\n\"Доналд Тръмп поначало бе критичен\" към новия закон, предназначен да накаже Москва за предполагаемата й намеса в американските избори през 2016 г. и \"фактически натрапен от Конгреса, без да му остави поле за маневри\", напомня всекидневникът.\r\nОсвен това били излъгани очакванията на конгресмени, разчитали заплахата от нови лични санкции да накара \"приятелите на Владимир Путин\" да обърнат гръб на Кремъл. Законът позволявал да се публикуват не само имената им, но и приходоизточници, издирени от щатските разузнавания, евентуални нелегални схеми, в които може да са замесени, бизнес интереси на Запад и др.\r\n\"В Русия се чакаше сериозен доклад. Русофобите потриваха ръце в очакване на мощен удар по Кремъл. Бизнесмените се тревожеха за репутациите си. В крайна сметка обаче видяхме компилация от сайта на руската президентска администрация, правителството и списъка на сп. \"Форбс\", коментира политологът Иван Тимофеев.\r\n\"В този списък смисълът е малко, а може би такъв няма изобщо\", коментира бившият посланик на САЩ в Русия Майкъл Макфол.\r\nНапътствал авторите на списъка, Андерс Ослунд от Атлантическия съвет констатира, че документът \"не отговаря на първоначалния замисъл\" и поради намеса на \"някого от висшето ръководство\" на САЩ \"американската санкционна политика стана за смях, а Кремъл ликува\".\r\n\"Опасенията\" на руските политици според \"Комерсант\" не се оправдали: \"Първата реакция наподобяваше най-вече въздишка на облекчение\", пише вестникът, отбелязвайки \"подчертаното удоволствие\" на хората, включени в списъка заедно с премиера Дмитрий Медведев и други висши служители.\r\n\"Какви са проблемите, щом там не се предвиждат никави последици?\" - недоумява събеседник на изданието от голяма руска корпорация, чийто собственик фигурира в \"кремълския доклад\". Източникът допуска, че документът може би съдържа и \"подводни камъни\" - \"ние обаче не знаем за тях, а и никой не знае\".\r\n\"Известия\" припомня, че руската \"опозиционна общественост\" реагирала миналия август с оживление на новия американски закон, съзряла в него \"края на путинския режим\" и очаквала докладът да разкрие всички криминални връзки в Русия.\r\n\"Точно по това работи най-секретното финансово разузнаване в света. Значи олигарсите у нас получават точно половин година, за да свалят Путин. В противен случай - включване в доклада, санкции, ликвидация на собствеността\", смятали опозиционерите. Плъзнали дори слухове, че руски олигарси плащат стотици милиони долари на американски лобисти, за да не попаднат в списъка.\r\nВ крайна сметка обаче докладът излязъл \"пълна бюрократична профанация\", защото освен имена не съдържал \"никаква информация - нито за офшорки, нито за мониторинги, нито за тайни връзки\". Документът бил правен \"формално\", \"на коляно\", без да се задействат никакви тайни служби.\r\nСпоред \"Известия\" докладът сочи, че \"САЩ или не искат сериозно да изострят отношенията си с Русия, или не могат. А всъщност всичко това, взето заедно: администрацията на Тръмп не иска много-много да влиза в икономическа война\" с Москва.\r\n\"Кремълският списък\" е само първа стъпка към по-нататъшни антируски стъпки от страна на Белия дом, предупреждава обаче \"Росийская газета\".\r\nФактически администрацията на Тръмп се мъчи да сплаши руското ръководство, разчитайки неяснотата и потенциалните рискове да направят Москва по-сговорчива, когато стане дума за американските геополитически интереси. След появата на списъка \"елитите в Русия разбраха ясно и за доста време напред, че днешното противопоставяне ще продължи дълго\", добавя московският официоз./БТА/", "date": "2018.01.31", "title": "САЩ не могат или не искат да изострят отношенията с Русия"}
{"url": "https://www.dnes.bg/obrazovanie/2018/01/31/v-shvatka-za-komunizma-v-chas-bsp-iska-ostavki-gerb-napada.366660", "text": "БСП е по-недемократична и от късната БКП. Това обвинение отправи от парламентарната трибуна Галя Захариева от ГЕРБ, след като от левицата поискаха оставката на просветния министър Красимир Вълчев заради новата програма по история за 10 клас, в която е включено и изучаването на комунизма.\n\n\n\n\"Когато чух, че БСП иска оставката на министъра заради идеологизация на образованието, си помислих, че става въпрос за виц или лоша шега. Как е възможно тези, които провеждаха масови чистки на директори и учители и на тяхно място назначаваха неграмотни хора, само защото са участвали в грабежи на мандри преди 9 септември 1944 г., тези които принудиха писателя Димитър Димов да пренапише романа \"Тютюн\", за да е политически удобен, да искат оставки!?\", възмути се Захариева.Според нея е недопустимо левицата като наследник на БКП да иска главата на Красимир Вълчев, защото бил отстоял справедливото решение – кървавата история на комунизма в България да бъде изучавана от учениците.\"Децата трябва да научат най-сетне, че тези които наскоро проведоха 49-тия си конгрес са оцапани с кръв от главата до петите и за разлика от останалите страни в Източна Европа, където социалистическите партии се разграничиха от действията на репресивните сили, БСП приема с гордост цялата история н БКП, история изпълнена с тероризъм и атентати, лагери, национални предателства в услуга на СССР\", продължи с обвиненията Захариева.Според нея е очевидно, че БСП има проблем с отношението си към демокрацията.\"Колеги от ляво, вие защитавате комунистическия режим, който е обявен за престъпен със закон още през 2000 година, а присъдите на т. нар. Народен съд са отменени поради липса на доказателства от върховния съд\", настоя още тя.Депутатката от ГЕРБ не си спести упреците и към десните партии, защото не са променили учебните програми така, че в тях да се включи и репресивния режим.\"Надявам се, че това не се дължи на партизански ген в ДНК-то ви\", коментира тя.", "date": "2018.01.31", "title": "В схватка за комунизма в час: БСП иска оставки, ГЕРБ напада!"}
{"url": "https://www.dnes.bg/usa/2018/01/31/trymp-pred-kongresa-kakvo-kaza-kakvo-podskaza.366657", "text": "\r\n                        \r\n                        \r\n                        \r\n                    Президентът на САЩ Доналд Тръмп произнесе първата си реч пред американския Конгрес за състоянието на съюза. Това се случи в 4:00 ч. българско време.Словото на държавния глава бе съпътствано от бурни аплодисменти, наситено с патриотични послания, оптимизъм и увереност в американския народ. Речта на Тръмп е най-споделяната в историята на Twitter с 3 милиона гледания.\n\n\n\n\"Изненада ме, че той чете през цялото време, а не импровизира както е по-характерно за него. Беше изключително стриктен и последователен. Явно вярва на тези, които са написали словото му. Имаше една рядка доза патриотизъм в думите му\", отбеляза журналистът Бетина Жотева.В студиото на \"България сутрин\" бившият зам.-министър на външните работи Милен Керемедчиев посочи, че речта в Давос била силно предзнаменование за вчерашната реч на Тръмп, в която основните акценти били патриотизъм и пари.\"Той разби наистина закостенели виждания из целия свят. Разтърси света с признаването на Ерусалим, влезе с шут в Сирийския конфликт, преобърна взаимоотношенията с Иран, обърна отношенията със Саудитска Арабия, ще започне търговска война с Китай. \"Разрушителят\" Тръмп разбива стереотипи и това не е най-лошото нещо, което можеше да се случи на света. Големите на деня агресират в своята политика, а той втърдява тона\", подчерта Керемедчиев.\"Няма нищо окончателно от това, което е направил Тръмп. Нито ДАЕШ е разбита, нито договорът с Иран е приключен, нито здравната или данъчната реформа е завършена. Дори отваря нови порти за напрежение по целия свят. В Близкия изток напрежението ще остане. Реализацията на политиките му ще я видим чак догодина\", категорична беше Жотева пред .", "date": "2018.01.31", "title": "Тръмп пред Конгреса: Какво каза, какво подсказа?"}
{"url": "https://www.dnes.bg/obshtestvo/2018/01/31/signali-razsledvane-shefyt-na-nso-hvyrli-ostavka.366676", "text": "Директорът на Националната служба \"Охрана\" генерал Ангел Антонов е подал оставка снощи, съобщи БНР. Информацията беше потвърдена от два независими източника. \r\nГенерал Антонов е потвърдил информацията пред \"Нова тв\".\n\n\n\r\nПреди повече от седмица се появи информация затова, че генерал Антонов ще бъде сменен. Тогава той отрече това да е факт. \r\nГен. Ангел Антонов е разследван заради злоупотреби с управлението на служебния автопарк и ловно стопанство \"Кричим\". Според сигнали генералът често ловувал сам в ловния парк или пък използвал имота със свои другари, а стопанството работело на загуба. \r\nОсвен лова, генералът имал още едно скъпо хоби – луксозните автомобили. Разследващите проверяват и сигнали за сериозни нарушения в автопарка.\r\nПо нареждане на Антонов важни клечки от властта се возели без да подозират в коли на частни фирми, вместо в служебните, които им осигуряват висока степен на сигурност. А близки на ген. Антонов – включително негов роднина – карали автомобили, предоставени на НСО за \"тест драйв\" от компании – вносители.\r\nСигналите срещу Антонов били получени в президентството и препратени до главния прокурор.\r\n ", "date": "2018.01.31", "title": "Сигнали, разследване... Шефът на НСО хвърли оставка?"}
{"url": "https://www.dnes.bg/football/2018/01/31/geniiat-neimar-vbesi-sypernik-s-neveroiaten-fint.366661", "text": "Най-скъпият футболист в историята – Неймар, за пореден път демонстрира невероятната си техника. При снощната победа на ПСЖ с 3:2 над Рен за Купата на Лигата, която класира парижани на финал, бразилската звезда ефектно овладя топката с гръб. Последва технично прехвърляне на Бенжамен Буриго, което видно ядоса халфа и той спъна бразилския национал. \"Той прави тези трикове за феновете. Да не забравяме, че играта е за тях\", обясни след края на срещата Унай Емери. Иначе парижани поведоха с гол на Тома Мюние в 44-ата минута, а попадение на Уахби Хазри от домакините минута преди края на първата част беше отменено след гледане на видеоповторение, което показа, че футболистът е играл с ръка.В 49-ата минута Килиан Мбапе вкара гол, който обаче беше отменен заради засада. Малко след това Маркиньос удвои преднината на гостите. Джовани Ло Селсо в 58-ата минута направи 3:0 за ПСЖ след пас на Анхел Ди Мария. Пет минути след това обаче \"принцовете\" останаха в намален състав, след като Мбапе получи директен червен картон. В 84-ата минута гол на Юну за домакините не бе зачетен заради засада, документирана отново от системата за видеоповторения ВАР. Домакините отбелязаха две попадения в края на мача. В 85-ата минута Диафра Сако намали, а в добавеното време босненецът Санин Пършич оформи крайния резултат. Съперник на ПСЖ във финала ще бъде победителят от сблъсъка между Монако и Монпелие. ", "date": "2018.01.31", "title": "Геният Неймар вбеси съперник с невероятен финт"}
{"url": "https://www.dnes.bg/usa/2018/01/31/rechta-na-trymp-nikoga-ne-e-imalo-po-dobro-vreme-za-jiveene-v-amerika.366634", "text": "Американският президент Доналд Тръмп обяви, че никога не е имало по-добро време за живеене в Америка!В първата реч \"За състоянието на Съюза” държавният глава на САЩ обяви, че Съединените щати са отбелязали забележителен напредък и са постигнали изключителен успех.\"Никога не е имало по-добро време за живеене в Америка”, каза Тръмп, цитиран от \"Нова телевизия\".US-президентът обяви, че затворът в Гуантанамо в Куба няма да бъде затворен, а там ще бъдат изпращани заловените терористи от ИДИЛ.\n\n\nПо време на речта му част от демократите бяха с оранжеви панделки, за да покажат противопоставянето си на политиката на президента, който иска да депортира имигранти, влезли нелегално в Съединените щати.Туитър обяви, че речта на Тръмп е най-споделяната в историята - повече от 3 милиона пъти.\"От изборите насам ние създадохме 2,4 милиона работни места, включително 200 000 само в индустриалното производство. След години на стагнация на заплатите, най-сетне виждаме повишаващи се възнаграждения\", каза още Тръмп, цитиран от БТА.Президентът обяви, че фондовият пазар \"чупи рекорд след рекорд\". Той обеща, че от другия месец милиони американци ще започнат да носят вкъщи още по-високи заплати, благодарение на масовите данъчни съкращения, които той подписа като закон в края на 2017 г.Президентът призова за компромис между републиканци и демократи, който да позволи Конгресът да приеме законопоректа за генерирането на най-малко 1,5 милиарда долара за модернизиране на пътищата, мостовете и други инфраструктурни проекти.Президентът на САЩ отново обяви, че Китай и Русия заплашват американските ценности, потвърждавайки завоя в Стратегията за национална сигурност към съперничество между великите сили, предаде AFP, цитирана от \"Фокус\".\"По света ние се изправяме срещу разбойнически режими, терористически групи и съперници като Китай и Русия, които са заплаха за нашите интереси, икономика и ценности\", заяви още Тръмп пред Конгреса.\"В справянето с тези опасности, ние сме наясно, че слабостите са най-сигурния път към конфликт и превъзхождащата ни сила е най-сигурната ни защита\".\r\n ", "date": "2018.01.31", "title": "Речта на Тръмп: Никога не е имало по-добро време за живеене в Америка"}
{"url": "https://www.dnes.bg/stranata/2018/01/31/v-imotite-po-moreto-rusnacite-si-trygvat-idvat-zapadniacite.366632", "text": "Французи, германци, белгийци и други жители на Западна Европа напират да купуват имоти на българското Черноморие. В същото време брокерите регистрират спад на руснаците, които инвестират във ваканционни имоти по Черноморието. Причината за интереса на западняците е обявеното намерение от правителството страната ни да влезе в чакалнята на еврозоната, смятат брокери. Те си обясняват отлива на руснаци пък най-вече с продължаващите икономически санкции срещу Русия.Отчита се ръст на запитванията от французи, белгийци и швейцарци за покупка на имот за почивка в района на Бургас и Слънчев бряг. Това обясни зам.-шефът на Сдружението на брокерите на недвижими имоти Илияна Василева пред  \"Труд\".\n\n\nТя съобщи и че в Слънчев бряг са се появили и турски инвеститори, които търсят луксозни имоти. Купувачи са и българи, които са спестили средства от работа в чужбина и искат да ги вложат във ваканционен имот.Интерес към покупка на дом у нас продължават да демонстрират германски пенсионери. Напоследък те се насочват към Варна.\"Харесва им в България, стандартът е добър за тях, но заради езика е по-трудна тяхната социализация\", коментира зам.-председателят на УС на Национално сдружение \"Недвижими имоти\" Добромир Ганев.Той обясни, че заради икономическите санкции срещу Русия и утежнената ситуация там, нейните граждани не са вече най-активните купувачи на такива имоти у нас. А и скоро не се очаква завръщането им на този пазар. Заради отлива на руснаците има спад на сделките през 2017 г. спрямо предходната година. Продажбите в Балчик са с 11% по-малко, в Бяла – с 18%, в Каварна – с 14%, в Несебър – с 2% и само в Поморие бележат ръст от 4%.По-атрактивно си остава Южното Черноморие заради близостта с летището в Бургас. Само в Несебър са изкупени толкова имоти, колкото в Балчик, Бяла и Каварна взети заедно. Цените са в широк диапазон и варират между 400-500 до 2000 евро на квадратен метър, допълни Ганев.Брокерите прогнозират застой на имотния пазар в София след ръста през миналата година. Поскъпване все пак ще има, но само на луксозните жилища. Цените в столицата са в голям диапазон – от 700 – 800 евро на кв. м за панелка в крайните квартали до 2000 евро на кв. м за лукс имот в престижен квартал. Купувачи отново ще бъдат млади хора, които са пристигнали от провинцията да работят в София и теглят кредит за жилище, обясняват експертите.Във Варна търсене на градски жилища има, но няма предлагане. Липсата на качествени имоти повиши цените на зелено до 600 евро за кв. м, а в най-предпочитаните квартали като \"Чайка\" – до 1000 евро за кв. м. В Бургас цените са около 300-400 евро на кв. м. за градски жилища, но липсва ново строителство. Това повиши с 10% цените на нови апартаменти. За Пловдив брокерите очакват до 5 ръст на градското строителство, заради силното търсене на нови имоти.Застой в цените ще има и в района на Велико Търново и Габрово. Дори и след кризата там нямаше поскъпване на жилища и средната цена на квадрат е 200-300 евро. През тази година се очаква активно търсене на промишлени имоти в района, заради направата на тунела под Шипка – предимно на помещения за заведения и складове.\r\n ", "date": "2018.01.31", "title": "В имотите по морето: Руснаците си тръгват, идват западняците"}
{"url": "https://www.dnes.bg/notifikacii/2018/01/31/petyr-popangelov-na-59-chrd-na-nai-uspeshniia-ni-skior.366542", "text": "\nНа днешния 31 януари рожден ден празнува най-успешният български скиор Петър Попангелов. Роден през 1959 година в Самоков, той е общо 26 пъти републикански шампион на България по ски.\r\nНай-големите си успехи обаче постига в състезанията за Световната купа по ски алпийски дисциплини, в които участва в продължение на 11 години – от 1977 до 1988 г. \r\nИ до ден днешен той е единственият българин с победа за Световната купа. \r\n\r\nСин е на легендарният български спортист Петър Попангелов.\r\nВ цели 37 състезания за Световната купа той се класира между първите десет, като има едно първо място в Ленгрис, Германия през 1980 г. Освен това има шест втори и четири трети места.\r\nТой е трикратен световен студентски шампион по слалом – в Испания през 1981 г., в България през 1983 г. и в Чехословакия през 1987 г.\r\nУчаства на общо 4 Зимните олимпийски игри, като първите са в Инсбрук през 1976 година. Заема шесто място в слалома на следващите 2 олимпиади - в Лейк Плесид през 1980 г. и в Сараево през 1984 г. \r\nНай-големият български алпиец е носител общо на 128 купи и 180 медала. \r\nУдостояван е два пъти със званието „Почетен гражданин на Самоков“.\r\nПрез юни 2009 г. Петър Попангелов е награден от президента Георги Първанов с най-високото държавно отличие – орден „Стара планина“.\r\nПистата \"Ястребец 2\" на Боровец е прекръстена на негово име на 6 януари 2006 г.\r\nПетър Попангелов е женен, като има две дъщери. \r\nИма собствен бизнес и се занимава с хотелиерство в Боровец.", "date": "2018.01.31", "title": "Петър Попангелов на 59: ЧРД на най-успешния ни скиор"}
{"url": "https://www.dnes.bg/stranata/2018/01/31/proletno-vreme-i-dnes-slynce-i-temperaturi-do-14-c.366636", "text": "Пролетното време ще продължи и днес. Синоптиците обещават слънце и температури до 14 градуса.Вятърът ще отслабне, в много райони и ще стихне. Дневните температури слабо ще се понижат и максималните ще бъдат между 9° и 14°. Това прогнозират метеоролозите от НИМХ при БАН, цитирани от \"Фокус\".Над Черноморието ще е предимно слънчево. Ще духа слаб югозападен вятър. Максималните температури ще са 8-11°. Температурата на морската вода е 6-7°. Вълнението на морето ще бъде 1-2 бала.Над планините ще е предимно слънчево. Вятърът ще е слаб до умерен от Запад. Максималната температура на височина 1200 метра ще бъде около 7°, на 2000 метра – около 0°.Атмосферното налягане е значително по-високо от средното за януари - слабо ще се понижи.\r\n ", "date": "2018.01.31", "title": "Пролетно време и днес: Слънце и температури до 14°C"}
{"url": "https://www.dnes.bg/notifikacii/2018/01/31/ruskata-armiia-e-sred-nai-vyoryjenite-obiavi-putin.366635", "text": "Руската армия е сред най-добре въоръжените в света, обяви президентът Владимир Путин. Доказателство за твърдението си той видя в във военната операция в Сирия.Путин участва във военнопрактическа конференция за резултатите от специалната операция в Сирия, предаде ТАСС, цитирана от БТА.Пред форума той обясни, че \"разгромът на добре въоръжени групи терористи в Сирия\" е показал силата на руската армия и боен флот. Освен това според него ходът на операцията е доказателство за \"традиционната надеждност и ефективност на руското оръжие\".По редица системи за въоръжение Русия няма равни на себе си, но за да се запазва световното лидерство в сферата на въоръженията \"трябва постоянно и напрегнато да се работи, да сме на крачка напред, а не да храним илюзии\", подчерта руският държавен глава.Той цитира данни на Министерството на отбраната, според които в Сирия са били използвани \"215 съвременни и перспективни видове въоръжение\", които като цяло са потвърдили своите \"високи характеристики\".Путин отбеляза, че с положителни резултати е бил първият опит за прилагане в бой на прецизно оръжие с далечен обсег с въздушно и морско базиране. Той уточни, че има предвид главно ракетите \"Калибър\" и по-малко известните ракети \"Х-101\"(произнася се Ха-101). Путин напомни и за дебюта в бойни условия на самолети от руската стратегическа авиация.\r\n ", "date": "2018.01.31", "title": "Руската армия е сред най-въоръжените, обяви Путин"}
{"url": "https://www.dnes.bg/science/2018/01/31/spektakylyt-tazi-nosht-super-sinia-kyrvava-luna.366637", "text": "Супер синя кървава Луна е спектакълът, с който януари ще завърши в небето тази нощ. Шоуто не е наблюдавано от 150 години и се очаква с огромен интерес от учени и любители.Тройният спектакъл - суперлуна, синя луна и пълно лунно затъмнение ще бъде наблюдаван в нощта на 31 януари и ще даде възможност на учените да разберат повече за еволюцията на лунната повърхност, съобщава сайтът Спейс, цитиран от „Дарик“.Пълната луна се нарича суперлуна, когато се намира на по-малко от 364 000 километра от Земята. Синя луна се нарича второто пълнолуние в рамките на един календарен месец. Съвпадащото с него пълно лунно затъмнение ще придаде на естествения спътник на Земята червеникав оттенък, заради който Луната се нарича кървава.Лунното затъмнение ще продължи 3,5 часа, като пълното ще е 77 минути. То ще е пълно над страните от Тихоокеанския басейн - от Аляска и Северозападна Канада до Централна и Източна Азия, Индонезия, Нова Зеландия и Австралия.Тъй като ще е посред нощ, в зависимост от това откъде се наблюдава, ще е или на 31 януари, или на 1 февруари.Лунното затъмнение ще е частично над Централна Северна Америка, Западна Азия, Индия, Близкия изток и Източна Европа, пише сайтът Спейс. От Северна Америка ще го наблюдават сутринта на 31 януари, а от противоположната част на света - когато Луната изгрява.Според астролозите първото лунно затъмнение за годината ще се случи в знака на Лъва. Според тях седмицата, в която се случва затъмнението, не е подходяща за взимане на важни решения и пристъпване към действия или към нови инициативи.Това е време, в което като с прожектор се осветяват теми и ситуации, които са стояли по-скрити и сега ви се дава възможност да ги наблюдавате, за да сте в състояние след това да вземете най-правилните решения.\r\n ", "date": "2018.01.31", "title": "Спектакълът тази нощ: Супер синя кървава Луна"}
{"url": "https://www.dnes.bg/notifikacii/2018/01/31/v-centyra-na-kazanlyk-uchenici-schupiha-3-metrov-shadravan.366638", "text": "Ученици счупиха огромен шадраван в центъра на Казанлък. Вандалския акт е бил извършен през почивните дни. \r\nХулиганите са били заснети от охранителна камера, съобщи .На кадрите се вижда как няколко младежи се приближават до шадравана, а един от тях се качва върху него и се опитва да извади най-горната му част.Бетонното съоръжение поддава и ученикът рухва на земята с цялата контрукция върху него.Той не е пострадал, но е бил задържан за 24 часа в полицията. Щетите по шадравана са за 3000 лева, уточняват от общината в Казанлък. \r\n ", "date": "2018.01.31", "title": "В центъра на Казанлък: Ученици счупиха 3-метров шадраван"}
{"url": "https://www.dnes.bg/eu/2018/01/31/britancite-vse-poveche-nedoliubvat-tereza-mei-sochi-prouchvane.366640", "text": "Премиерът на Великобритания Тереза Мей е загубила подкрепата на 3 от 10 избиратели, гласувалия за нея на последните парламентарни избори, но хората не са ентусиазирани и от нейните потенциални заместници. Това сочи проучване на общественото мнение, цитирано от  The Times и \"Фокус\".Анкетата показва, че 69% от хората, които са гласували за Консервативната партия на парламентарните избори през 2017 година мислят, че Мей трябва да продължи да е министър-председател, докато 18% смятат, че тя трябва да отстъпи поста си на някой друг. Останалите нямат мнение.Сред всички избиратели, 41% казват, че тя трябва да остане на позицията си, докато 34% са на мнение, че трябва да си подаде оставката, като един от четири гласоподаватели няма мнение по въпроса.Избирателите, гласували за излизане от ЕС на проведения референдум, са по-позитивно настроени към оставането на Мей в премиерското кресло (49% срещу 32%, които искат тя да си подаде оставката), отколкото тези, гласували за оставане в Съюза, които са разделени горе-долу по равно (37% \"за\" срещу 38% \"против\").Участниците в анкетата не са изразили ентусиазъм за нито един от алтернативните варианти на Тереза Мей, като външният министър Борис Джонсън е най-подкрепян и най-отричан сред тях.Проучването е проведено сред 1669 души в периода 28-29 януари.\r\n ", "date": "2018.01.31", "title": "Британците все повече недолюбват Тереза Мей, сочи проучване"}
{"url": "https://www.dnes.bg/usa/2018/01/31/phenian-ne-e-dokazal-che-moje-da-ni-porazi-obiavi-us-general.366642", "text": "Северна Корея е постигнала напредък в развитието на програмата си за междуконтинентални балистични ракети, но все още не е доказала капацитета на тези оръжия да поразят САЩ,. Това обяви високопоставен американски представител, цитиран от Франс прес и БТА.\"Пхенян констатира, че САЩ се намират в обхвата на тези междуконтинентални балистични ракети, но все още не е доказал например, че неговата система за прицелванe може да издържи на условията на полет на балистична ракета на няколко километра височина\", каза генерал Пол Селва, заместник-председател на Съвета на началник-щабовете на въоръжените сили на САЩ.\"Има постигнат напредък, но е вярно, че севернокорейците не показаха всички съставни елементи на една балистична междуконтинентална ракетна система\", допълни той.Все още има неяснота по въпроса дали Северна Корея притежава технология, позволяваща на една ракета да навлезе обратно в атмосферата от космоса, преди да освободи бойната глава, отбелязва Франс прес.\"Възможно е да разполага с такава технология. Така че трябва да тръгнем от принципа, че това е така, но с уговорката, че Пхенян не е предоставил доказателства за това\", каза генералът.Миналата година севернокорейският режим извърши няколко изстрелвания на междуконтинентални балистични ракети, които имат достатъчен обсег да поразят американската територия. През септември Пхенян извърши най-мощния си ядрен опит до този момент.\r\n ", "date": "2018.01.31", "title": "Пхенян не е доказал, че може да ни порази, обяви US-генерал"}
{"url": "https://www.dnes.bg/index/2018/01/31/receptata-dnes-pueshki-stekove-s-djindjifilov-sos.366520", "text": ":4 броя пуешки гърди (около 300 г)2 супени лъжици царевично брашно1 супена лъжица олио3 портокала, 2 изцедени и 1 обелен и нарязан на кубчета1 супена лъжица настърган джинджифил1 супена лъжица мед1 грейпфрут, обелен и нарязан на кубчета1 супена лъжица нарязан на ситно пресен лук : Поръсете едната супена лъжица царевично брашно в чиния. Оваляйте в нея всяка от пуешките гърди, така че да полепне добре. Загрейте мазнината на силен котлон и запържете от всяка страна до покафеняване. Свалете от огъня. Направете сос грейви като към мазнината добавите още малко олио, портокаловия сок, джинджифила и меда. След като сосът започне да къкри и да се редуцира, добавете другата супена лъжица царевично брашно. Разбърквайте през цялото време, добавете и 1 супена лъжица студена вода. Бъркайте, докато сосът започне да се сгъстява. Овкусете с малко сол и черен пипер по желание. Добавете и пресния лук. Върнете пуешките стекове обратно в тигана. Към тях добавете парченцата плодове и соса. Нека вкусовете се смесят. По желание можете да капнете няколко капки соев сос преди да свалите от котлона.", "date": "2018.01.31", "title": "Рецептата Dnes: Пуешки стекове с джинджифилов сос "}
{"url": "https://www.dnes.bg/obshtestvo/2018/01/31/posledno-napomniane-vinetkite-za-2017-g-validni-do-dnes.366641", "text": " Днес изтича валидността на годишните винетки за 2017 г. Това съобщиха от пресцентъра на Агенция \"Пътна инфраструктура\". Стикери се продават в над 3 000 разпространителски пункта. От тях 372 бр. са с денонощен режим на работа. \r\nТова са големите бензиностанции, офисите на \"Български пощи\", областните пътни управления и гранично контролно-пропускателните пунктове.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната - 30 лв., а седмичната - 15 лв. За първи път има и тримесечна винетка за леките коли. Цената ѝ е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nЗа първи път годишната винетка за всички превозни средства важи за срок от една година от датата на купуването ѝ, т. е. ако шофьор си купи стикер например на 3 март 2018 г., когато тръгва на път за Националния празник, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.\r\nОт пускането в разпространителската мрежа на винетките за 2018 г. до сега са продадени 597 905 стикера от всички видове и за всички категории превозни средства. Начислените приходи са над 49 млн. лв. От тях 35.7 млн. лв. са от шофьорите на леки автомобили, а около 13.3 млн. лв. от останалите видове МПС.\r\nНай-търсените винетки за 2018 г. от шофьорите на леки автомобили до момента са годишните - 346 928 бр., следват седмичните - 104 903 бр., месечните - 13 541 бр., и тримесечните - 1 994 бр.\r\nОт шофьорите на МПС Категория 1 и 2 най-предпочитани са дневните винетки - 98 856 бр., следват месечните - 16 652 бр., седмичните - 7 986 бр., и годишните - 7 045 бр.\r\nНа Дирекция \"Социално подпомагане\" са предоставени 164 075 бр. годишни винетки за леки автомобили на стойност 15 915 275 лв., които са за сметка на АПИ.\r\nПълният списък на пунктовете за продажба на винетки е публикуван на интернет страницата на АПИ - .", "date": "2018.01.31", "title": "Последно напомняне: Винетките за 2017 г. – валидни до днес"}
{"url": "https://www.dnes.bg/health/2018/01/31/uakame-iaponskite-vodorasli-na-dylgoletieto.366625", "text": "Уакаме представлява разнообразие от водорасли, използвани най-често в японската кухня. Те са смятани за един от най-инвазивните видове водорасли на морското дъно. В Япония уакаме се използва за приготвянето на супи, салати, гарнитури. Има леко сладък, но едновременно с това солен вкус.Какви хранителни вещества притежава уакаме?Уакаме е изключително добър източник на витамини А, C, D, E, K, B2. Богато е още на фолиева киселина, магнезий, желязо, калций, йод, лигнани, фукоксантин, които имат своите уникални ползи за здравето.Кои са основните ползи на уакамето, заради които заслужава място на трапезата?Най-хубавото в уакамето е че е препълнено с големи количества от изброените хранителни вещества. Бедно е на калории, но минералите, витамините и антиоксидантите го правят едно от най-полезните водорасли, използвани в кулинарията.Изключително малкото калории в уакаме помагат за постигането на мечтаната тънка талия. Бедно е също така на въглехидрати и мазнини, което го прави повече от идеално за диета. Уакаме съдържа фукоксантин, който възпрепятства натрупването на мазнини, особено около талията.Освен че потиска складирането на мазнини в тялото, уакаме стимулира и работата на черния дроб. Така се отделя достатъчно количества от някои специфични мастни киселини, понижаващи нивата на лошия холестерол.", "date": "2018.01.31", "title": "Уакаме - японските водорасли на дълголетието"}
{"url": "https://www.dnes.bg/za-da-se-razbirame/2018/01/31/roditelstvoto-im-otiva-koi-6-zodii-sa-nai-dobri-za-bashti.366626", "text": "Всеки родител има свой подход към децата и разчита на собствените си умения да се справя адекватно с нуждите и отговорностите на родителството. Но в края на деня всеки си задава въпроса дали се е справил достатъчно добре? И колкото и добре да се разбирате с децата, да вярвате, че се справяте прилично, все пак има моменти, когато нещата излизат от контрол.И може би малка част, макар и съвсем мъничка частица от този процес може да се дължи на зодиакалния ви знак? Тези особености, които са присъщи на отделните зодии, могат да оказват влияние и върху родителството и подходът към децата.Някои родители сякаш са родени да имат деца и да ги възпитават прекрасно. Случва им се толкова естествено, че за другите отстрани, които изпитват затруднения, изглежда невероятно. По-скептичните хора биха казали навярно, че това са глупости. Та как зодията ще определи какъв родител ще станеш. Но именно тези характерни черти на отделните зодиакални знаци помагат или пречат по някакъв начин на родителската мисия.Вижте представителите на кои зодии сякаш са предопределени да бъдат прекрасни родители.Звезден представител: Дейвид Бекъм, баща на 4 деца (трима синове и една дъщеря)Какви бащи са Телците?Това, което отличава Телците от другите представители на зодиака е тяхното търпение. А особено, когато си родител, търпението е един от най-ценните активи. Телците съумяват да запазят самообладание и да изчакат бурята да премине, за да се захванат с нейните последици. Това е тяхно невероятно качество и основа за добра комуникация с децата им. Те са спокойни, здраво стъпили на земята и рядко повишават тон. Страстни са за всичко, което се отнася до семейството им и са готови да го бранят с цената на всичко. Отдадени са на децата си и никога не ги пренебрегват. Бащи за пример!  ", "date": "2018.01.31", "title": "Родителството им отива! Кои 6 зодии са най-добри за бащи?"}
{"url": "https://www.dnes.bg/obshtestvo/2018/01/31/bezplatni-jilishta-novata-ideia-za-vryshtane-na-bylgarite-ot-chujbina.366633", "text": "Освен високи заплати, квалифицираните българи в чужбина може да получат и безплатни жилища от държавата, ако решат да се върнат обратно. Идеята се обсъжда от правителството като възможност за справяне с липсата на работна ръка в страната.Преодоляването на недостига не може да стане само с предлагане на високи заплати, трябват и други стимули, един от които може да е безплатно жилище. Това предложи вицепремиерът Томислав Дончев по време на проведената вчера 12-а годишна среща на бизнеса с правителството, пише \"Сега\".\"Има хубави инициативи от страна на частния сектор - ако някой се завърне от чужбина и отиде да работи при тях, да получи определени стимули - да му покрият разходите за път, за настаняване...Това звучи добре. Но аз си мисля, че имаме два резерва, които са изцяло неизчерпани\", каза Дончев пред бизнеса.Според него първият от тях е жилищната политика.\"Не може в страната тя да се изчерпва само с намиране на жилища за социално слаби граждани. Тя трябва да е част от стимулите, свързани с пазара на труда. В някои райони на страната имаме огромен потенциал от неизползвани жилища, които са де факто необитаеми - не можем да открием дори собствениците им, за да ги накараме да си платят данъците. Но ако местните власти разполагат с по-големи жилищни фондове, това би могло да бъде част от стимулите - настаняване в ремонтирано жилище\", коментира вицепремиерът.Той все пак допълни, че решението къде да работиш и живееш е сложно, защото изисква отговори на въпросите къде ще учат децата ти, къде ще се лекуват, има ли риск да ти откраднат колата.Всяка година около 25 хиляди българи напускат страната, а 11.5 хиляди се връщат.Дончев даде да се разбере, че се обсъждат и други идеи за борба с недостига на работна ръка. Една от тях е активирането на неактивните безработни българи - около 200 хиляди души.Много сериозен резерв за квалифицирани кадри е раздутата държавна администрация. \"Сега в публичния сектор са заети около 10% от работната сила, които могат да намалеят с въвеждането на електронно управление. В рамките на следващите до 5 г. служителите на гише в администрацията ще намалеят с до 1/3\", обясни още Дончев.\r\n ", "date": "2018.01.31", "title": "Безплатни жилища – новата идея за връщане на българите от чужбина"}
{"url": "https://www.dnes.bg/obshtestvo/2018/01/31/efektivna-li-e-zoopoliciiata-pri-nasilieto-nad-jivotni.366644", "text": "\r\n                        \r\n                        \r\n                        \r\n                    \n\n\n\n\"Относно случая в Мокрище, не можем да обвиняваме в никакъв случай детето или кучето. Те си имат собственици и родители, които трябва да положат адекватните грижи. Няма как да вменяваме вина на детето или кучето, тъй като те нямат преценка за добро или лошо. Трябва да се търси отговорност от родителите на момчето\", отбеляза Явор Гечев от фондация \"Четири лапи\".По негови думи повечето кучета по селата се гледат в мизерни условия и често се бият, за да може да станат агресивни пазачи.\"Надявам се кучето да бъде конфискувано, тъй като дори и да го евтаназираме, тези хора ще си вземат ново куче и всичко ще се повтори\", отбеляза той пред .За да бъде разрешена темата с лъвчетата Масуд и Терез се наложи премиерът Борисов да вземе отношение и лично да се ангажира с транспортирането им в специализиран център в Холандия. Уви, това няма да се случи днес.", "date": "2018.01.31", "title": "Ефективна ли е зоополицията при насилието над животни?"}
{"url": "https://www.dnes.bg/notifikacii/2018/01/31/edna-peta-ot-otkradnatite-koli-s-vkliuchen-dvigatel.366646", "text": "19% от началото на годината са на коли \"на ключ\" - с работещи двигатели, съобщи Пламен Максимов от МВР.  Това са автомобили, които хората сутрин си запалват, искат да се стоплят, слизат от автомобила, за да си купят нещо и колата изчезва. \"Тези престъпления се извършват не от специализиран контингент, те могат да се извършат дори от хора, които нямат книжка\", обясни експертът по кражби на МПС. Поради това тези престъпления се разкриват много трудно, обясни Максимов пред Нова тв.Впоследствие собствениците търсят начини да си върнат автомобила, извършителите намират начини да се свържат със собственика и да искат откупи.Има около 40% по-малко кражби на автомобили през 2017 спрямо 2016 г., от началото на тази година също се наблюдава спад на автокражбите, отбеляза той.\r\n ", "date": "2018.01.31", "title": "Една пета от откраднатите коли – с включен двигател!?"}
{"url": "https://www.dnes.bg/stranata/2018/01/31/nezakonni-garaji-niknat-iz-sofiia-zaemat-miastoto-na-dve-koli.366639", "text": "Около 7500 гаражни клетки са разпръснати из цяла София, като почти всички са незаконни. Това съобщи шефът на дирекция \"Контрол по строителството\" към Столичната община арх. Влади Калинов. Гаражните клетки могат да се забележат на доста необичайни места, като например в средата на тротоар и до оградата на училище. Масово изникват на паркоместата в междублоковите пространства. Изчисленията показват, че на мястото където има две клетки –  могат да паркират три коли, пише \"Монитор\".Най-много гаражни клетки има в районите \"Люлин\" и \"Слатина\". В \"Люлин\" постройките са над 900, като в последните години са премахнати над 30. В \"Слатина\" пък бройката на незаконните гаражи минава 750, а са премахнати едва 10. \"Овча купел\" също е сред първенците по издигане на постройките, като в момента в квартала има 521, а разчистените са 45. В \"Подуяне\" и \"Надежда\" са вдигнати по 450 клетки. В \"Дружба\" гаражите са около 200, но по-голямата част от тях са върху частни терени, заявиха от общината.Самоволно поставени гаражни клетки има и във втория по големина град у нас - Пловдив. През последните няколко месеца бяха премахнати 700 гаража между блоковете в квартал \"Гладно поле\". Акцията по демонтирането им приключи в средата на януари, тъй като община Пловдив има идея да направи нови паркинги в междублоковите пространства. В районната администрация на \"Източен\" има подадени 150 заявления от хора, които живеят в квартала и искат да се възползват от платеното паркиране.Общо още 1400 са гаражите, които предстои да бъдат премахнати в район \"Източен\", стана ясно миналата седмица, по време на първа копка на нов паркинг за 132 автомобила, който се намира съвсем близо до бул. \"Източен\". Предстои зоната да бъде облагородена, а местата за паркиране да бъдат обособени и разграфени. 10 от тях ще бъдат за хора с увреждания, а 46 от паркоместата ще се предоставят по новата Наредба за платеното паркиране и на тях ще бъдат монтирани антипаркинг колчета.Хиляди добричлии също са заложили на незаконното поставяне на гаражна клетка като средство за предпазване на автомобила си от сняг, пек или крадци. Община Добрич ги премахва, след като се констатира съгласно Закона за устройство на територията, че става дума за незаконно строителство. Гаражи, които са с временен статут, се отстраняват при реализацията на Подробно-устройствения план или при извършване на предвижданията на благоустройствени мероприятия.Проблемът с незаконното строителство и главно на гаражни клетки върху общинска земя във Варна обаче е решен още преди 6-7 години, когато общинската администрация се зае с разчистването им, главно в крайните квартали. Още през 2012 г. кметството подписа договор на стойност 1,2 млн. лв. за премахване на незаконните строежи, огради, гаражи, второстепенни и временни постройки на територията на община Варна в рамките на 3 години. С помощта на служители от РДНСК-Варна собствениците им бяха уведомени да ги махнат от общинските терени и ако желаят да ги запазят, да ги преместят на свои имоти. При неизпълнение се преминаваше към принудителното им премахване за сметка на собствениците. Днес този проблем с гаражните клетки вече не съществува за Варна, коментираха от строителния контрол.\r\nВ Стара Загора също няма панелни или ламаринени клетки за коли върху общински терени, след като бяха премахнати преди повече от десет години. Акция по отстраняването на незаконните клетки за паркиране стартира и Шумен, където през 2016 г. от улиците изчезнаха 46 гаража.\r\nВъв Велико Търново гаражни клетки има в два от кварталите - \"Колю Фичето\" и \"Бузлуджа\". От общината не могат да кажат колко точно е техният брой, но са приблизително по около 50 на квартал. Всички те обаче са поставени там още по времето на соца и затова вече са узаконени. През последните 20-25 години в града няма нито една премахната като незаконна гаражна клетка или санкциониран стопанин.\r\nПремахването на един незаконен гараж в София струва 500 лева, съобщи шефът на дирекция \"Контрол по строителството\" към Столичната община арх. Влади Калинов. Необходимата сума за разчистването на всички клетки в столицата е около 3,7 млн. лв.В момента общината се опитва да премахва приоритетно съоръженията, поставени в зелени площи и тези, които пречат на движението.", "date": "2018.01.31", "title": "Незаконни гаражи никнат из София. Заемат мястото на две коли!"}
{"url": "https://www.dnes.bg/stranata/2018/01/31/sblysyk-krai-simitli-postrada-kolejkata-ni-milena-milotinova.366682", "text": "Журналистката от  и водеща на предаването \"\" Милена Милотинова е пострадала при тежка катастрофа в Благоевградско, съобщиха от МВР.Инцидентът е станал вчера около 18:50 часа на път II-19 между Симитли и Банско.\"Хюндай\", управляван от 56-годишен мъж от Добринище, движейки се с несъобразена с пътните условия скорост, на дясна крива навлиза в лентата за насрещно движение и се удря в \"Мазда\"-та на нашата колежка.В резултат на сблъсъка Милотинова е с болки в областта на главата и гърдите, с порезна рана на дясната ръка. Настанена е в болница и е под наблюдението на лекарите от МБАЛ Благоевград.Пробите за наличие на алкохол в кръвта на водачите са отрицателни, двамата са ползвали обезопасителни колани, допълват от полицията.По случая е образувано досъдебно производство.", "date": "2018.01.31", "title": "Сблъсък край Симитли. Пострада колежката ни Милена Милотинова"}
{"url": "https://www.dnes.bg/temida/2018/01/31/razvryzka-chetirima-obvineni-za-otvlichaneto-na-adrian-zlatkov.366684", "text": "Четирима души са обвинени за отвличането на Адриан Златков миналата година. Един от тях е Ивайло Борисов, известен с прякора Ториното, съобщи Нова тв, позовавайки се на два независими източника.\n\n\n\n\nВ началото на септември младият мъж бе освободен, а баща му, собственикът на автокъща за луксозни коли Тони Златков, призна, че е платил откуп. Точната сума обаче не стана ясна.Очаква се по-късно прокуратурата и МВР да съобщят повече за повдигнатите обвинения.Борисов и още близо 40 души, сред които и Златомир Иванов - Баретата, бяха заведени вчера сутринта в МВР.Баретата бил освободен още тази нощ. Борисов, шофьорът му, и още двама негови близки остават в ареста за 72 часа, съобщи БТА.На 30 август миналата година 25-годишният Адриан бе отвлечен близо до дома си в Герман.Колата му беше намерена изоставена край гробищата на селото. На 10 септември вечерта той бе намерен от случайни хора в района на Горубляне. По-късно стана ясно, че те са го закарали в близката бензиностанция, откъдето Адриан се обади на родителите си.\"Добре съм. Здрав съм\", били първите му думи.Самият Адриан запази мълчание след похищението, а баща му Тони Златков обясни, че синът му не е видял похитителите си и че те не са го тормозили докато бил в плен. \r\n  25-годишният Адриан беше отвлечен на 30 август. \n\n\n\n\n\n ", "date": "2018.01.31", "title": "Развръзка: Четирима обвинени за отвличането на Адриан Златков"}
{"url": "https://www.dnes.bg/pop/2018/01/31/imani-s-dva-golemi-koncerta-u-nas.366680", "text": "Чаровната и талантлива поп-соул звезда Имани се завръща у нас с уникалния си бенд. Френската певица ще гостува с грандиозно шоу на 10-и юни в Античния театър в Пловдив и на 12-и юни в зала 1 на НДК.\r\nПевицата, чиито корени я свързват с екзотичните Коморски острови, работи известно време като модел в Ню Йорк, но за радост на публиката си се връща към детската си мечта и започва да се занимава по-сериозно с музика през 2008 г.\r\nВ авторските си парчета вплита африканските островни ритми и така създава собствения си неповторим стил. Творческият ѝ псевдоним означава \"вяра\", \"доверие\", \"откровеност\". Именно такава е и музиката ѝ – честна и изпълнена с оптимизъм, с интерес към света и благородните каузи.\r\nЕмблематичното парче You Will Never Know се превърна в безспорен хит и се задържа начело на класациите задълго, както и ремиксът на Don’t Be So Shy, оглавил чартовете в \r\nАвстрия, Германия, Полша и дори Русия. \r\nИзключителен успех беляза и последният албум на певицата – The Wrong Kind of War. Песни от него, както и най-обичаните ѝ парчета ще очакват феновете в Пловдив и София през юни.", "date": "2018.01.31", "title": "Имани с два големи концерта у нас"}
{"url": "https://www.dnes.bg/knigi/2018/01/31/izleze-neoficialnata-biografiia-na-grisho.366683", "text": "Пътят на Григор Димитров, който завърши под №3 в световната ранглиста през 2017 г., е проследен в детайли от спортния журналист Любомир Тодоров в първата неофициална биография на родното тенис чудо.\r\n\"Григор Димитров – гордостта на България\", от издателство \"Сиела\", е вече в книжарниците. Книгата проследява кариерата на тенисиста от тренировките в родния му град Хасково до триумфа на финалите на ATP тура в Лондон в края на 2017 г.\r\nЖурналистът подробно описва успехите на Гришо, когато е юноша, кариерата му при мъжете, мачовете му за България и неговите треньори. Специално внимание е отделено и на живота на тенисиста извън корта. \r\nГолемият спортист се занимава с тенис от 5-годишен, тренира в тежки условия, а финансиране за немалка част от участията му в различни турнири осигурява семейството му. На 14 Димитров печели европейското първенство за юноши до 14 години в Острава, Чехия и оглавява европейската ранглиста в своята възраст. \r\nЕдно след друго идват и заслужените отличия, които постепенно извоюват на Григор световна слава. През Orange Bowl и US Open до \"Ролан Гарос\" и \"Уимбълдън\", днес целият свят знае кой е Григор Димитров, а многобройните му фенове във всички краища на света подкрепят нашето момче и дават нов повод за гордост на всички българи.\r\nБиографията, която носи и подзаглавието \"От кортовете в Хасково до триумфа в Лондон\", съдържа избрани интервюта на Григор Димитров през годините, мнения за играта му от видни специалисти, сред които Магдалена Малеева, Пол Макнами, журналистите Татяна Манова, Емил Янчев...Цветни приложения с близо 50 снимки на фотографа Любомир Асенов илюстрират трудния, но триумфален път на звездата, отдадена на тениса.", "date": "2018.01.31", "title": "Излезе неофициалната биография на Гришо"}
{"url": "https://www.dnes.bg/muzika/2018/01/31/hipodil-kontrol-istoricheski-koncert-s-40-muzikanti.366663", "text": "Култовите български банди \"Хиподил\", \"Контрол\", \"Ревю\" и \"Нова генерация\" за първи път се събират заедно на голяма сцена за исторически рок концерт в зала \"Арена Аремеец\".На 21 април, легендарните групи, основоположници на българския ню уейв и пънк рок, и създатели на ъндърграунд културата от края на 80-те и 90-те години на 20 век, ще зарадват хиляди фенове с оригиналните си състави, но и с новите си попълнения.\"Концертът ще бъде наистина исторически. Колкото и тъжно да звучи, това ще бъде първият и последен път, в който тези четири групи ще се съберат, тъй като организацията е изключително тежка. Някои от музикантите живеят в различни краища на света\", сподели в студиото на \"България сутрин\" Светльо Витков.\r\nБлизо 40 музиканти ще се качат на сцената, за да изпълнят на живо в тези състави, някои от любимите за цели поколения култови песни.\r\nВъв връзка с политическата обстановка в страната, Светльо Витков подчерта, че медийното пространство дава твърде голям отзвук на не толкова значими теми, от които след това обществото се възпламенява.\r\n\"Пример за това е мръсният въздух. Той винаги си е бил мръсен. И мерките, които Столичната община трябва да предприеме е не да ограничава движението на автомобилите, а просто по-често да мие улиците\", отсече още той пред ", "date": "2018.01.31", "title": "Хиподил, Контрол... Исторически концерт с 40 музиканти"}
{"url": "https://www.dnes.bg/obshtestvo/2018/01/31/nadzirateli-s-baloni-protestirat-za-pari.366664", "text": "\nНадзиратели и съдебни охранители от 22 града излизат на протест днес пред съдебните палати в големите областни градове. Те искат изравняване на трудовите възнаграждения с останалите ведомства в сектора за сигурност, подобряване на условията на труд и актуализиране на щата на ГД \"Изпълнение на наказанията\" и ГД \"Охрана\".\r\nВ протестите ще се включат надзиратели от София, Сливен, Хасково, Ямбол, Бургас, Варна, Кърджали, Пловдив, Смолян, Враца, Пазарджик, Русе, Видин, Кюстендил, Благоевград, Шумен, Перник, Плевен, Ловеч, Монтана, Стара Загора, Благоевград. \r\nСпоред хората от Синдиката на съдебната охрана протестът е факт заради продължителните преговори с Министерството на правосъдието, което редица седмици е обещавало исканията им да бъдат изпълнени, но на последната среща между двете страни се оказвало, че няма да има никакво развитие. \r\n\"Искаме да има изравняване на нашите заплати с тези на колегите ни от МВР. Разминаването е огромно и не е основателно. На второ място искаме да бъде направен анализ от необходимостта за назначаването на нови служители в нашата дирекция, защото недостигът е осезаем\", уточниха от Синдиката на съдебна охрана пред . \r\nДруго искане на служителите от ГД \"Охрана\" е да има реално увеличение на заплатите с поне 20%.\r\n\"Имаше едно увеличение на заплатите, което беше с 34 лв. отгоре. Това е подигравка\", категорични са полицаите. \r\nПо думите на Ивайло Григоров от Синдиката на служителите в затворите преди 15 дни е било изпратено писмо до Министерството на финансите дали има някакъв шанс за увеличение на заплатите, но и до днес отговор не е получен.\r\n                        \r\n                        \r\n                        \r\n                    ", "date": "2018.01.31", "title": "Надзиратели с балони – протестират за пари"}
{"url": "https://www.dnes.bg/technology/2018/01/31/mysk-pecheli-oshte-pari-s-ognehvyrgachki.366662", "text": "Американският предприемач и мултимилиардер Илон Мъск има проблеми със спазването на обещания. И по-точно – със спазването на сроковете. Той ту не успява с компанията си Tesla да произведе обещаното количество коли от даден модел, ту при друга своя компания – Space-X, изпуска да изстреля някоя ракета.... с няколко години.Въпреки това сега той има шанса да спази едно дадено макар и на майтап обещание – през декември Мъск обяви, че ако успее да продаде 50 хил. бейзболни шапки на своята Boring Company, ще стартира продажбата на огнехвъргачки.Boring Company е друг проект на предприемача – с него той възнамерява да пробие тунели в Лос Анджелис, за да реши транспортните проблеми на града.Е, Мъск наистина успява да се освободи от шапките. И, понеже обича подобни акции, сега той дава възможност за предварителни поръчки на своята изглеждаща като оръжие огнехвъргачка с единична цена от 500 долара заедно с доставката.\"Ще оживи всеки купон\", рекламира компанията му новия артикул, който е назован като „най-сигурната в света огнехвъргачка“. Има и клип, който показва как двама младежи си играят с нея.Разбира се, компанията е помислила и за пожарогасител. Той може да се поръча за 30 долара отново от сайта на The Boring Company. Вече са били поръчани 17 хил. огнехвъргачки, написа Мъск в Twitter. Лимитът на производството е 20 хил. броя. Така се оказва, че приходите ще възлязат на 10 млн. долара.За какво, освен за партита, може да служи един такъв битов предмет? В САЩ те са популярни устройства за борба с плевели. Други пък ги използват, за да топят снега в дворовете си през зимата.Обичайно въодушевлението сред феновете на Мъск е огромно, както показва и оживената дискусия с него в Twitter. Така например над 360 хил. харесвания получава негово изказване там, с което той определя всички слухове като напълно погрешни за това, че работи над зомби апокалипсис, за да засили търсенето на своя нов продукт. По думите му за такъв апокалипсис са нужни милиони зомбита. Къде Мъск щял да намери такава фабрика, в която да произведе толкова зомобита?Междувременно разработчик на игри пита предприемача дали не иска да ползва черно-бялата огнехвъргачка в играта Borderlands. Мъск отговаря накратко: „Сигурно\".Дали обаче и властите в ЕС ще са благосклонни към новия продукт на компанията, не е ясно. На континента подобни  огнехвъргачки, използвани в някои войни, се възприемат по-скоро в ролята, която предвижда и разработчикът на игри – като оръжие. ", "date": "2018.01.31", "title": "Мъск печели още пари... с огнехвъргачки"}
{"url": "https://www.dnes.bg/politika/2018/01/31/oficialno-ms-pusna-gen-antonov-otiva-konsul-v-sankt-peterburg.366689", "text": "Правителството даде съгласие шефът на НСО Ангел Антонов да бъде освободен от длъжността си.Ген. Антонов е депозирал пред президента Румен Радев писмо, с което желае да напусне поста.\nГен. Антонов ще бъде предложен за генерален консул в Санкт Петербург, според източници от МС.Решението на Министерския съвет e във връзка със съгласувателно писмо от администрацията на президента, каквото е изискването на Закона за НСО.Преди повече от седмица се появи информация, че генерал Антонов ще бъде сменен. Тогава той отрече това да е факт.Временният шеф на ВМА полк. Венцислав Мутафчийски е предложен за поста за постоянно. \r\nПравителството предлага на президента той да бъде удостоен и със званието „бригаден генерал“.\r\nПолк. проф. д-р Мутафчийски, д.м.н., е заместник-началник на ВМА.\r\nС президентски указ от 3 май 2017 г. бе назначен за временно изпълняващ длъжността началник на Военномедицинската академия. \r\nТогава предишният шеф проф. Николай Петров стана министър на здравеопазването. По-късно Петров подаде оставка след телевизионно разследване за конфликт на интереси. Прокуратурата обаче не установи такъв. ", "date": "2018.01.31", "title": "Официално: МС пусна ген. Антонов, отива консул в Санкт Петербург"}
{"url": "https://www.dnes.bg/stranata/2018/01/31/momiche-izpi-chetiri-opakovki-lekarstva-v-koma-e.366665", "text": "14-годишно момиче изпи четири опаковки успокоителни лекарства в опит да се самоубие. Девойката е в кома.Ученичката живее в благоевградския квартал \"Грамата\", пише Struma.bgМомичето е намерено от майка си в безсъзнание. Четири часа лекарите реанимирали девойката, но тя изпаднала в кома.Девойката е транспортирана по спешност  в \"Пирогов\".", "date": "2018.01.31", "title": "Момиче изпи четири опаковки лекарства, в кома е"}
{"url": "https://www.dnes.bg/notifikacii/2018/01/31/za-gsm-i-10-lv-kradec-schupi-rykata-na-pensioner.366669", "text": "Крадец счупи ръката на пенсионер, за да му открадне мобилния телефон и 10 лв.Историята е от снощи, когато 27-годишният мъж нападнал възрастния човек в комплекс \"Ялта 2\" в Свети Влас.Бандитът се нахвърлил внезапно върху пенсионера и извил толкова силно ръката му в опит да изтръгне телефона, че потрошил костите й. На място пристигнали служителите на РУП-Несебър и линейка. Възрастният човек бил откаран веднага в болница, съобщи \"Дарик\".Полицаите тръгнали по петите на крадеца и бързо го заловили. Той е криминално проявен и осъждан, жител на несебърското село Гильовца.Той е направил пълни самопризнания и върнал откраднатия мобилен телефон. Работата по случая продължава.", "date": "2018.01.31", "title": "За GSM и 10 лв.: Крадец счупи ръката на пенсионер"}
{"url": "https://www.dnes.bg/crime/2018/01/31/dve-gabrovki-izmameni-ot-alo-apashi-s-nad-7000-lv.366691", "text": "Две жени от Габрово са били измамени с общо над 7 хиляди лева. Сигналите са били подадени в полицията вчера. Това съобщиха от ОД на МВР.\r\nИ двете обаждания са били по сценария за \"оказване на съдействие при полицейска операция за залавяне на телефонни измамници\". \r\nЕдната жена, на 64 години, била ощетена с 2840 лева, а другата жена, 74-годишна - с 4250 лева. По случаите са започнали досъдебни производства.\r\nКриминалистите отново припомниха, че полицията не иска пари от гражданите, за да си свърши работата, а институциите не събират пари на ръка. При всяко съмнително обаждане с искане на пари възрастните хора незабавно трябва да позвънят на тел. 112 и да се свържат с близките си.", "date": "2018.01.31", "title": "Две габровки измамени от ало апаши с над 7000 лв."}
{"url": "https://www.dnes.bg/obrazovanie/2018/01/31/bsp-i-zadochnicite-s-krediti-i-lihvata-da-e-po-niska.366670", "text": "Не само студентите, които учат редовно, но и задочниците да имат право да взимат кредити и да плащат по-ниска лихва, искат от БСП.\r\nЗа да се случи това, левите депутати са внесли промени в Закона за кредитиране на студенти и докторанти. От левицата смятат, че лихвите по кредитите на учащите могат да се намалят от 7 на 3,5%.\r\nПредложенията са по идея на Младежкото обединение в партията и са резултат от дебати с неправителствени организации, сред които и студентски.\r\n\"Приетият през 2008 г. закон доказа, че е един от важните инструменти за постигане на по-добър баланс и по-високо ниво на съучастие във финансиране на висшето образование чрез споделяне на финансовата отговорност между държавата и обучаващите се. Така се дава допълнителна възможност за повишаване на образованието на млади хора, които нямат възможност сами да осигурят необходимите средства, свързани с изплащане на дължимите такси и издръжката по време на обучението им\", мотивират се от БСП.\r\nОт левицата припомнят данни, според които само в периода от 2010-2015 г. близо 18 хил. студенти и докторанти са се възползвали от тази кредитна услуга, гарантирана от държавата, а общият размер на получените по нея кредити е над 114 млн. лв.\r\nСоциалистите отбелязват, че повечето банки, предоставящи услугата, предпочитат да предлагат максимално допустимия лихвен процент. В повечето държави на ЕС процентът при подобен тип кредитиране на студенти е значително по-нисък или дори не е предвиден такъв, допълват от БСП.\r\nСпоред тях евентуалното намаляване на процента няма да доведе до риск за банките, тъй като кредитите за студенти и докторанти се гарантират от държавата. Същевременно ще се създадат благоприятни финансови условия за заложените в сферата на висшето образование цели и ще се осигури оптимален баланс между правата и интересите на предоставящите и получаващите кредити по закона, смятат от левицата.\r\nВ мотивите си вносителите на законовите изменения посочват, че кредитирането само на учащите редовно поставя в неизгодна позиция младежите, предпочели задочна, вечерна или дистанционна форма на обучение. Включването на задочниците в програмата за студентско кредитиране би накарало повече млади хора да предпочетат да останат да се развиват в България, смятат социалистите.\r\nПредложенията за законови промени на БСП идват само два месеца, след като от просветното министерство отчетоха, че държавата е погасила задължения в размер на 2 312 321 лв. на бивши или настоящи студенти, които не са платили заемите си за следване в университет.\r\nПо този закон кандидат-висшистите могат да теглят заем, за да следват в университет без поръчител, като гарант им се явява държавата. При случай на активирана гаранция, от МОН подават сигнал до НАП, които от своя страна започват да търсят длъжниците и да събират борчовете, коментираха от образователното министерство, като уточниха, че най-вероятно задълженията ще се търсят по съдебен път.\r\nОт стартирането на програмата за студентското кредитиране до настоящия момент са отпуснати кредити в общ размер на 124 206 138. лв., а за настоящата учебна 2017-2018 година студенти и докторанти са изтеглили заеми в общ размер на 1 284 628 лв.\r\nНякои студентски кредити са достигнали размерите на ипотечните заеми, които могат да покрият приблизително разходите за покупка на гарсониера. 85 хил. лв. е най-високата сума за следване в университет, изтеглена у нас. От образователното министерство обясниха, че до такъв заем са прибягвали студенти от медицинските университети и Университета по архитектура, строителство и геодезия (УАСГ).\r\nНай-голям брой кредити са отпуснати на студенти, които се обучават в специалности от следните професионални направления: \"Икономика\", \"Администрация и управление\", \"Медицина\", \"Архитектура, строителство и геодезия\", \"Право\", \"Сигурност и отбрана\", \"Комуникационна и компютърна техника\", \"Информатика и компютърни науки\". Най-честите кредитополучатели пък са студентите от Нов български университет, Софийски университет \"Свети Климент Охридски\", Варненски свободен университет, Пловдивски университет \"Паисий Хилендарски\", УНСС и Бургаския свободен университет.\r\nУсловията за отпускане на заем за висше образование у нас са доста по-различни от тези за другите вземания. За разлика от масовите кредити, при които са необходими по двама поръчители, при студентските кредити гарант се явява държавата.", "date": "2018.01.31", "title": "БСП: И задочниците с кредити, и лихвата да е по-ниска!"}
{"url": "https://www.dnes.bg/obshtestvo/2018/01/31/ekolistovki-v-rycete-na-ministrite-sprete-stroejite-v-pirin.366693", "text": "Листовка с искания от коалиция \"За да остане природа в България\" са получили министрите на заседанието на правителството днес.\n\nВ една от точките природозащитниците искат отмяна на решение на Министерския съвет от 28 декември 2017 г., като твърдят, че то се отнася за застрояване на 48% от Национален парк \"Пирин\".Екоминистърът Нено Димов обаче категорично отрече да има разрешение за такова строителство. По думите му става дума единствено за водохващания за питейни нужди и \"нищо извън това\".\"Това на практика се превръща в политическа опорка, а не в реален факт от гледна точка на това, че 48% от НП \"Пирин\" е около 200 кв. км. Това е на практика територията на Пловдив, Варна и Бургас взети заедно и надали някой със здрав разум би могъл да допусне, че в Пирин ще се застроява такава площ\", коментира Димов.", "date": "2018.01.31", "title": " Еколистовки в ръцете на министрите: Спрете строежите в Пирин!"}
{"url": "https://www.dnes.bg/politika/2018/01/31/brakyt-e-dobrovolen-syiuz-mejdu-myj-i-jena-gerb-sezira-ks-za-konvenciiata.366687", "text": "\"Бракът е доброволен съюз между мъж и жена. Законен е само гражданският брак\" - член 46, алинея 1 от Конституцията. Заради този текст и за да бъдат разсеяни всички съмнения, че Истанбулската конвенция ще промени родното законодателство, парламентарната група на ГЕРБ реши, че ще сезира Конституционния съд.\n\n\n\"Искането е за преценка за съответствието на Конвенцията с Конституцията\", обясни шефът на парламентарната правна комисия Данаил Кирилов.Според него е редно заради опасенията на част от обществото, че с Истанбулската конвенция се отварят вратички за признаването на т.нар. \"трети пол\" и КС да се произнесе и да даде своите правни аргументи.\"Имаше тези, че като се ратифицира Конвенцията, ще се промени националното законодателство, това според нас не е така, но органът, който може да се произнесе е КС и заради това оценката му е важна дори и за правния дебат в парламента\", добави той.Макар че на фона на силно негативните нагласи на част от НПО-тата, ГЕРБ вече заявиха, че преди Конвенцията на Съвета на Европа за превенция и борба с насилието над жени и домашното насилие да стане окончателно факт, ще се организира широк дебат, реално мнозинството не се отказа от ратификацията.Шефът на парламентарната група на ГЕРБ Цветан Цветанов обясни миналата седмица, че до края на родното еврошефството тя трябва да бъде одобрена и от парламента.", "date": "2018.01.31", "title": "Бракът е доброволен съюз между мъж и жена... ГЕРБ сезира КС за Конвенцията"}
{"url": "https://www.dnes.bg/notifikacii/2018/01/31/neuspeshna-izmama-baba-hvyrli-ne-pari-a-kesii-na-apash.366686", "text": "41-годишен жител на Варна е задържан при опит за измама на територията на Хасково в хода на полицейска операция по противодействие на престъпността, съобщиха от МВР.По схемата \"съдействие на полицията\" мъж се опитал да отнеме 6800 лева на семейство възрастни хора на по 81 години, живеещи на улица \"Екзарх Йосиф\".Мнимият полицай уплашил по телефона набелязаните жертви, че са били набелязани от престъпници и разпоредил на жената да хвърли парите през терасата на жилището.У нея обаче се прокраднало съмнение, че това може да е измама и тя напъхала в плика вместо пари найлонови торби. Преди това обаче сигнализирала и в полицейското управление.Образуваната мигновено оперативна група е задържала \"мулето\" в момент на вземането на \"плячката\".Задържаният е направил самопризнания. В процес на издирване е и друг негов помагач от Варна. Продължава изясняването и на други извършени от тях измами.\r\n ", "date": "2018.01.31", "title": "Неуспешна измама: Баба хвърли не пари, а кесии на апаш"}
{"url": "https://www.dnes.bg/sofia/2018/01/31/cvetna-karta-na-vitosha-zamenia-grozniia-fontan-bide-na-vitoshka.366704", "text": "Художествено обработена карта на Витоша ще замени злополучния фонтан на едноименния булевард в София. Проектът за \"зеленото сърце на София\"  може да бъде видян на сайта на общината.\n\nАвтор е професор Боян Добрев от катедра \"Стенопис\" на Националната художествена академия.\"На това място трябваше да има нещо, което е свързано с Витоша. Витоша е много важен компонент от нашия град и наистина е нашето \"зелено сърце\". Опитах се да намеря пресечната точка между множеството възможни подходи, които живеят във всеки един от нас на тема изкуство. Потърсих една карта като изказ за ролята на Витоша в София. Това е географска карта на художественото изображение на Витоша. Размерите ѝ са 7.50 на 7.50 метра. Тя би дала възможност на хората да се разхождат по нея и да усетят по различен начин всяко едно от тези места, които знаем от поколения\", каза той пред БНР. Картата е вярна но е \"визуално преосмислена\" издаде артистът, който ще я изработи от гранит и цветен гранитогрес, за да издържа на времето и откривателския дух на пешеходците, решили да обиколят Златните мостове, Драгалевския манастир, Симеоново и други емблематични места от Витоша. Преди 2 години Столичната община обяви конкурс за мястото на фонтана, който беше премахнат под обществения натиск и обидните епитети - \"биде\", които получи водната атракция. Сега този на проф. Добрев беше одобрен от общинарите. Премахването на фонтана и полагането на \"художествено обработената карта\" на планината ще струва още 30 хил. лева. ", "date": "2018.01.31", "title": "Цветна карта на Витоша заменя грозния фонтан (\"биде\") на \"Витошка\""}
{"url": "https://www.dnes.bg/balkani/2018/01/31/veche-mojem-da-obmeniame-levove-v-obmennite-biura-v-syrbiia.366679", "text": "Българският лев и румънската лея ще могат от утре да се обменят в обменните бюра в Сърбия, според решение на Народната банка на Сърбия (НБС), съобщи Танюг. \r\nБългарският лев и румънската лея ще бъдат включени в списъка с чуждестранни валути, с които банките могат да търгуват, се казва в съобщение на НБС. Българската валута ще има код BGN и цифров код 975, докато румънската лея ще има код RON и цифров код 946.\r\nПри взимането на решение за въвеждането на двете нови валути в списъка с валутите, които се обменят, Народната банка на Сърбия се е ръководила от участието и значението на Румъния и България във външнотърговския обмен на Сърбия и потенциала за развитие на икономическото сътрудничество с тези страни в предстоящия период. \r\nВзето е под внимание и постоянното нарастване на броя на граждани на Румъния и България, които посещават Сърбия, а въвеждането на двете валути влияе стимулиращо и на реализацията на общи икономически проекти на Сърбия с България и Румъния. Взето е под внимание също, че двете страни са членки на Европейския съюз./БТА/", "date": "2018.01.31", "title": "Вече можем да обменяме левове в обменните бюра в Сърбия"}
{"url": "https://www.dnes.bg/knigi/2018/01/31/bolna-ot-mnojestvena-skleroza-nokautira-diagnozata.366674", "text": "Таня Берийска няма 30 години, когато разбира, че е болна от множествена склероза. Въпреки бързото развитие на страшната диагноза тя отказва да се предаде.В продължение на три години младата жена се образова и постепенно стига до убеждението, че човешкото тяло има големи възможности да се лекува.\"Когато мен ме връхлетя това, нямаше къде да прочета, нямаше информация, нямаше почти нищо особено в България и моята литература идва от Америка.Експериментирайки, започнах да се чувствам доста по-добре и доста от симптомите на болестта изчезнаха\" - разказва Берийска, която сега е на 37 години и е събрала целия си опит в книга, която е нарекла \"Нокаут за множествената склероза\".Според нея правилният хранителен метод може да помогне на организма да се самолекува, а доказателството е в признанието й:\"На ядрено-магнитния резонанс видях нещо, което досега не е правено. Напълно бяха изчезнали възпаленията и съм направила силна регенерация - възстановяване на нервните клетки в мозъка\".\r\nТаня Бейрийска е създала фондация и чрез нея се стреми да предава опита си и да помага на други болни, които искат да върнат здравето си.", "date": "2018.01.31", "title": "Болна от множествена склероза, нокаутира диагнозата"}
{"url": "https://www.dnes.bg/notifikacii/2018/01/31/bashtata-na-valutniia-bord-bylgariia-shte-sgreshi-ako-vleze-v-evrozonata.366706", "text": "Замяната на лева с еврото е лошо решение за България, пише в свой анализ за Forbes \"бащата на валутния борд\" у нас Стив Ханке. Причините страната ни да остане извън еврозоната и да запази валутния си борд са няколко.\r\nНа първо място експертът отбелязва, че българският лев е обвързан с еврото, \"негов клонинг е\", и реално страната ни вече е част от валутния съюз като е негов \"неформален член\".Припомняме, че именно това е един от аргументите \"за\" на българското правителство за кандидатстване за членство в ERM II - неофициално сме част от еврозоната и сме подвластни на всички проблеми в нея, но нямаме право да се възползваме от позитивите.Премиерът Бойко Борисов трябва да спре да слуша Брюксел и да започне да обръща внимание на българитеСтив Ханке е категоричен:. Той е научил правителството на фискална дисциплина, спрял е хиперинфлацията през 1997 година и е предпазил икономиката от всички външни финансови кризи, включително при колапса на руската рубла и рецесията от 2009 година.Според икономиста валутният борд е спасил и банковата система при колапса на КТБ през 2014 година.По отношение на фискалната дисциплина и показателя дълг спрямо брутен вътрешен продукт България е един от най-добре представящите се членове на ЕС, отчита още Ханке.\"Защо тогава да бъде променена схема, която работи\", пита се Ханке и посочва, че българите също не са склонни да изоставят своя любим лев и да го заменят с еврото.\"Това е признак, че българите са по-умни от своите политици\", отчита икономистът.Причината за нежеланието на българите е, че те знаят, че влизането в еврозоната ще означава отстъпване на суверенитета на монетарната система. Нещо повече - бъдещето на еврозоната е несигурно, а и веднъж присъединена във валутния съюз България никога няма да може да излезе.\r\nПраво да влезе и излезе има само Дания, която е уговорила възможността да не участва в общата монетарна политика, смята Ханке. \r\n\"България никога не е имала тази опция\", допълва той.\r\n\"България ще направи голяма грешка, ако влезе в еврозоната - тя ще сложи точка на малкото институции в страната, които функционират добре, одобряват се от обществото и се управляват от българи\", пише Ханке, но без да посочва конкретно кои са те. Според него те ще бъдат заменени от неясен и потенциално нестабилен ред, който България не може да контролира и от който не може да се откаже.\r\n\"Премиерът Бойко Борисов трябва да спре да слуша Брюксел и да започне да обръща внимание на българите\", пише в заключение преподавателят в университета \"Джон Хопкинс\".\r\n", "date": "2018.01.31", "title": "Бащата на валутния борд: България ще сгреши, ако влезе в еврозоната!"}
{"url": "https://www.dnes.bg/akoshtete-vqrvaite/2018/01/31/ski-sniag-relaks-top-5-na-nai-dobrite-zimni-kurorti.366717", "text": "Когато стане студено, феновете на зимните спортове с нетърпение подбират къде да прекарат няколко дни, наслаждавайки се на снежната покривка.\r\n \r\nИнтересно е да научим кои са едни от най-добрите ски писти в целия свят, където любителите на зимните спортове могат да се насладят на добри условия, невероятна природа, качествено обслужване и вкусна храна.\r\n \r\nАко жадувате за планината през деня и топла нощ до огъня, тогава погледнете кои са нашите 6 топ селекции.\r\n \r\nА за да разгледате снимки на невероятните планински курорти, посетете нашата галерия:\r\n \r\nМного малко ски ваканции могат да се сравнят с тази, която ви очаква в Банф. Той е така популярен сред скиорите, както Уелоустоун е сред националните паркове.\r\n \r\nБанф е обект на ЮНЕСКО за световно наследство. С панорамен изглед към живописните гледки и горещи извори насред снега, той е чудесен избор за незабравима ски ваканция.\r\n \r\nНа 45 мин от Солт Лейк Сити се намира този завладяващ, исторически ски град. Мейн Стрийт има очарователна атмосфера, изпълнена с цветни, стари сгради и невероятен дух. Пистите са наистина красиви, с различна трудност и достъп до други каньони и долината Deer.", "date": "2018.01.31", "title": "Ски, сняг, релакс... Топ 5 на най-добрите зимни курорти"}
{"url": "https://www.dnes.bg/knigi/2018/01/31/sred-indianci-i-tresavishta-kradecyt-na-orhidei.366738", "text": "\"Крадецът на орхидеи\" – вдъхновението за филма \"Адаптация\" – преведен на български         Една истинска история за красота и обсебване – “Крадецът на орхидеи” от Сюзън Орлийн вече може да бъде намерена в книжарниците.\r\nСветовният бестселър \"Крадецът на орхидеи\" на Сюзън Орлийн, послужил за вдъхновение на филма  \"Адаптация\" с участието на Никълъс Кейдж, Мерил Стрийп, Крис Купър и Тилда Суинтън, е вече на българския книжен пазар.        \r\nКнигата е част от  поредицата \"Cabinet of Curiosities\" – поредица за странни културни практики и явления, която този път ще поведе читателите на уникално пътешествие с истории за ловци на орхидеи, индиански резервати и бродене из тресавищата на Флорида в търсене на диви орхидеи.\r\nС превода на романа се заема Ивелина Минчева-Бобадова – японист по призвание и преводач по душа. Решен да клонира застрашено растение – много рядката \"Орхидея призрак\" (Polyrrhiza lindenii) – изключително ексцентричният и странно привлекателен мъж на име Джон Ларош води Орлийн на незабравима обиколка из малко познатата американска субкултура на продавачите на растения.\r\nДействието в това интимно журналистическо разследване се развива в блатата на Флорида и извън тях, където ще срещнем още индианците семиноли, които му помагат и закона, който се бори с него.\r\n \"Крадецът на орхидеи\" получава забележителни отзиви - списание People го описва като \"мистериозна история за кражби от Южна Флорида\", а френското модно списание Мари Клер му дава впечатляваща оценка: \"Един автор не може и да си мечтае за по-добър главен герой от Джон Ларош, който между две нарушения на закона ни въвежда в един ботанически свят на трескаво пристрастяване.\"\r\nРезултатът е една доста чудата хроника, способна да увлече дори онези, които съумяват да убият и кактусите у дома си.“ Романът бързо добива популярност и само четири години след издаването му сценаристът Чарли Кауфман, писал още \"Да бъдеш Джон Малкович\" и \"Блясъкът на чистия ум\", създава филма \"Адаптация\". \r\nПродукцията получава множество награди и отличия – \"Златен глобус\", \"БАФТА\", \"Сателит\", включително \"Оскар\" за Най-добра мъжка поддържаща роля, като е номиниран в още няколко категории на Наградите на Академията.\r\nСюзън Орлийн (р. 1955) е автор на осем книги. През 2018г. се очаква да излезе следващия й роман - история за държавната библиотека в Лос Анджелис. Орлийн е щатен автор за New Yorker от 1992 г., като е писала още за Outside, Esquire, Rolling Stone и Vogue. През 2012г. става почетен доктор в Мичиганския университет. Работи като репортер в Портланд, Орегон и Бостън, Масачузетс.", "date": "2018.01.31", "title": "Сред индианци и тресавища \"Крадецът на орхидеи\""}
{"url": "https://www.dnes.bg/stranata/2018/01/31/otchet-tvyrdi-kuchetata-po-ulicite-namaliavat.366716", "text": "Наблюдава се понижаване на броя на безстопанствените кучета от 2013 г. насам, според отчет за изпълнение на общинските програми за овладяване на популацията за 2016 г.\r\nОбщият брой на безстопанствените кучета, получен при събиране на данните от всички общини, е 25 861. През 2013 г. те са били 35 383, съобщиха от правителствената пресслужба.За 2016 г. се отчита незначително повишаване на броя им – с 0,97% или 733 повече, от този през 2015 г.\r\nПрез 2016 г. се отчита увеличаване на броя на регистрираните приюти в страната – 44, в сравнение с 2015 г., когато са с три по-малко.\r\nНаблюдава се трайна тенденция на увеличаване броя на регистрираните и въведени в интегрираната информационна системата ВетИС домашни кучета през 2016 г. – 33 882. През 2015 г. техният брой е бил 29 215.", "date": "2018.01.31", "title": "Отчет твърди: Кучетата по улиците намаляват "}
{"url": "https://www.dnes.bg/stranata/2018/01/31/58-godishna-jena-zagina-pri-srutvane-na-tuhli.366741", "text": "58-годишна жена е загинала след срутване на тухли в санданското село Склаве, съобщиха от Спешен център - Благоевград пред \"Фокус\".\r\nСигналът за инцидента е подаден около 12:30 часа днес. \r\nЖената е починала на място. Екип на Спешния център само е констатирал смъртта й. \r\nНа място са пристигнали полицаи, които са започнали разследване на случая.", "date": "2018.01.31", "title": "58-годишна жена загина при срутване на тухли "}
{"url": "https://www.dnes.bg/akoshtete-vqrvaite/2018/01/31/goliam-kysmet-somnambul-padna-ot-osmiia-etaj-ocelia.366726", "text": "Тридесет и пет годишният сомнамбул Ранди Фотисейн паднал от осмия етаж от апартамента си в Ню Йорк и като се събудил, разбрал че е само със счупен крак, съобщава в. \"Метро\", цитиран от БТА.\r\nКъсметлията прелетял покрай шест етажа, като се приземил на строително скеле. Там го открили спасителните екипи. Инцидентът станал в 5 часа сутринта. \r\nРанди се отървал само със счупен крак и наранявания на ребрата и гръбнака.\r\nПо думите на майка му нюйоркчанинът бил лунатик и преди сън пиел сънотворни. \r\n\"Тревожа се за него, тъй като следващия път може и да не му провърви\", каза жената.", "date": "2018.01.31", "title": "Голям късмет: Сомнамбул падна от осмия етаж, оцеля!"}
{"url": "https://www.dnes.bg/eu/2018/01/31/vnezapna-finansova-kriza-evropa-ne-e-gotova.366673", "text": "Амунициите за посрещане на следваща криза в Европа са напълно изчерпани. Това коментира главният икономист на Българската банка за развитие Илия Лингорски в ефира наПо думите му няма с какво да бъде посрещната следваща криза, ако тя настъпи внезапно.Според него трябва да бъдат възстановени амунициите за посрещането на следващата криза.Лингорски, посочи, че форумът в Давос е поставил тези въпроси доста по-ясно, отколкото преди.Вижте повече на ", "date": "2018.01.31", "title": "Внезапна финансова криза? Европа не е готова! "}
