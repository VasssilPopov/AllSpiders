{"url": "https://www.dnes.bg/usa/2018/07/05/maduro-kym-armiiata-gotvete-se-za-amerikanska-invaziia.381388", "text": "Венецуелският президент Николас Мадуро призова армията да е готова след появили се в американските медии съобщения за това, че президентът на САЩ Доналд Тръмп е обмислял миналото лято възможността за инвазия във Венецуела, предаде Франс прес.\n\r\n\"Не можете да сваляте гарда и за една единствена секунда, защото ние ще защитаваме най-основното право, с което сме се сдобили през цялата ни история - това да живеем в мир\", заяви Мадуро по време на военна церемония.\n\r\nМадуро се позовава на разпространена от телевизия Си Ен Ен информация от високопоставен служител на американското правителство, според когото Тръмп е намекнал пред съветниците си по външната политика през август 2017 г. за възможността за военна интервенция. Съветниците категорично отхвърлили идеята. Подобна била и реакцията на представители на южноамерикански държави, с които Тръмп я споделил.\r\n                    \r\n                    \r\nСпоред Мадуро точно преди Тръмп да лансира идеята пред съветниците си, представители на венецуелската опозиция са посетили Белия дом.\n\r\n\"Дали е съвпадение? Не, не е!\", заяви категорично венецуелският лидер, добавяйки, че информацията от медиите засилва убеждението му, че Вашингтон предвижда военно нападение срещу Венецуела с цел да сложи ръка върху петролните й залежи.\n\r\n\"Силова интервенция на САЩ никога няма да реши проблемите във Венецуела, никога! Нашите въоръжени сили обаче носят отговорността да бъдат готови да защитават държавната територия\", подчерта Мадуро. \r\n ", "date": "2018.07.05", "title": "Мадуро към армията: Гответе се за американска инвазия!"}
{"url": "https://www.dnes.bg/politika/2018/07/05/borisov-posreshtna-premiera-na-kitai-v-sofiia.381418", "text": "Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София.Това съобщиха от правителствената информационна служба.\r\nДвамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации резиденция \"Бояна\".\r\nНа 6 юли, ще се състои официална церемония по посрещане на председателя на Държавния съвет на КНР Ли Къцян от премиера Бойко Борисов. \r\nДвамата ще имат разговор на четири очи, последван от пленарни разговори, пише БТА. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. \r\r\n                    \r\n                    Основната цел на форума \"16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства, се казва още в съобщението.", "date": "2018.07.05", "title": "Борисов посрещна премиера на Китай в София"}
{"url": "https://www.dnes.bg/akoshtete-vqrvaite/2018/07/05/zodiite-koito-si-pasvat-nai-mnogo-1-chast.381398", "text": "\r\nВсяка сериозна връзка се гради на няколко основни неща. Няма универсална формула за перфектните отношения. Повечето хора търсят у партньора си любов, честност, себеотдаване, споделяне на едни и същи ценности... Любителите на астрологията дори се интересуват и търсят най-идеалната половинка по зодията.\n\r\nАко в последно време нямате късмет с гаджетата и си търсите нещо по-различно, проучете кои знаци съответстват на вашата зодия. Може така да намерите вашата истинска любов.\n\r\nTialoto.bg подбра най-добрите комбинации между зодии, когато става въпрос за любовна връзка:\n\r\n\n\r\nТова определено е двойка, в която бушуват много силни чувства. Тези два знака са известни със своя приключенски дух, отдаденост и пламенност в любовта. Те са идеалната комбинация за успешна любовна връзка. В живота или в спалнята, двете зодии си пасват на 100%. Обичат да се забавляват, правят нови неща заедно, работят в екип и трудно биха се отегчили един от друг.\r\n                    \r\n                    \r\nОвенът е огнен знак, който лесно се пали, а именно водолеят е половинката, която може много лесно да го успокои. Двамата обичат да живеят на бързи обороти и да се насърчават един друг за успехи. Лошото е, че винаги мислят, че са прави и държат на своето, но лесно правят компромиси в полза на връзката. От гледна точка на семейството, овенът обича да си стои вкъщи, докато водолеят е от онези знаци, които предпочитат излизането с шумни компании.\r\nВижте още по темата в", "date": "2018.07.05", "title": "Зодиите, които си пасват най-много (1 част)"}
{"url": "https://www.dnes.bg/obshtestvo/2018/07/05/liniiata-na-bednost-s-ryst-ot-27-lv-dogodina.381387", "text": "Линията на бедност в България ще се увеличи с 27 лева от 1 януари следващата година. Това предвижда постановление на Министерския съвет, публикувано за обществено обсъждане до 2 август.\r\nПредложеният нов размер на линията на бедност е 348 лева или с 8,4% по-висок спрямо сегашната й стойност, която е 321 лв.\r\nТя показва минимума от средства на месец, които са нужни за покриване на жизнените потребности на хората от хранителни и нехранителни стоки и услуги.\r\nСпоред последното изследване на КНСБ за издръжката на живот в България през първите три месеца около два милиона българи живеят с доход под линията на бедност, но в сравнение с миналата година броят им е намалял с около 180 хиляди души.\r\n", "date": "2018.07.05", "title": "Линията на бедност с ръст от 27 лв. догодина "}
{"url": "https://www.dnes.bg/obshtestvo/2018/07/05/vypreki-protestite-bez-konsensus-pri-zakonoproekta-za-lichnata-pomosht.381411", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Депутатите от комисията по труда и социалната политика обсъждат законопроекта за личната помощ, който беше внесен от обмудсмана Мая Манолова и майки на деца с увреждания, предава Bulgaria ON AIR. \n\n\r\nКъм момента обаче все още няма консенсус. За пореден път националнопредставените организации се обявяват срещу създаването на отделен закон за личната помощ. \r\nВече втори месец родителите на деца с увреждания протестират с палаткови лагери пред парламента и на много места в страната с основното искане - този Закон да бъде приет, за да могат по-пълноценно да се грижат за децата си.", "date": "2018.07.05", "title": "Въпреки протестите: Без консенсус при законопроекта за личната помощ"}
{"url": "https://www.dnes.bg/akoshtete-vqrvaite/2018/07/05/aleksandyr-sano-otmaria-v-gyrciia-s-neli.381353", "text": "Александър Сано и семейството му заминаха на непланирана екскурзия в Гърция. Късно снощи 41-годишният актьор качи снимка във Facebook с дъщеря си Ава и съпругата си Нели от заведение в Солун.\r\n \r\nТой е написал, че са заминали за неочаквана семейна ваканция, като са взели решението на предния ден.\r\n \r\nСамо до преди няколко дни, Сано качваше снимки от морските курорти Слънчев бряг, Свети Влас и Несебър, където заедно с колегата си  Мариан Вълев снимаха нов български криминален сериал. \r\n \r\nНа 3 юли той публикува снимка от автомобил, с някои от екипа на сериала, на която беше написал: \"Чао, море, ще ни липсваш... или не!\".\r\n \r\n", "date": "2018.07.05", "title": "Александър Сано отмаря в Гърция с Нели"}
{"url": "https://www.dnes.bg/health/2018/07/05/kak-da-razberem-ot-kakyv-vid-hrema-stradame.381403", "text": "Неалергичната хрема означавана с медицинския термин – ринит не е дефинирана като болестна единица, а до диагнозата се стига най-често по метода на изключването. Физикалният преглед и обективните изследвания са необходими с цел уточняване вида на ринита, което впоследствие има отношение към избора на терапия.\r\n \r\nНалице са стичане на секрет, дразнене на лигавицата, често запушване (обструкция), която е следствие на отока на назалната лигавица. При изследване за наличие на инфекциозен причинител или проява на алергична реакция тестовете са отрицателни.\r\n \r\nВ етиологичен (причинно-следствен) план се търсят хормонални промени, влияние на медикаментозна терапия, замърсявания в работната среда (професионален ринит), сенилен (при възрастни). При някои жени по време на бременността се отключва т. нар. rhinitis gravidarum – тази хрема се появава най-често през втората половина на бременността и персистира от няколко седмици до месеци след раждането. Обяснява се с настъпващите хормонални промени.\r\n \r\n", "date": "2018.07.05", "title": "Как да разберем от какъв вид хрема страдаме?"}
{"url": "https://www.dnes.bg/notifikacii/2018/07/05/pazitelka-na-nravite-v-id-edna-germanka-vsiavala-strah-sred-jenite.381404", "text": "За пръв път следствените органи в Германия са успели да съберат достатъчно доказателствен материал срещу германска привърженичка на ИД, завърнала се в Германия. Въз основа на това е издадена заповед за арест и миналата седмица 27-годишната Дженифер В. е била задържана в Мюнхен. Федералният прокурор на Германия Петер Франк има амбицията да привлича към наказателна отговорност все повече привърженички на терористичната организация \"Ислямска държава\". В повечето случаи обаче това е трудно, защото жените често са женени за бойци на ИД и възпитават децата си в духа на тяхната идеология без сами да участват във военни операции и престъпления.\n\r\n\n\r\nВ случая с Дженифер В. следствието е събрало материали, които доказват, че между септември 2014 и началото на 2016 тя е участвала в улични патрули на ИД във Фалуджа и Мосул, където е трябвало да проверява дали жените спазват правилата на терористичната милиция за поведение и облекло. Срещу това тя е получавала между 70 и 100 щатски долара месечно. Преди две години и половина заподозряната ислямистка е задържана от турските сили за сигурност при посещението ѝ в германското посолство в Анкара, откъдето е върната в Германия. Известно е също и това, че оттогава насам тя постоянно е декларирала желанието си да се върне обратно при джихадистите. От няколко дни насам Дженифер В. се намира в следствения арест.\r\nВ подобен случай, станал известен наскоро, прокуратурата претърпя провал. Федералният съд отказа да издаде заповед за арест срещу една германка от Хесен, която е живяла в Сирия заедно с боец на ИД. Това, че е била на територията на ИД и е живяла с джихадист, не е достатъчно основание за задържане, се казва в обосновката на съда. В случая с Дженифер В. обаче разследването постигна успех. \n\r\n\"Това е първата жена, за която успяхме да съберем достатъчно улики, позволяващи да се издаде заповед за задържане\", посочи говорителка на прокуратурата, цитира \"\".\n\r\nФедералният прокурор Петер Франк заяви в началото на годината, че ще бъде засилено съдебното преследване на жени, служили в ИД. Данните сочат, че 24 от общо 1000 нови разследвания на прокуратурата през 2017 г. са срещу предполагаеми ислямистки. През 2018 са започнати още 20 нови разследвания.\r\nСпоред информация в медиите, терористичната милиция инструктира в интернет чуждестранни джихадисти на различни езици за какво да внимават при изтеглянето си от Сирия. Списание \"Шпигел\" се позовава на вътрешна преписка на германските сили за сигурност, според която бойците биват предупреждавани да не използват фалшиви паспорти при завръщането си в Европа, а само редовни документи за самоличност или изобщо никакви. Инструктират ги също да не носят със себе си предмети, които биха могли да разкрият идентичността им. Въз основа на тези информации германските власти смятат, че \"реалното военно положение на ИД в Сирия се оценява като критично\", посочва \"Шпигел\". Все повече бойци на ИД бягат от местата на бойните действия.\r\n", "date": "2018.07.05", "title": "Пазителка на нравите в ИД – една германка, всявала страх сред жените"}
{"url": "https://www.dnes.bg/health/2018/07/05/i-pikochniia-mehur-pri-jenite-sydyrja-bakterii.381402", "text": "Проучване показва, че в пикочния мехур средата не е напълно стерилна, както се смяташе доскоро. По повърхността на лигавицата има както от т. нар. \"добри\" или полезни бактерии, така и някои патогенни и условно патогенни щамове. Тези резултати могат да окажат съществено влияние върху възможността за подобряване на диагностиката при уроинфекциите.\r\n \r\nОткрието опровергава досегашното мнение, че урината при здрави жени трябва да бъде напълно стерилна (без наличие на бактерии). Микробиотата (колониите от бактерии) включват щамове както на патогенни бактерии като Escherichia coli, Streptococcus anginosus, така и щамове на полезни бактерии като Lactobacillus iners, Lactobacillus crispatus и други.\r\n \r\nОсновната функция на полезните бактерии е потискане на патогенната микрофлора и съответно осигуряване на защита срещу развитието на уринарни инфекции.\r\n \r\n\r\n ", "date": "2018.07.05", "title": "И пикочния мехур при жените съдържа бактерии"}
{"url": "https://www.dnes.bg/cars/2018/07/05/avtomobil-na-staro-niakoi-marki-se-prodavat-s-po-goliama-otstypka.381389", "text": "Любопитно изследване направиха експертите на агенция Autostat, чиято цел беше да открият при кои марки се дават най-големи отстъпки при закупуване на автомобил на старо.\r\nОказва се, че 77% от хората, продаващи своите коли, са готови да направят отстъпка. Около 21% твърдят, че няма да намалят посочената цена, докато останалите 2% се колебаят и не могат да отговарят категорично на въпроса.\r\nОказва се, че най-склонни на максимална отстъпка са продавачите на Nissan, които са готови да свалят до 10,5% от цената. Следват тези на Chevrolet (9,1%) и Mitsubishi (8,4%).\r\nНа обратния полюс, тоест най-неотстъпчиви, са продаващите Mazda (3,8%), Volkswagen (3,7%) и Lexus (3%).\r\r\n                    \r\n                    Средно купувачите на коли втора ръка могат да се надяват на 6% отстъпка от цената. Най-неотстъпчиви са продавачите на автомобили от средния ценови сегмент, които са склонни да свалят едва 3,7%. При масовия и при премиум сегментите отстъпките са съответно 5,7% и 6,1%.\r\nВ допитването са участвали общо 21 000 собственици на автомобили, които са пуснали в продажба своите коли, произведени през периода 2010-2016 г.\n\r\n", "date": "2018.07.05", "title": "Автомобил на старо? Някои марки се продават с по-голяма отстъпка"}
{"url": "https://www.dnes.bg/izvanrelsi/2018/07/05/flamingo-lebedi-naduvaemi-diusheci-na-plaja.381396", "text": "Надуваемите изделия през лятото са един от начините да представим чувството си за хумор на плажа. Или просто да донесем със себе си добър декор за поредната серия снимки в Instagram.\r\nНо някъде там, между розови фламинги и големи лебеди дебнат и тези надуваеми изделия, които ще грабнат погледите на всички и ще накарат тези с чувство за хумор искрено да се забавляват.\r\nВ случай, че не ви пука особено за осъдителните погледи на плажа, представяме три смели варианта за надуваеми изделия.\r\nТози модел представлява изработка като гърди, които са частично покрити с лепенки. Той е двуместен и определено ще ви носи из вълните на меко. Разбира се, в случай, че още ходите с родителите си на море, може би не е най-подходящият вариант, но пък ако имате чувство за хумор, заложете на него.\r\nВижте останалото в ", "date": "2018.07.05", "title": "Фламинго, лебеди...Надуваеми дюшеци на плажа"}
{"url": "https://www.dnes.bg/eu/2018/07/05/bg-predsedatelstvo-us-gledna-tochka-na-postignatoto.381395", "text": "През януари България, най-бедната и с най-големи неравенства страна членка на Европейския съюз (ЕС), пое за шест месеца ротационното председателство на Съвета на ЕС – форум, на който министри от всички 28 страни в съюза се срещат, за да приемат директиви и да координират политики.\r\nВъпреки че ролята на председателството на Съвета на ЕС намалява, то все още предоставя на страните членки възможности да покажат националните си интереси и да постигнат близки до предпочитанията им резултати. Washington Post търси отговор на въпроса как се справи България.\n\r\nРъководена от коалиционно правителство на дясноцентристката партия ГЕРБ и крайнодесните „Обединени патриоти“, целите на България по време на председателството на Съвета на ЕС бяха амбициозни – напредък по интеграцията на Западните Балкани, подновяване на стремежите на страната да се присъедини към Шенген и еврозоната и насърчаване на сигурността, солидарността и стабилността в ЕС.\r\n                    \r\n                    \r\nБългария запази и фокуса на естонското председателство на Съвета – дигиталната икономика – тема, която отразява както процъфтяващата технологична индустрия в България, така и факта, че настоящият еврокомисар по дигитална икономика и общество, Мария Габриел, е български политик.\n\r\nМеждународните медии отразяваха далеч по-малко какво се случва в българската вътрешна политика, където в последните месеци имаше множество протести срещу корупцията и орязването на социалните придобивки.\n\r\nКато балканска страна България превърна в свой основен приоритет създаването на по-ясен път към членство в ЕС на балканските си съседи – Албания, Босна и Херцеговина, Косово, Македония, Черна гора и Сърбия.\n\r\nДобрите двустранни отношения на България с тези страни направиха възможен този стратегически фокус, мотивиран от страховете от нарастващо руско, китайско и турско влияние в региона.\n\r\nЕС призна също значението на сътрудничеството на Западните Балкани в намирането на общи решения за миграционния поток и сигурността на съюза. За много мигранти най-краткият транзитен път към Централна Европа преминава през страните от Западните Балкани.\n\r\nДо момента само Сърбия и Черна гора са започнали преговори за присъединяване към ЕС и всяка от тях се приближи с няколко крачки към заветната цел по време на Българското председателство.\n\r\nСлед историческото споразумение между Македония и Гърция за промяната на името на Македония на \"Република Северна Македония\", България, подкрепена от германското правителство, използва последните дни на председателството си, за да убеди лидерите на ЕС да започнат преговори и с Македония и Албания. Македонският външен министър дори обеща, че всеки, който подкрепи кандидатурата на страната му за членство в ЕС, ще получи „пакет пресни македонски домати по пощата“.\r\n", "date": "2018.07.05", "title": "BG председателство - US-гледна точка на постигнатото"}
{"url": "https://www.dnes.bg/eu/2018/07/05/natrovenite-s-novichok-popadnali-na-nepochistena-goreshta-tochka.381409", "text": "Новият случай на отравяне с нервнопаралитичното вещество \"Новичок\" във Великобритания в град само на 10 км от Солсбъри, където точно преди 4 месеца бяха отровени руският двоен агент Сергей Скрипал и дъщеря му Юлия, е сигнал, че може да има още последствията от случая \"Скрипал\", пише ДПА.\r\nОще по време на разследването през април Джон Бойд - главен научен съветник на правителството, предупреди, че все още може да има \"горещи точки\", заразени с веществото, въпреки че бе извършено щателно почистване на няколко подозрителни места в Солсбъри. \"Имаме работа с химикал, който не се вижда\", каза тогава Бойд в отговор на един от критиците на бавното темпо на почистващите операции. \"Това вещество не \"деградира\" толкова бързо, колкото си мислите. Можем да приемем, че сега качествата му не са по-различни от деня, в който (отровата) е била разпръсната\", добави той, цитиран от БТА.\n\n\n\n\r\r\n                    \r\n                    Двете нови жертви вече бяха идентифицирани като Чарли Роули, на 45 г., и неговата приятелка Доун Стърджис, на 44 г. Те пострадаха в съседния град Еймсбъри и сега са в критично състояние, след като очевидно са попаднали на една от тези \"горещи точки\", смятат експерти и служебни лица, занимаващи се със случая.\r\nПомощник-комисарят по специалните операции в лондонската полиция Нийл Басу, който ръководи антитерористичното разследване, увери обществеността вчера, че няма данни двамата (Роули и Стърджис) да са посетили някои от почистваните след отравянето на Скрипал и дъщеря му места.\r\nСлед като Роули и Стърджис бяха спешно отведени в болницата, полицията отцепи пет нови места, включително един дом в Еймсбъри. Приятел на двамата - 29-годишният Сам Хобсън, каза, че Стърджис се е почувствала зле в събота сутринта, а Роули - по-късно същия ден. Той бил с двамата предната вечер в Солсбъри на няколко места, намиращи се близо до площадките, които бяха отцепени по време на разследването във връзка с отравянето на Скрипал и дъщеря му през март. Едно от местата, които те посетили, бил паркът \"Кралица Елизабет\", където тримата взели по едно питие и се порадвали на слънцето.\r\nСпоред Хобсън Стърджис и Роули имали връзка от няколко месеца. Двамата имали деца (от предишни връзки) и били безработни.", "date": "2018.07.05", "title": "Натровените с \"Новичок\" - попаднали на непочистена \"гореща точка\""}
{"url": "https://www.dnes.bg/akoshtete-vqrvaite/2018/07/05/djidji-hadid-napadna-fenove-zaradi-zein.381354", "text": "Джиджи Хадид отговори на хейтърите, които си мислят, че връзката между нея и Зейн Малик не е истинска.\r\nВ Instagram се появи акаунтът @exposingfakeeasszigiii, който твърди, че разкрива истината за връзката между Джиджи и Зейн и прави постове с коментари за двойката.\r\nАкаунтът отскоро вече не е публичен, но Джиджи е успяла да коментира една от въпросните публикации. В нея е пишело, че моделката и певецът имитират, че са заедно, за да създават фурор и да си правят реклама.\r\n \r\nДоказателство за това било, че Зейн не е последвал Джиджи в Instagram, след като отново се събраха и не поства никакви снимки с нея.\r\n \r\n", "date": "2018.07.05", "title": "Джиджи Хадид нападна фенове заради Зейн"}
{"url": "https://www.dnes.bg/eu/2018/07/05/policaiat-ubil-mladej-vyv-franciia-pod-straja.381410", "text": "Полицаят, прострелял фатално във вторник 22-годишен мъж във френския град Нант, бе поставен днес под стража, предаде Франс прес.\r\nТой е обвинен в неволно причиняване на смърт от униформено лице, обяви комюнике прокурор Пиер Сен.\r\nСмъртта на Абубакар Ф. предизвика вълна от насилие в квартали на Нант във вторник вечерта и през изминалата нощ, пише БТА.\n\r\nПремиерът Едуар Филип, който отиде днес в Нант, поиска да бъде дадена повече яснота за смъртта на мъжа.\r\nФилип осъди безредиците и каза, че 19 души са били задържани снощи и 11 продължават да са в ареста.\r\nЧетирима непълнолетни са сред задържаните. Повечето бяха арестувани в \"Брей\", един от т.нар. \"деликатни\" квартали на Нант , където е живял убитият. ", "date": "2018.07.05", "title": "Полицаят, убил младеж във Франция - под стража"}
{"url": "https://www.dnes.bg/stranata/2018/07/05/roditeli-na-deca-s-uvrejdaniia-vystavat-i-v-stara-zagora.381408", "text": "Родители на деца с увреждания, хора с увреждания и граждани започнаха протести и в Стара Загора. Те подкрепят протеста на майките на деца с увреждания в цялата страна, съобщава \"Дарик\".\r\nНедоволните искат промяна в действащата социална политика за децата и възрастните хора с увреждания и техните семейства. Безсрочният палатков лагер в Стара Загора е разположен в Градската градина и ще остане до постигане на исканията.\n\n\n\n\r\n \r\nОсновното искане на протестиращите е приемане на закона за личната помощ и национален регистър на всички деца с увреждания.\r\n\"Основните искания на всички майки са да се приеме този закон за личната помощ, да се направи национален регистър на всички увредени над 18 години, не само до тази възраст, защото те остават в нищото\", обясни Марияна Пантова, майка на две деца с церебрална парализа.\r\r\n                    \r\n                    \"Надявам се днес да се приеме в парламента този закон. ТЕЛК-овете са циркове, тази година лично аз осем месеца съм чакала решението на ТЕЛК, изпращат ме до НЕЛК, но това не е само мой проблем, проблемът е на всички майки. Нещата са много, но това е основното, което искаме\", каза още тя.\r\n \r\nПротестът е безсрочен, а майките са категорични, че няма отстъпят от исканията за достоен живот на техните деца.", "date": "2018.07.05", "title": "Родители на деца с увреждания въстават и в Стара Загора"}
{"url": "https://www.dnes.bg/index/2018/07/05/kaili-djenyr-glezi-bebeto-si-s-markovi-obuvki.381400", "text": "Дъщерята на Кайли Дженър – Сторми вече може да се похвали със скъпа колекция от обувки, които са на обща стойност от 22 хиляди долара. Тъй като малката е твърде малка, за да се похвали – майка ѝ го прави вместо нея.\r\n \r\nВсъщност 5-месечното бебе, което се роди през февруари т. г., все още не може да ходи, но пък е длъжно да живее според стандартите на клана Кардашян (Кайли е най-малката от 5-те сестри от клана).\r\n \r\n20-годишната риалити звезда Кайли сама се изфука с колекцията на невръстната си дъщеря в Instagram.\r\n \r\nВ нея най-силно впечатление правят обувките на топдизайнера Giuseppe Zanotti, които струват 1000 долара, атрактивният чифт на Gucci, който е с цена 275 долара, както и маратонките Nike за скромните 50 долара.\r\n \r\nБащата на малката Сторми е рапърът Травис Скот.\r\n \r\n", "date": "2018.07.05", "title": "Кайли Дженър глези бебето си с маркови обувки"}
{"url": "https://www.dnes.bg/notifikacii/2018/07/05/koralite-v-barierniia-rif-zastrasheni-ot-izbelvane.381386", "text": "Големият бариерен риф е застрашен от масово избелване на коралите на всеки две години, ако не бъдат намалени драстично емисиите на парникови газове, съобщи ДПА.\n\n\r\nЗаради покачващите се температури на повърхностната вода от един век, горещите вълни в океана в световен план са по-чести. До 2034 г., тези екстремни океански температури, предизвикали масовото избелване на рифа през 2016 г. и 2017 г., могат да станат много чести - на всеки две години, пише БТА.\r\n\"Подобни кратки периоди между избелването са много опасни, защото групите корали се оформят поне за 10 години\" - обясниха от австралийския Съвет по климата - организация с идеална цел, работеща за опазването на околната среда.\rГолемият бариерен риф край източния австралийски бряг е най-голямата коралова система в света. Той е по-голям от Италия. През 2016 г. и 2017 г. обаче умряха около 30 процента от коралите, като в някои зони смъртността беше 75 процента. Избелване на всеки две години би било \"смъртна присъда\" не само за Големия бариерен риф, но и за другите коралови рифове по света.", "date": "2018.07.05", "title": "Коралите в бариерния риф - застрашени от избелване"}
{"url": "https://www.dnes.bg/za-da-se-razbirame/2018/07/05/znaci-che-ste-vliubeni-v-greshniia-chovek.381283", "text": "Понякога любовта лъже. Или може би ние сами се залъгваме, като придаваме на връзката си повече романтика и отдаденост, отколкото реално тя съдържа.\r\nЧесто не си даваме сметка, че сме влюбени в грешния човек – човек, който не ни заслужава, който не ни цени и не е благодарен за предаността и любовта.\r\nАко усещате, че нещо с връзката ви не е наред, но не сте сигурни, вижте някои скрити признаци, че сте влюбени в грешния човек.\r\n\r\nПри някои двойки това се случва отначало на шега, но в последствие контролът може да бъде изгубен. Ако партньорът ви не иска да отговаря на въпросите ви или да изпълни молбите, които му отправяте, а вместо това ви обижда или ви ругае, определено е лош знак.\r\r\n                    \r\n                    Липсата на уважение във връзката е един от най-големите проблеми, които я разрушават.\r\n\r\nАко бяхте с правилния човек, той нямаше да ви кара да чакате, независимо за какво става дума. Той щеше да се опитва да е до вас във всеки възможен случай, да прекарва време с вас, да очаква с нетърпение да ви види. \r\n", "date": "2018.07.05", "title": "Знаци, че сте влюбени в грешния човек "}
{"url": "https://www.dnes.bg/eu/2018/07/05/migrantite-modernata-zaplaha-pred-es.381413", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Европейският съюз няма избор да не се справи с мигрантите, защото това е модерната заплаха, която не е от вчера. ЕС се опитва да създаде механизъм, който ефективно да спре нелегалната миграция. Охраната на външните граници е тема номер едно\", заяви евродепутатът от ГЕРБ/ЕНП Емил Радев.\n\r\nГостът на  посочи, че страната ни може да се справи с миграционния натиск, но важното е страни като Гърция и Италия да могат да се справят с външните граници на ЕС.\n\r\nПо думите на Радев трябва да се разбие мрежата на трафикантите на бежанци и да се направи така, че още в третите държави да стане ясно кои са бежанци и кои са нелегални мигранти.\n\n\n\n\r\n                    \r\n                    \r\n\"Огромната част нелегални икономически мигранти не трябва изобщо да стъпват на европейския бряг. Гърция пропусна 900 000 без да разберем кой влезе, Италия в един момент също не регистрираше имигрантите. У нас идват много добре инструктирани от трафикантите хора\", обясни евродепутатът в предаването \"Денят ON AIR\".\n\r\nЕмил Радев бе категоричен, че е необходим общоевропейски механизъм, който ясно да казва кой какво прави, а не всяка държава да провежда своя собствена политика.\n\r\nВ понеделник Европейският парламент прие предложение на Емил Радев, с което на държавите членки се препоръчва в най-кратки срокове да започнат да прилагат разпоредбите за опрощаване на дългове и към физическите лица-потребители.\n\r\n\"До момента тези процедури засягаха само търговците. Вече свободни професии могат да обявяват фалит. Имаме препоръка на европейско ниво България да въведе личния фалит или абсолютната давност, но да не сме с вечни длъжници. 1/3 от населението ни има проблем с плащането на текущите си сметки\", разясни Радев.\n\r\nЕвродепутатът очаква в средата на есента директивата да бъде гласувана в пленарната зала на Европейския парламент и да стане факт. Трябва да намерим решение, за да премахнем вечните длъжници, настоя той.\n\r\n ", "date": "2018.07.05", "title": "Мигрантите - модерната заплаха пред ЕС"}
{"url": "https://www.dnes.bg/eu/2018/07/05/london-opyva-cherveniia-kilim-ne-za-trymp-a-za-nai-cenniia-si-syiuznik.381373", "text": "Когато следващата седмица Доналд Тръмп се срещне с кралица Елизабет Втора, той ще стане 12-ият президент на САЩ, с когото британският монарх се е срещала през 66-годишния си престой на трона, най-продължителният в историята на кралството. \n\r\nОсвен с Линдън Джонсън Елизабет Втора е приемала всеки американски лидер от Хари Труман насам, но нито една президентска среща не е предизвиквала такова равнище на съпротива и спорове във Великобритания, както пристигането на Тръмп, пише Ройтерс.\n\r\nПремиерът Тереза Мей покани Тръмп на държавно посещение (помпозно събитие, което обикновено включва преминаване с открита каляска през центъра на Лондон и банкет в Бъкингамския дворец), когато тя стана първият чуждестранен лидер, който го посети след встъпването му в длъжност през януари 2017 г. Само двама президенти на САЩ - Барак Обама и Джордж У. Буш - са били канени досега на държавно посещение. Тръмп ще получи по-малко почести, отколкото първоначално бяха предвидени, но той все пак ще се срещне с кралицата, а мнозина британски законодатели възразиха срещу неговата визита изобщо.\r\n                    \r\n                    \r\nНаложената от Тръмп забрана за граждани на няколко мюсюлмански страни да влизат в САЩ, както и препратеният от него \"туит\" на заместник-председателката на крайнодясната партия \"Великобритания на първо място\" (която след това бе вкарана в затвора за религиозен тормоз) предизвикаха масови критики в страната. Съвсем наскоро отделянето на децата на мигранти от родителите им по границата на САЩ с Мексико наново разпалиха призивите към Мей да отмени посещението на Тръмп.\n\r\n\"Президентът Тръмп заключи 2000 малки деца в клетки и отказва да ги освободи, ако не му бъде позволено да издигне стена\", каза миналия месец в парламента на Мей депутатът от опозиционната Лейбъристка партия Гавин Шукър. \"Той напусна Съвета по права на човека към ООН; той похвали Ким Чен Ун за отношението му към собствения му народ; и той върна обратно мюсюлмани. Какво още трябва да направи този човек, така че премиерът да отмени отправената покана?\", каза Шукър.\n\r\nСлед като Тръмп бе поканен през миналата година, над 1,86 милиона души се подписаха под петиция, в която се казва, че на него не трябва да бъде оказвано посрещане като за държавно посещение, защото това би злепоставило кралицата. \n\r\nКметът на Лондон Садик Хан, мюсюлманин, който бе разменял с Тръмп словесни изстрели в социални медии, казва, че Тръмп не е добре дошъл в британската столица заради управленската си програма, предизвикваща разделение, и че той ще се сблъска с масови мирни протести. И наистина за следващата седмица са планирани демонстрации.\n\r\nВ качеството си на неполитически държавен глава Елизабет Втора има влияние, но не дотолкова, че да казва на правителството кого да кани и с кого тя да се среща в кралските си резиденции.\n\r\nДруги депутати и коментатори, които казват, че посещението трябва да се състои, настояват, че \"специалните отношения\" на Великобритания със Съединените щати стоят отвъд всякакви личности и че на президента трябва да бъде оказано уважение.\r\n\"Нейно Величество се е срещала [. . .] с някои \"противни персонажи\". Фактически тя се е срещала с персонажи, които всъщност са вдигали оръжие срещу Короната, но тя е надмогнала това, защото е било в името на висшите интереси на нашата страна\", каза през февруари пред парламента Мартин Викърс, член на Консервативната партия на Мей\n\r\n. \"Г-н Тръмп е казал някои необичайни и нередни неща и някои неща, с които аз със сигурност не бих се съгласил, но той не е нарушавал човешки права, за разлика от много световни лидери, с които Нейно Величество и правителството са се срещали през годините\", каза Викърс и добави: \"Няма никакво съмнение, по моя преценка, че ние трябва да разпънем килима за президента. Ние не разстиламе килима за г-н Тръмп; ние разстиламе червения килим за нашия най-ценен съюзник\".\n\r\nСъпартиецът му депутат Едуард Лий казва, че посещенията, които може да се били спорни, са били осъществявани, защото се е сметнало, че са в интерес на Великобритания. \"Когато ние канехме не един, а двама президенти на Китай, ние бяхме готови да пренебрегнем факта, че Китай е в действителност полицейска държава\", твърди той. \n\r\nЛий отбелязва, че Робърт Мугабе е бил канен на чай при кралицата. Наричайки бившия президент на Зимбабве \"расист хомофоб\", той каза: \"Ние бяхме готови да пренебрегнем неговите прегрешения\". \r\n \r\n(БТА)\r\n ", "date": "2018.07.05", "title": "Лондон опъва червения килим: Не за Тръмп, а за най-ценния си съюзник"}
{"url": "https://www.dnes.bg/obshtestvo/2018/07/05/koncesiiata-za-letishte-sofiia-chervena-lampa-za-bg.381415", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Търсенето на концесионер за летище \"София\" официално започна, а БСП заподозря, че концесията е подготвена за Турция. Концесията ще бъде за около 4 млрд. евро и за срок от 35 години.\n\n\n\r\n\"При нас свети огромна червена лампа. Ние сме нащрек заради възможността да загубим печелившото летище на София. Близо 7 млн. пътникопоток - това е печеливша дейност, която трябва да е приоритет за държавата, а е напът да се превърне в печалба за съседна държава\", заяви депутатът от БСП Атанас Костадинов в студиото на .\r\n                    \r\n                    \r\n\"Все още няма достъп до тръжната документация\", каза още той.\n\r\nДепутатът от левицата обясни, че служебният кабинет е прекратил концесията с подозренията, че в техническата документация има много субективни моменти. Костадинов изрази надежда, че субективните елементи ще бъдат изчистени. Депутатът обаче бе разтревожен от липсата на достъп до техническата и икономическата документация, и нарече това \"затъмнение, което ни кара да сме внимателни\".\n\r\n\"Ние имаме секретно деловодство в парламента, в което служби като ДАНС предоставят информация. Искам да попитам дали концесията не е обявена за строителство, което ще бъде ремонт на ВИП-терминала? Чрез малка интервенция на ВИП-терминала услугата минава като бонус за концесионера\", каза още той в \"Денят ON AIR\".\n\r\nТранспортният министър Московски потвърди, че в програмата на ГЕРБ са разписани всички предстоящи концесии и цялата документация по процедурата за концесия е качена на сайта на МС и в официалния вестник на ЕС.\n\r\nВ отговор Костадинов заяви, че предстоящата концесия ще бъде изпитание и от БСП искат да има публичност и да бъдат защитени националният интерес и сигурност.\n\r\n\"Обвързването на финансовия поток от концесията с БДЖ за нас е неустойчив в икономически и финансов план. БДЖ може да се оздрави само когато стъпи на разумни и реални основи\", каза още Атанас Костадинов.\n\r\n\"БСП, като опозиционна сила, ще бие камбаната и ще бъде факторът, който ще сигнализира за нередности, които са извън демократичните принципи\", каза той.\n\r\n ", "date": "2018.07.05", "title": "Концесията за летище \"София\" - червена лампа за BG"}
{"url": "https://www.dnes.bg/balkani/2018/07/05/ima-takyv-chovek-s-14-7-promila-alkohol-v-kryvta-syrbin-ocelia.381339", "text": "Да, има такъв феномен! Той е инженер от Белград, на 43 години е и е човекът с измерен най-висок промил алкохол в кръвта в света.\r\nВ новогодишната нощ – на 31 декември 2017 г., той е бил докаран във ВМА в Белград, където са му измерили цели... 14,7‰! \"По някакво чудо мъжът оцеля\", разказва д-р Драган Йоксович. \r\nТози белградчанин е абсолютен медицински феномен, спасил се е благодарение на големите усилия на лекарите и днес е жив и здрав.\r\nКогато на другия ден се събудил, той признал, че е изпил четири литра уиски и всичко това, защото се скарал с жена си, пише \"Информер\".\r\nПо думите на д-р Йоксович световният рекордьор по пиянство е истински гигант, висок около 2 метра и с тегло около 150 кг и едва са успели да го сложат на носилката.\r\r\n                    \r\n                    \"Беше в новогодишната нощ, малко след 23 часа Спешна помощ докара човек, който беше в състояние на алкохолна кома. Спомням си, че мъжът беше изключително едър, и след като едва го сложихме на носилката, трябваше да му сложим и удължение за краката. Като видях, че пациентът е мъртво пиян и е в дълбока кома, дежурих при него цяла нощ и следих резултатите, които излизаха“, разказва лекарят.\r\n\"Някъде на разсъмване, когато пациентът вече излезе от комата, при мен дойдоха колеги да питат дали е жив. Казах им, че вече говори, а те, шокирани, ми показаха неговите резултати от анализа на алкохол в кръвта, на които пишеше невероятните 14,7 промила. Питах ги дали са сигурни, а те ми казаха, че тестът е правен три пъти и всеки път показвал едно и също. Това беше медицински феномен, какъвто не е регистриран в света, абсолютен световен рекорд. Повечето хора отдавна щяла да са мъртви и с много по-ниска концентрация от тази“, казва докторът.\r\nКогато се разбудил изцяло, белградчанинът разкрил какво го е накарало да се напие толкова.\r\n\"Както ни разказа, жена му го нервирала, докато спорили къде да посрещнат Новата година и той започнал агресивно да пие уиски след уиски на екс. За няколко часа  изпил четири литра уиски. Освен това става дума за хроничен алкохолик, който със сигурност пие всеки ден, така че неговият организъм е свикнал на толкова алкохол\", отбеляза Йоссович.\r\nТой обясни, че при най-тежките случаи на пиянство понякога са нужни седмици, така че организмът да преработи целия алкохол.\r\nЙоксович казва още, че румънци са му съобщили, че е подобрен техен рекорд, като при тях на един човек са били измерени около 11 промила и са мислели, че е невъзможно да се измери повече от това. \"Когато им потвърдих, че при нас човек с 14,7‰ е оцелял, те се видяха в чудо\", казва докторът.\r\nИзвестният сръбски хепатолог д-р Радмира Йешичобясни, че въпросният мъж със сигурност има много висока поносимост на алкохол, тъй като всекидневно пие. Тя обаче предупреди, че черният дроб най-вероятно е в много лошо състояние и ако не промени нещо радикално в живота си, няма да живее още дълго. \r\n ", "date": "2018.07.05", "title": "Има такъв човек - с 14,7 промила алкохол в кръвта! Сърбин, оцеля..."}
{"url": "https://www.dnes.bg/politika/2018/07/05/kazusyt-okolo-bezdimnite-cigari-kak-se-razbraha-taka-lesno.381414", "text": "Кое  накара коалиционните партньори да се разберат за акциза на бездимните  цигари? Отговорът на този въпрос потърсихме от депутата от \"Обединени  патриоти\" (ОП) Александър Сабанов, след като вчера по заръка на премиера  Борисов ГЕРБ изтегли предложението си, а днес се разбра с ОП акцизът да  бъде вдиган поетапно. \n\n\n\n\r\n                    \r\n                    \n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Кое накара коалиционните партньори да се разберат за акциза на бездимните цигари? Отговорът на този въпрос потърсихме от депутата от \"Обединени патриоти\" (ОП) Александър Сабанов, след като вчера по заръка на премиера Борисов ГЕРБ изтегли предложението си, а днес се разбра с ОП акцизът да бъде вдиган поетапно.\n\n\n\n\n\r\n\"Вчера имахме доста сериозни различия. Г-жа Менда Стоянова помоли да подпишем законопроект, който категорично отказахме. Репликирахме остро, че не подкрепяме този текст\", заяви Сабанов пред .\n\r\nТой е на мнение, че не е сериозно \"на коляно\" да се подписва законопроект, който ще вдигне акциз. Депутатът от \"Обединени патриоти\" няма обяснение защо Менда Стоянова е бързала точно в петък да събере подписите на коалиционните партньори.\n\r\n\"Това бързане ни накара да бъдем по-резервирани и да отстъпим крачка назад. Днес седнахме и обстойно обсъдихме този законопроект. Ставката беше наполовина намалена. В крайна сметка преценихме, че може да се почне от 50% и да се види какво ще е действието\", коментира Сабанов в \"Денят ON AIR\".\n\r\nПо думите му увеличението може да бъде поето от производителя, а крайната цена да остане същата като в момента.\n\r\nМеждувременно днес парламентът отхвърли искането на БСП да освободи предсрочно председателя на Комисията за енергийно и водно регулиране Иван Иванов. Според Сабанов шефът на КЕВР е доказан професионалист. Сабанов отбеляза, че КЕВР е независим регулаторен орган, на който не трябва да се влияе.\n\r\n\"Иван Иванов прави всичко възможно да не се повишава цената на тока, колкото искат енергодружествата. Той не взема еднолично решенията. Иванов е предвидим, упорит, защитава потребителя и бизнеса\", каза още Сабанов.\n\r\n ", "date": "2018.07.05", "title": "Казусът около бездимните цигари: Как се разбраха така лесно?"}
{"url": "https://www.dnes.bg/zvezdi/2018/07/05/maikyl-buble-se-pohvali-chaka-momiche.381397", "text": "42-годишният изпълнител потвърди, че с жена му Луисиана Лопилато очакват още едно попълнение към семейството си. Двамата вече са родители на две момчета, Ноа и Елиас.\n\r\n\"Очаквам първото си момиченце след три седмици и никога преди това не съм го казвал публично. Ще си имам дъщеря\", сподели певецът.\n\r\nТой анонсира през месец март, че съпругата му е бременна отново и сега за първи път споменава какъв пол ще е детето.\n\r\n\"Упс, направи го отново – жена ми е бременна с нашето дете номер три. Обичам те толкова много, любима\", каза Бубле.\n\r\nГолемият син на двойката бе диагностициран с рак през 2016 година, но Майкъл разкри, че детето се повлиява добре от терапията, на която е подложен.\r\n                    \r\n                    \r\n\"Много сме щастливи да споделим, че нашият син Ноа се развива добре по време на своето лечение и докторите са много оптимистични за бъдещето на нашето момченце\", сподели певецът.\r\nВижте още за звездите в", "date": "2018.07.05", "title": "Майкъл Бубле се похвали: Чака момиче"}
{"url": "https://www.dnes.bg/obshtestvo/2018/07/05/volia-s-volia-da-se-nameriat-pari-za-hora-s-uvrejdaniia.381416", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Нашите действия отпушиха фактическо действие. Спряхме говоренето, сложихме нещо на масата, по което да се произнесат всички политически групи\", заяви депутатът от \"Воля\" Пламен Христов в студиото на Bulgaria ON AIR.\n\r\nДепутатите от комисията по труда и социалната политика продължават обсъждането на законопроекта за личната помощ, който беше внесен от обмудсмана Мая Манолова и майки на деца с увреждания.\n\r\nКъм момента обаче все още няма консенсус.\n\n\n\n\n\r\n\"Често слушаме от правителството че няма пари, но в крайна сметка се намират. Точно тези пари трябва да бъдат намерени\", продължи Христов.\r\n                    \r\n                    \r\nДепутатът от \"Воля\" бе убеден, че всички трябва да се обединят около този законопроект и заяви, че е по-добре \"прашинка от милиардите за самолетите да отидат там\".\n\r\nПламен Христов напомни, че от \"Воля\" първи са поканили протестиращите на разговор.\n\r\n\"След срещата с нас те се срещнаха с БСП, които им обещаха да го внесат веднага /законопроекта - б.р./, а те после се обадиха, че ще се доверят на тях. Миналата седмица Нинова обяви в пленарна зала, че те са упълномощени от юни тази година, но те са били длъжни още от миналата година да ги представляват\", каза още той в \"Денят ON AIR\".\n\r\n ", "date": "2018.07.05", "title": "\"Воля\"  с воля  да се намерят пари за хора с увреждания!"}
{"url": "https://www.dnes.bg/health/2018/07/05/toksichen-shok-moje-da-se-poluchi-i-ot-upotreba-na-tamponi.381401", "text": "Скорошен случай на починала от токсичен шок тийнейджърка в Канада, показва колко вредна могат да бъдат тампоните. При разследването е установено, че именно употребата на тампон е вероятната причина за инцидента.\r\n \r\nКаква е връзката на тампоните и това състояние?\r\n \r\nСиндром на токсичен шок (TSS) е рядко, но животозастрашаващо състояние, причинено от токсини, продуцирани от определени видове бактерии - особено златист стафилокок (S. aureus). Тези бактерии често живеят върху кожата или на лигавиците, без да причиняват никакви симптоми, но при някои условия те могат да се размножават бързо и да произвеждат токсини.\r\n \r\nПрез 70-те и началото на 80-те години се наблюдава увеличение на случаите при жени, употребяващи абсорбиращи тампони. Това е подтикнало производителите да отстранят определени видове тампони от пазара.\r\n \r\n\r\n ", "date": "2018.07.05", "title": "Токсичен шок може да се получи и от употреба на тампони"}
{"url": "https://www.dnes.bg/obshtestvo/2018/07/05/mvr-praznik-bez-praznichno-nastroenie.381417", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         С думите, че празнуват без празнично настроение, заместник-председателят на СФСМВР Илия Кузманов описа днешния празник на вътрешното ведомство, предаде Bulgaria ON AIR.\n\n\n\r\nЧудо е, че днес не сме на протест на улицата, както е години наред. И това значи, че търсим диалог, посочи той. Кузманов обаче беше категоричен, че ведомството работи по инерция от години. Освен това проблемът с кадрите остава на дневен ред.\n\r\nСпоред бившия зам.-вътрешен министър Филип Гунев, политиците у нас нямат интерес да реформират МВР. А реформата като такава е закъсняла с 20 години. По думите му няма никакво значение дали регистрациите на колите и издаването на лични документи ще е извън системата, ако хората пак се редят на опашки.\r\n                    \r\n                    \r\nНе видях никоя партия да декларира, че иска реформа в МВР, затова и не очаквам такава, посочи Гунев. А Илия Кузманов допълни на свой ред, че \"полицай във всяко населено място\" е виц в предизборна кампания.\n\r\n ", "date": "2018.07.05", "title": "МВР - празник без празнично настроение"}
{"url": "https://www.dnes.bg/akoshtete-vqrvaite/2018/07/05/imate-li-hobi-5-hobita-koito-pomagat-v-rabotata.381286", "text": "Имате ли хоби? Ако отговорът ви е отрицателен, може би е добра идея да помислите за такова. Хобито не само ни кара да забравим за ежедневния стрес, то ни помага да бъдем по-добри в работата си. Ако обичате да готвите, правите го често и творите в кухнята, то вие имате хоби. Но вижте още няколко възможности, които ще повишат вашето представяне на работното място.\r\n\r\nАко не се движите достатъчно, в началото това хоби може да ви се стори трудно. Вероятно ще има моменти, в които ще искате да се откажете, но е важно да не прекъсвате процеса. Най-напред изберете местоположение за спортната активност, което да е близо до дома или работното ви място.\r\nСледва да се спрете и на спорт, който ще ви бъде приятен. Аеробика, йога, фитнес, плуване, водна гимнастика и т. н. Ако ви е трудно да определите коя активност е подходяща за вас, пробвайте повече от една.\r\r\n                    \r\n                    Редовната физическа активност ще помогне за укрепването на мускулите, ще повиши гъвкавостта и баланса на тялото, ще подобрите концентрацията, енергията и производителността си на работното място.\r\n\r\nИзучаването на чужд език отваря широки врати за опознаване на нови култури и техните бит и традиции. На всяка възраст може да обогатите познанията си по даден език или да научите нов, стига да имате желание. Това разбира се ще повиши вашите умения, ще ви направи по-сигурни във възможностите ви и не на последно място може да си намерите и по-добра работа.\r\n", "date": "2018.07.05", "title": "Имате ли хоби? 5 хобита, които помагат в работата "}
{"url": "https://www.dnes.bg/notifikacii/2018/07/05/oshte-dyjdove-v-tailand-decata-v-peshterata-pod-nova-zaplaha.381412", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нови проблеми за спасителните екипи, които вече 12 дни се опитват да извадят 12-те момчета и техният треньор от наводнената пещера в Тайланд.\r\nПрогнозите заплашват с нови дъждове в района, а тренировките по гмуркане на заклещените деца вече започнаха, предаде .\n\n\n\n\n\r\nВече втора седмица 12-те момчета и техният футболен треньор остават в дебрите на коварната пещера, обградени от вода и непроходими тунели. Спасителните екипи вече започнаха спешни тренировки по плуване и гмуркане в опит да научат децата да се придвижват пред наводнените проходи.\r\nДокато работата продължава, момчетата получават всичко, което им е нужно. До тях достигнаха медицински екипи, които им оказаха първа помощ. Беше им осигурена и храна. А светът със затаен дъх се моли 13-те, които попаднаха в капана на пещерата, да успеят да излязат на повърхността възможно най-скоро.\n\r\n ", "date": "2018.07.05", "title": "Още дъждове в Тайланд: Децата в пещерата под нова заплаха"}
{"url": "https://www.dnes.bg/stranata/2018/07/05/na-lov-za-shtatni-shofiori-s-neplateni-aktove-i-kup-narusheniia.381378", "text": "Черната статистика за загиналите на път за работа е повод за новите мерки към шофьорите. Този път частни фирми ще бъдат проверявани за служители, които имат неплатени актове към Пътна полиция и множество нарушения, но въпреки това са назначени на длъжност \"шофьор\".\n\r\nТова предложение е направено след съвещание между няколко министерства, провело се в МВР, пише \"Монитор\". Причината за по-крутите мерки, които все още се обмислят, е големият пътен травматизъм в работно време, както и на път към работа.\n\r\n\"Сериозен проблем е високата смъртност при пътувания по време на работа. През периода 2011-2017 г. по вина на водачи на фирми са загинали 685 и са били ранени 9137 граждани.\r\n                    \r\n                    \r\nВ тази статистика не са включени пътнотранспортните произшествия с участие на служителите от държавната и общинската администрация, както и пострадалите по време на работа като пешеходци и велосипедисти\", се казва в доклад на МВР, изпратен до Министерския съвет.", "date": "2018.07.05", "title": "На \"лов\" за щатни шофьори - с неплатени актове и куп нарушения"}
{"url": "https://www.dnes.bg/obshtestvo/2018/07/05/moskovski-prizova-bosiia-prekrati-gladnata-si-stachka.381393", "text": "Миналата седмица се срещах с Николай Колев-Босия и му казах, че ако има сигнали срещу агенция \"Автомобилна администрация\" за манипулиране на шофьорските изпити, да ги даде и те ще бъдат разгледани, каза пред журналисти министърът на транспорта, информационните технологии и съобщенията Ивайло Московски.\n\n\n\n\r\nНиколай Колев започна своята гладна стачка на 13 юни т.г. като протест срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява за незабавната оставка на транспортния министър Ивайло Московски и за разпускане на настоящия парламент, пише БТА.\r\r\n                    \r\n                    Система за шофьорските изпити гарантира сигурност, до момента нямам сигнали, че системата е пробита, посочи Московски. Министърът помоли Николай Колев да се погрижи за здравето си и да спре с гладната стачка. \"Има упреци, че сме възстановили на работа хора, които са уличени в престъпление. Агенцията \"Автомобилна администрация си е самостоятелна и аз не назначавам и не уволнявам там\", каза министърът.\r\nАко Николай Колев има сигнали, отново го призовавам да ги даде за проверка. На среща с него миналата седмица видях само две папки със сигнали за периода 2013 - 2014 година, а аз през това време не съм бил министър, каза Московски.\r\n\"Тук явно става въпрос за неща, които минават границата. Или е някакъв вид политическа провокация, за да се използва поведението на този човек или не знам\", каза Московски.", "date": "2018.07.05", "title": "Московски призова Босия: Прекрати гладната си стачка!"}
{"url": "https://www.dnes.bg/mish-mash/2018/07/05/zashto-na-50-se-chuvstvash-na-30-uchenite-imat-otgovor.381365", "text": "Ежедневие е млади хора да се чувстват стари и обратно. Обясняваме си състоянието с определена нагласа, начин на живот и хора, с които общуваме. \n\r\nНово изследване на учени от Южна Корея хвърля светлина по въпроса. Ако се чувстваме по-млади от възрастта си, се дължи на факта, че мозъкът старее по-бавно, е обяснението им, съобщи в. \"Дейли мейл\".\n\r\nХора, които се чувстват по-млади от годините си по паспорт, имат повече сиво вещество, което отговаря за слуха, емоциите, взимането на решения и самоконтрола, предава БТА. Те притежават и по-добри спомени, смятат се за по-здрави и са по-малко склонни към депресии.\n\r\nУчените от Сеулския национален университет изследвали 68 души на възраст от 59 до 84 години с помощта на ядрено-магнитен резонанс, преди да стигнат до тези изводи.\r\n                    \r\n                    \r\nТе попитали участниците и на каква възраст се чувстват. Отговорите били или \"По-млад съм от възрастта си\", или \"На възрастта, на която съм\" или \"По-възрастен от годините си\".\n\r\nУчените направили тестове на участниците и за спомени и памет, за да проверят когнитивните им способности. Избраните за експеримента трябвало да определят личностните си черти, да кажат дали изпитват симптоми на депресия и как усещат общото си здравно състояние.\n\r\nЧувството на хората, че са по-стари, отколко са всъщност, може да се дължи на загуба на сиво вещество, констатира екипът. И отново стигаме до мозъка - отговорен за всички процеси в един организъм.", "date": "2018.07.05", "title": "Защо на 50 се чувстваш на 30? Учените имат отговор..."}
{"url": "https://www.dnes.bg/balkani/2018/07/05/makedoniia-ratificira-za-vtori-pyt-dogovora-s-gyrciia-za-imeto.381369", "text": "С 69 гласа \"за\" и един въздържал се в парламента на Република Македония за втори път бе гласуван законът за ратификация на договора с Гърция за името на бившата югославска република, съобщи Макфакс.\r\nВъздържа се депутатът Ферид Мухич, който каза, че договорът с Гърция е абсолютен прецедент, а за демокрацията не е хубаво всички да бъдат единодушни.\n\n\n\r\nВ парламента не присъстваха депутатите от редиците на опозиционния ВМРО-ДПМНЕ, които напуснаха залата преди да започне гласуването.\r\nПреди това министърът на външните работи на Република Македония Никола Димитров изтъкна, че президентът Георге Иванов не може да защитава конституцията, като я нарушава. Димитров заяви, че договорът не застрашава идентичността и нацията.\r\nДържавният глава отказа да подпише закона след предишното му гласуване миналия месец, затова той бе върнат обратно в парламента, припомня БТА.", "date": "2018.07.05", "title": "Македония ратифицира за втори път договора с Гърция за името "}
{"url": "https://www.dnes.bg/rusia/2018/07/05/kremyl-za-noviia-sluchai-s-novichok-niamame-informaciia.381368", "text": "Кремъл увери, че не разполага с информации за новия случай на отравяне с нервнопаралитичното вещество \"Новичок\" в Англия, предадоха световните агенции.\r\nОтравянето стана четири месеца след отравянето на бившия руски двоен агент Сергей Скрипал и дъщеря му Юлия.\r\n\"Нямаме информации за субстанцията, която в действителност е била използвана и за начина, по който тя е била използвана\", заяви говорителят на Кремъл Дмитрий Песков.\n\n\n\r\nТой допълни, че е много обезпокоен от повторното използване на такива вещества в Европа.\r\nКремъл освен това обвини днес Лондон, че никога не искал провеждането на общо разследване с Русия за използването на нервнопаралитично вещество в Англия срещу Скрипал, пише БТА.\r\r\n                    \r\n                    \"Русия предложи още в началото на Великобритания общо разследване и това предложение остана без какъвто и да е било отговор\", каза Песков и упрекна Лондон, че не показва никакъв интерес към такива стъпки.\r\nПо-рано днес британският държавен министър по въпросите на сигурността Бен Уолъс прикани Русия да даде подробности за нападението с нервнопаралитичното вещество \"Новичок\" срещу бившия двоен агент Скрипал и дъщеря му. Призивът бе отправен, след като преди няколко дни двама британски граждани бяха отровени със същото вещество.", "date": "2018.07.05", "title": "Кремъл за новия случай с \"Новичок\": Нямаме информация"}
{"url": "https://www.dnes.bg/balkani/2018/07/05/borisov-za-transportniia-proekt-pechatnica-za-pari.381366", "text": "България и Гърция искат да свържат трите гръцки пристанища Солун, Кавала и Александропулис с пътна и ж.п. връзка до Свиленград, каза в Сараево пред журналисти министърът на транспорта, информационните технологии и съобщенията Ивайло Московски. \n\r\nМинистърът придружи премиера Бойко Борисов на работно посещение в Солун, където се проведе среща на премиерите на България, Гърция Румъния и Сърбия. Днес делегацията е на работно посещение в Босна и Херцеговина.\n\r\nПо думите на Борисов този транспортен проект може да е \"печатница за пари\" за страните от региона, след като се свържат с черноморските и дунавските пристанища и след като си изградят магистралите и ж.п. връзките с Македония, Сърбия, Румъния и другите страни на Балканите. Според Борисов България тогава ще може получава четири - пет милиарда лева годишно от пътни такси.\n\n\n\r\r\n                    \r\n                    Всяка държава ще изчисли какво й е необходимо за изграждането на проекта. Миналия месец трябваше с гръцкия колега да го представим в Европейския парламент, но не се получи. Надявам се до септември - октомври да го представим в ЕП, обясни министър Московски. \n\r\nРазговаряно е със Световната банка, с Европейската инвестиционна банка и с министерство на регионалното развитие и благоустройството, сега проектът ще бъде представен и на срещата \"16 плюс 1\", посочи той. \n\r\nВажното е изграждането на участъка Александруполис - Свиленград, защото този участък първо и най-бързо може да стане. Тази връзка освен пътна ще и газова, и дигитална, с оптични кабели, поясни Московски. \n\r\nТрасето трябва да е обезпечено с всякакъв вид свързаност, подчерта той. В Свиленград имаме оперативна съвместимост на железниците, както с Турция, така и с Гърция, каза Московски.\n\r\nИдеята на този транспортен коридор е фирмите да бъдат обслужвани на едно гише без значение откъде идва стоката - дали от Румъния отиват на юг или от Солун на север, или пък пристигат във Варна и Бургас. Трябва да има един начин на управление на трафика и на едно гише и еднаква такса за преминаване през този коридор. Голямото предимство на този коридор е, че има истинска интермодалност, каквато не може да се срещне на много места в Европа. \n\r\nНие имаме връзка през гръцките пристанища с Егейско море, с Черно море, плюс река Дунав, каза Московски. Използваме пътища, железница, море и река за придвижване на стоките и затова считаме, че този коридор има висока добавена стойност и затова мисля, че към него ще има голям интерес, допълни той. \n\r\nЗа България в най-груби мащаби цената на съоръжението ще е около милиард и половина лева. За трасето от Свиленград ще се ползва помощта на някоя от големите международни банки, каза Московски.\n\r\nЗа Гърция проектът е добър, по чисто политически причини - страната ще има алтернатива за преминаване на Босфора и на Дарданелите, а за нас е важно, защото си осигуряваме излаз на Егейско море. Тази пътна връзка не пречи на никого, а просто е нова алтернатива за превоз на стоки и хора, каза Московски.\n\r\nПо проекта се работи вече няколко месеца, каза транспортният министър. Предвижда се създаването на съвместна компания, която да подготви анализ и да възложи предпроектни проучвания на трасето. Тази компания ще е на паритетен принцип, но смятам, че до септември тази компания няма да бъде създадена. От нашата страна ще бъдат ангажирани Национална компания \"Железопътна инфраструктура\" и ДП \"Пристанищна инфраструктура\", но вероятно ще бъдат включени АПИ, \"Морска администрация\", Агенцията за поддържането и проучването на река Дунав, както и операторите на пристанищата. По същия начин ще тече процесът и в Гърция. \n\r\nНие нашите проекти ги знаем - нужно е да се изгради ж.п. връзката при Синдел-Карнобат, което е тежко трасе, да се направи модернизация по трасето Варна -Русе с удвояване на линията и изграждане на допълнителни терминали по пристанищата, каза още министърът на транспорта.\r\n ", "date": "2018.07.05", "title": "Борисов за транспортния проект: \"Печатница за пари\""}
{"url": "https://www.dnes.bg/mish-mash/2018/07/05/bulka-sys-skypa-shaferka-deteto-za-koeto-e-darila-kosten-mozyk.381335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПонякога изпитанията могат да сближат напълно непознати хора. Американка покани за шаферка детето, на което е станала донор. \n\r\nДни преди първия си рожден ден Скай Саврен-МакКормик получава тежка диагноза – няколко заболявания, сред които и рядка форма на левкемия, разказва .  \r\nМомиченцето се нуждае спешно от трансплантация на костен мозък. А перфектният донор се оказва на над 3000 километра разстояние. \r\nХайдън Райълс е 22-годишна студентка, търсеща себе си. Тя споделя, че операцията е дала нов смисъл на живота й. \r\nИ въпреки че правилата не й позволяват да се свърже със семейството, чието дете е спасила, младата жена намира начин. \r\r\n                    \r\n                    Контактът започва с писма, смс-и и телефонни обаждания. А за 3-ия й рожден ден Хайдън изпраща на Скай подарък и покана – да й стане шаферка. \r\nМесеци по-рано лекарите почти не дават на момиченцето шансове да оцелее. Но то се оказва борец. И броени дни след като е свалило кислородната маска, вече носи кошничка със сватбени цветя. \r\nИсторията на шаферката трогва до сълзи гостите в църквата в Алабама. Скай е все още твърде малка, за да разбере какво е направила Хайдън за нея. \r\nА самата младоженка заявява: никога не е смятала, че спасява детето. Напротив, то е спасило нея. И ще остане един от най-специалните хора в живота й.\r\n ", "date": "2018.07.05", "title": "Булка със скъпа шаферка – детето, за което е дарила костен мозък"}
{"url": "https://www.dnes.bg/sofia/2018/07/05/tejka-katastrofa-v-stolicata-s-chetirima-postradali.381372", "text": "Тежък инцидент на столичния бул.Сливница - oве коли се удариха пред бензиностанция, съобщиха от телевизия. \r\nПри инцидента са пострадали четирима души. В района движението е затруднено, което предизвика и задръствания в пиковия час. \r\n ", "date": "2018.07.05", "title": "Тежка катастрофа в столицата с четирима пострадали"}
{"url": "https://www.dnes.bg/temida/2018/07/05/panik-ataki-antidepresanti-tumor-ivancheva-pak-poiska-svoboda.381385", "text": "Арестуваната и отстранена кметица на \"Младост\" Десислава Иванчева помоли съдът да я освободи от ареста заради влошеното й здравословно състояние.\r\nИванчева призова съдиите да бъдат снизходителни и да я пуснат, защото пие антидепресанти и не се чувства добре. Освен това има паник атаки и тумор на хипофизата, пише \"Труд\".\n\n\n\r\nОтстранената кметица припомни желанието си да се подложи на ин витро процедура и поиска да се изследва в болница, за която имала направление за 1 август.\r\nСъдът заседава по искането на Иванчева да бъде променена мярката й за неотклонение и реши да я остави в ареста.\r\r\n                    \r\n                    Според адвокатите й няма опасност тя да се укрие или да извърши друго престъпление. Защитниците обаче помолиха мярката й да не бъде променяна в парична гаранция, защото Иванчева не работи и няма да може да плати.\r\nБившата кметица бе арестувана по обвинение, че е взела подкуп от 56 хил. евро от строителния предприемач Александър Ваклин, за да му помогне във взимането на разрешително за строеж.\r\nОт прокуратурата обаче днес отново настояха Иванчева да остане зад решетките, защото срещу нея има достатъчно доказателства.\r\nПо време на заседанието днес стана ясно, че Иванчева е опитала да манипулира системата в община \"Младост\" и с помощта на деловодителката забавените преписки да бъдат пренасочени към нейните заместници.\n\r\nТака тя целяла да покаже, че проблемите идвали не от нея, обясниха от прокуратурата, пише \"\".\r\n ", "date": "2018.07.05", "title": "Паник атаки, антидепресанти, тумор... Иванчева пак поиска свобода"}
{"url": "https://www.dnes.bg/football/2018/07/05/ronaldo-zaminava-za-italiia-razocharovan-ot-real-madrid.381376", "text": "Разривът в отношенията между Кристиано Роналдо и Реал Мадрид е настъпил още през януари, твърди Marca.\n\r\nИменно тогава петкратният носител на Златната топка е решил да напусне \"Сантяго Бернабеу\".\n\r\nТой останал разочарован, че от \"кралския клуб\" са му заявили, че са готови да го продадат за 100 милиона евро, но без големия конкурент Барселона. Роналдо взел под внимание и Неймар, за когото ПСЖ плати на каталунците рекордните 222 млн. евро. Това го накарало да се почуства недооценен в Мадрид.\n\n\r\nФлорентино Перес обаче очаквал португалската звезда да продължи кариерата си в САЩ или Китай, а не в пряк конкурент в Шампионска лига, какъвто е фаворитът за подписа му Ювентус.\r\n                    \r\n                    \r\nСпоред редица световни медии трансферът е въпрос на часове. Кристиано пък избрал \"бианконерите\" заради овациите, с които го удостоиха \"черно-белите\" тифози след мача между Юве и Реал в Шампионска лига. Испанците се наложиха с 3:0, а Роналдо заби два гола, единият от които с фамозна задна ножица.\n\r\n", "date": "2018.07.05", "title": "Роналдо заминава за Италия, разочарован от \"Реал Мадрид\""}
{"url": "https://www.dnes.bg/sofia/2018/07/05/bandata-na-deputatskiia-brat-ne-stoi-zad-ubiistvoto-na-danychniia.381370", "text": "Няма доказателства, че задържаната на 3 юли престъпна група, занимавала се с изнудване, лихварска дейност и изпълнение на поръчки срещу различни лица е свързана с убийството на данъчния служител Иво Стаменов. Това стана ясно на брифинг на спецпрокуратурата и ГДБОП, предаде БТА.\n\n\n\n\nПокушението срещу Стаменов беше извършено на 18 декември 2017 г. Все още няма задържани за убийството.\r\nСпоред данните, които имат разследващите, групата единствено е търсела някого, който да нанесе телесна повреда или да подпали колата на Стаменов. Тези деяния обаче не са изпълнени. Не се знае каква е била причината групата да се интересува от данъчния служител.\r\r\n                    \r\n                    Наблюдаващият прокурор по делото срещу групата Камен Господинов обясни, че Борис Аврамов, брат на депутата от ДПС Димитър Аврамов, е ръководител на групата. Той обаче отбеляза, че разследването не се интересува от роднините на обвинените лица.\r\nДругите две задържани лица са Данаил Петков и Пламен Дренков. Днес прокуратурата внесе искане в съда обвиняемите да останат за постоянно в ареста. Според данните по делото, Аврамов е поставял задачите за изпълнение на групата. Той има и обвинение за изнудване.\r\nПрокурор Господинов допълни, че има доказателства групата да е извършила три изнудвания в София.\r\n43-годишният Иво Стаменов бе прострелян на 18 декември 2017 г. в центъра на София. Веднага след това той бе приет във Военномедицинска академия в критично състояние и бе опериран два пъти, като му бяха прелети десетки сакове с кръв и плазма. Той имаше поражения в десния бял дроб и големите кръвоносни съдове в областта.\r\nМедиците бяха стабилизирали състоянието му, но на 12 януари 2018 г. Иво Стаменов издъхна.\r\nМеждувременно стана ясно, че е открит джипът, от който вероятно е стреляно по данъчния служител. Превозното средство било намерено в столичния квартал \"Хаджи Димитър\".\r\nПри проведена спецакция на територията на три града – Приморско, Бургас и София, през февруари бяха задържани трима души, заподозрени в убийството на директора на звено \"Фискален контрол\" в НАП.\r\nСтаменов е бивш служител на МВР, а от няколко години работел в НАП. Той отговарял за контрол над рискови стоки, каквито са месо, месни продукти, зърно, зеленчуци, горива, цигари и алкохол и други.\r\nОсновната версия за покушението бе именно работата му - най-вероятно пресичане на ДДС схеми при внос на месо и месни продукти за стотици милиони лева.", "date": "2018.07.05", "title": "Бандата на депутатския брат не стои зад убийството на данъчния"}
{"url": "https://www.dnes.bg/notifikacii/2018/07/05/dramata-v-peshterata-v-tailand-se-nadprevarvat-s-vremeto.381345", "text": "Спасителните екипи се надпреварват с времето, за да извадят блокирания от вече близо две седмици в пещера в Тайланд юношески футболен отбор, заявиха властите, цитирани от ДПА.\n\r\n\"Това, което най-много ни притеснява, са метеорологичните условия. Ако отново вали, нашите усилия може да претърпят неуспех, както стана предишния път\", заяви на брифинг за медиите началникът на спасително-издирвателната операция Наронгсак Осотанакорн.\n\r\nМиналата седмица водолазна спасителна операция се наложи да бъде прекратена за няколко дни поради силните дъждове, които наводниха цялата пещера.\n\r\n\"Очакваме оценка за времето от метеорологичната служба, както и отрядът на специалните сили да направи физическа оценка на момчетата и тогава ще тръгнем оттам\", каза Наронгсак.\r\nТайландската метеорологична служба прогнозира възможни силни валежи по-късно през днешния ден, които може да продължат пет дни.\n\n\n\r\n\"Ако нашата оценка е, че има 90-процентов шанс безопасно (да изведем момчетата с водолази) и 10-процентов риск, пак може да опитаме\", каза Наронгсак.\n\r\nТайланд се намира посред дъждовния сезон. На 23 юни наводнение блокира изхода на пещерата, докато групата - 12 момчета на възраст 11-16 години и техният 25-годишен треньор - била вътре, за да разглежда пещерата, пише БТА.\n\r\nЕдин от чилийските миньори, спасени през 2010 г. след 69 дни под земята в срутил се рудник, отправи послание за кураж и надежда към блокирания отбор и треньора, предаде Ройтерс.\n\r\n\"Искам да поздравя властите и семействата на тези 12 деца и да им дам сила\", каза миньорът Марио Сепулведа във видеопослание в Тwitter.\n\r\nТрийсет и тримата чилийски миньори прекараха над два месеца под земята, след като на 5 август 2010 г. рудникът им за добив на мед и злато се срути и ги блокира на дълбочина от около 625 м. През първите 17 дни се предполагаше, че всички са загинали.\r\n ", "date": "2018.07.05", "title": "Драмата в пещерата: В Тайланд се надпреварват с времето"}
{"url": "https://www.dnes.bg/stranata/2018/07/05/prokuraturata-proveriava-signali-za-otkriti-myrtvi-kucheta.381375", "text": "Окръжната прокуратура в Пазарджик е образувала проверка по сигнали за открити мъртви кучета в с. Юндола, община Велинград. Това съобщиха от пресцентъра на Апелативна прокуратура - Пловдив.\r\nОт там уточняват, че на 4 юли в Окръжна прокуратура-Пазарджик са получени над 20 сигнала за открити мъртви кучета в района на селото.\r\nДнес прокуратурата е започнала проверка по изнесените данни за евентуално извършено престъпление - за проявена жестокост към гръбначно животно и причиняване на смърт.", "date": "2018.07.05", "title": "Прокуратурата проверява сигнали за открити мъртви кучета "}
{"url": "https://www.dnes.bg/politika/2018/07/05/koncesiiata-na-letishte-sofiia-za-3-9-mlrd-za-35-g.381380", "text": "Прогнозираната cтoйнocт нa ĸoнцecиятa нa Лeтищe \"Coфия\" e 3,898 млрд. eвpo бeз ДДC, или нaд 7,6 милиapдa лeвa. Това става ясно от oфициaлнoтo oбявлeниe за процедурата нa Министерството на тpaнcпopтa, публикувано в на Европейския съюз (Държавния вестник на ЕС). \n\nСтава ясно също така, чe ĸoнцecиятa щe бъдe зa cpoĸ oт 420 мeceцa, тоест за 35 гoдини.\r\nБъдещият концесионер на летището ще трябва да построи трети терминал.\n\r\nСумата на вложенията е доста по-висока от досега предполагаемата, защото през миналата седмица стана ясно, че бъдещият концесионер ще бъде задължен да реализира инвестиции в размер не по-малък от 600 млн. евро за срока на концесията.\r\r\n                    \r\n                    Освен това до десетата година той ще трябва да изгради и нов пътнически терминал на аеропорта. Това условие се потвърждава и от публикуваната в четвъртък документация.\n\r\nГoдишнитe възнaгpaждeния, ĸoитo щe ce дължaт зa вcяĸa eднa гoдинa oт cpoĸa нa ĸoнцecиятa, ca в paзмep нe пoд 15 милиoнa лeвa бeз ДДC или 10% oт oбщия paзмep нa oбщитe пpиxoди oт вcичĸи дeйнocти.\n\r\nСпоред минимaлнитe изиcĸвaния кандидатите трябва дa oпepиpaт пoнe eднo мeждyнapoднo лeтищe c пoвeчe oт 10 млн. пътници гoдишнo, дa имaт aĸтиви c нeтнa cтoйнocт зa пocлeднитe тpи гoдини oт минимyм 200 млн. eвpo, ĸaĸтo и дa имaт oпит пpи финaнcиpaнe нa пoнe eдин инфpacтpyĸтypeн пpoeĸт зa нaд 400 млн. eвpo.\r\nCpoĸът зa пoдaвaнe нa oфepти oт ĸaндидaтитe e 22 oĸтoмвpи 2018 г.\n\r\n", "date": "2018.07.05", "title": "Концесията на летище София: За €3.9 млрд., за 35 г."}
{"url": "https://www.dnes.bg/obshtestvo/2018/07/05/protestirashti-v-podkrepa-na-bosiia-sreshtu-falshivite-knijki.381381", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Протестиращи се събраха тази сутрин, за да подкрепят гладната стачка на Николай Колев – Босия.\n\r\nОт 12 юни той протестира срещу фалшивите шофьорски книжки, които водят до много жертви и ранени по пътищата. Гладната стачка на Колев е и срещу възстановяването на работа на уволнените за корупция служители на Изпълнителната агенция \"Автомобилна администрация\", които са заподозрени, че продават шофьорски книжки.\n\n\r\nМного хора подкрепят протеста на Николай Колев от няколко дни, а днес те бяха много повече и по-решителни в действията си.\n\r\nТази сутрин недоволните граждани блокираха достъпа до служебния вход на Народното събрание, но в крайна сметка след намеса на полицаите, достъпът беше възстановен. Викове \"убийци\" съпроводиха действията на органите, пише .\r\n                    \r\n                    \r\nПо-късно и президентът Румен Радев взе отношение по случая и призова Николай Колев да прекрати гладната стачка.\n\r\n\"Отговарям на Вашето писмо публично, защото то поставя проблем, който засяга всички български граждани и излага на риск живота им. Той е част от големия проблем с корупцията. Приветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици\", написа във Facebook държавният глава.\n\r\nПо думите му корупцията никога няма да бъде преборена с пасивност и примирение, тя изисква гражданска мобилизация и почтеност.\n\r\n\"Обръщам се към Вас с уважение към действената Ви, морална позиция и с тревога за здравето и живота Ви. Съзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. Вярвам, че и занапред Вие ще бъдете смел застъпник на справедливостта. България има нужда от Вас\", завършва публикацията на Радев.", "date": "2018.07.05", "title": "Протестиращи в подкрепа на Босия срещу фалшивите книжки"}
{"url": "https://www.dnes.bg/sport/2018/07/05/bylgariia-naddelia-nad-rusiia-s-dve-pobedi-v-profesionalniia-turnir-po-karate-kiokushn-wfko-grand-prix-v-kamchiia.381394", "text": "\n\r\nБългария надделя над Русия с две победи в професионалния турнир по карате киокушин WFKO Grand Prix 2018, който се проведе на 4 юли, в рамките на летния тренировъчен лагер на Българската карате киокушин федерация (БККФ) и Световния киокушин съюз (KWU) в Камчия. След оспорвани битки с професионални състезатели по киокушин от Русия, Георги Дойчев и Дилян Николов завоюваха шампионските пояси. Подготовката и на двамата ни състезатели премина под напътствията на абсолютния световен шампион и старши треньор на националния тим на БККФ Захари Дамянов.\n\r\nДилян Николов се изправи в категория до 60 килограма срещу Серго Арменян. Победата на Дилян беше категорична и дойде след съдийско единодушие. По-оспорвана и зрелищна беше срещата между Георги Дойчев от БККФ и световния шампион по карате киокушин Виктор Беляев от Русия. Те се състезаваха за шампионския колан в категория до 80 кг, като Георги надделя с 4:1 съдийски гласа. \r\n                    \r\n                    \r\nТова не е първият път, в който българският състезател се изправя срещу Виктор Беляев. В предишната им среща – на полуфиналите на Световното първенство в Екатеринбург в края на 2017 г., руският състезател успя да спечели златното отличие, а Георги Дойчев взе бронзов медал.\n\r\nПрофесионалният турнир по карате киокушин WFKO Grand Prix 2018 се провежда за втора поредна година в рамките на тренировъчния лагер на БККФ и KWU. През 2017 година шампионският пояс за България беше само един – на Николай Йоргов от БККФ, който спечели битка срещу представител на Япония.\r\n \r\nТурнирът WFKO Grand Prix се провежда в рамките на 12-ия тренировъчен лагер по карате киокушин на БККФ и KWU. Тази година в него участват 1600 каратисти от 30 страни. Лагергът започна на 1 юли и ще продължи до 8 юли. В събота, на 7 юли, предстоят и изпити за степени. \r\n ", "date": "2018.07.05", "title": "България надделя над Русия с две победи в професионалния турнир по карате киокушн WFKO Grand Prix в Камчия"}
{"url": "https://www.dnes.bg/stranata/2018/07/05/buria-vilnia-krai-haskovo-izpochupi-kloni-povali-stylbove.381384", "text": "\n\r\nСилна буря удари Хасково през изминалата вечер, съобщават  местните медии. Силният вятър и дъждът изпочупили клони на дърво край две димитровски села – Ябълково и Горски извор. Пътят е бил временно затворен, докато пристигналите екипи на пожарната не го разчистили. \r\nЗаради бурята 4 села са останали без ток за кратко. Най-засегнато е село Любеново, където електроподаване все още няма. В хасковското село има и съборени от вятъра стълбове. Вятърът достигнал скорост от 15 м/с.\r\nБурята предизвика и други повреди. Няколко кладенеца са изключени, вследствие някои места в района остават без вода. От ВиК работят по отстраняване на неизправностите.", "date": "2018.07.05", "title": "Буря вилня край Хасково - изпочупи клони, повали стълбове..."}
{"url": "https://www.dnes.bg/notifikacii/2018/07/05/slynceto-nash-priiatel-nash-vrag-kak-da-predpazim-ochite.381327", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nUV лъчите могат да причинят сериозни поражения на зрението и анатомията на окото. Това се отнася за деца и възрастни, а слънчевите алергии стават все по-разпространени.\r\nПоради тази причина офталмологът д-р Виолета Чернодринска съветва да не купуваме очила от пазари, сергии и други нерегламентирани източници, от където няма как да са с добра UV защита.\r\n\"Аз лично препоръчвам на моите пациенти от оптика да си купят очилата или ако си купят ментета, във всички случаи да влязат в някоя оптика и да проверят слънцезащитните им стъкла\", каза д-р Чернодринска. От студиото на \"България сутрин\" тя препоръча на родителите да слагат очила на децата си още от най-ранна възраст, когато това е възможно и най-вече на децата със светли очи.\r\"Прави ми впечатление, че алергиите в следствие на слънчевата светлина се засилват много и им пада възрастта\", подчерта офталмологът д-р Виолета Чернодринска пред .\r\nТя беше категорична, че през лятото колкото и да е трудно, малките деца не трябва да са навън в най-горещите обедни часове и препоръча на всички родители да слагат шапки и очила на своите деца, когато са на плаж.\r\n ", "date": "2018.07.05", "title": "Слънцето – наш приятел, наш враг: Как да предпазим очите?"}
{"url": "https://www.dnes.bg/sofia/2018/07/05/vremenno-niama-da-ima-voda-v-niakoi-chasti-na-stolicata.381332", "text": "На 06 юли 2018 г. (петък), във връзка с подмяна на сградно водопроводно отклонение на ул. \"Стефан Стамболов\" Център, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Стефан Стамболов\" от бул. \"Тодор Александров\" до ул. \"Пиротска\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул.\"Стефан Стамболов\" №18.\n\r\nНа 06 юли 2018 г. (петък), във връзка с подмяна на спирателни кранове и пожарен хидрант на ул. \"Илия Велинов\" с. Казичене, се налага спиране на водоподаването от 10:00 до 19:00 часа на клиентите на \"Софийска вода\", живеещи в района на: ул. \"Апостол Ламбов\", ул. \"Мито Войнишки\", ул. \"Илия Велинов\", ул. \"Хаджи Димитър\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Илия Велинов\" ъгъла с ул. \"Любен Каравелов\".\n\r\nНа 06 юли 2018 г. (петък), във връзка с механично почистване и дезинфекция на резервоар \"Шумака\", се налага спиране на водоподаването от 09:00 до 13:00 часа на клиентите на \"Софийска вода\", живеещи в района на: Вилна зона \"Шумака\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Симеоновско шосе\" и отбивката за резервоара.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.05", "title": "Временно няма да има вода в някои части на столицата"}
{"url": "https://www.dnes.bg/notifikacii/2018/07/05/avtomobilnata-kamara-kamyk-na-razdora-v-bransha.381328", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазделението на превозвачите продължава. След протестите, които се проведоха в цялата страна срещу създаването на Българска автомобилна камара, този път на улицата излязоха фирмите, които са в подкрепа на проектозакона за създаването на такава организация, която ще контролира бранша.\r\nПо думите на Васил Пиронков от Национално сдружение на автобусните превозвачи създаването на автомобилна камара е крайно необходимо.\n\n\n\n\r\n\"С протеста искахме да покажем, че транспортният бранш не е само това, което излиза на улицата и се изказва против създаването на камарата. Трябва да се чуят и двете страни и да се намерят допирни точки. Това не е война или разделение в бранша\", уточни Пиронков в \"България сутрин\".\rСпоред него европейските норми и правила задължават държавата да създаде един независим орган, който да контролира сектора.\r\nМагдалена Милтенова от Браншовия съюз за стопанска инициатива в транспорта е на точно противоположното мнение - според нея създаването на автомобилната камара още повече ще раздели сектора и ще направи така, че конкуренти да се регулират.\r\n\"Ред в системата има. Работим по европейски правила. Не е ясно за какви правила колегите, които искат създаването на камарата, говорят. Изпълнителната агенция \"Автомобилна администрация\" е независимия орган, който осъществява контрола в сектора. Ако на тази агенция ѝ трябват реформи, то нека се извършат, а да не се създава нова организация. Няма как независимият орган да бъде изграден от конкурентни фирми\", твърди Милтенова пред .\r\nТя е категорична, че разделението в сектора идва оттам, че едни хора искат да наложат насила мнението си на други.", "date": "2018.07.05", "title": "Автомобилната камара – камък на раздора в бранша"}
{"url": "https://www.dnes.bg/obshtestvo/2018/07/05/speshna-pomosht-za-speshnoto-kak-se-spasiavat-hora-bez-lineiki.381325", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТъргът за закупуване на 400 линейки и медицинско оборудване за нуждата на Спешните центрове в страната отново попадна в задънена улица.\n\r\nСлед като участник в обществената поръчка оспори решението и подаде жалба в съда, не може да бъде открит, за да бъде разгледан случаят. \n\r\nОт Министерството на здравеопазването заявиха, че фирма \"Вайнман Технолоджи\" умишлено възпрепятства произнасянето на съда. Същата фирма стана известна с факта, че е основана съвсем наскоро и е с капитал от 100 лева.\r\nКак се справя Спешната помощ с амортизирани линейки? Репортер на  прекара едно дежурство с нашите медици.\r\r\n                    \r\n                    За краткото време, в което работи в Спешната помощ в София д-р Анна-Мария Николаева вече е спасила десетки животи. За хората, които посещава, остава скрито какво коства на екипа, за да стигне навреме.\r\nОказва се, че от всички 80 линейки само 3 са нови. Всички останали наричат \"ветерани\", били са тук преди няколко десетки години, а най-вероятно ще бъдат тук и занапред.\r\nОт Спешната помощ поясняват, че по стандарт не е рентабилно една линейка да излиза на адреси след петата година. Действителността обаче е различна - излязла от строя кола се кара на ремонт, след което отново се връща на пътя.\r\nРемонтите пък ставали все по-дълги и по-големи, признават шофьорите. Практиката показва, че една по една наличните коли вече се нуждаят не само от нови части, но и от пълна подмяна на двигателя, тъй като са надвишили 400 хил. километра.\r\nВъпреки техниката, с която разполага в кол центърът на Спешната помощ цари пълно разбирателство. Всеки един диспечър знае и следи докъде е стигнала дадена линейка, когато тръгне за адрес.\r\n ", "date": "2018.07.05", "title": "Спешна помощ за Спешното: Как се спасяват хора без линейки?"}
{"url": "https://www.dnes.bg/usa/2018/07/05/forma-na-protest-da-se-kachish-na-statuiata-na-svobodata.381331", "text": "\r\n \r\n Жената се покатери на Статуята на свободата и предизвика евакуация на остров Либърти, където се издига монументът.\n\r\nТя бе свалена от полицията на земята след четиричасови усилия, предаде Асошиейтед прес.\n\r\nСлед като двама полицаи се качиха на основата на паметника и я достигнаха, кадри показаха как тя и служителите на реда внимателно се насочват към издигната стълба.\n\r\nПо-рано няколко души бяха арестувани, след като окачиха на постамента на статуята транспарант в акция срещу имиграционната политика на САЩ.\r\n                    \r\n                    \r\nЖената, идентифицирана от източници като Терез Патрисия Окуму, е била част от групата протестиращи и заяви, че няма да слезе, докато \"всички деца не бъдат освободени\", посочи източник от нюйюркската полиция. Организаторите на протеста заявиха, че действията й не са били част от планираната акция.\n\r\nОстровът бе евакуиран като предпазна мярка.\n\r\nСтатуята на свободата е сред най-известните символи на САЩ и Ню Йорк. Монументът е издигнат през 1885 година в залива на Ню Йорк на остров Либърти, на 3 км югозападно от Манхатън. Паметникът с височина 93 м е подарък на американския народ от Франция, припомня ТАСС, цитирана от БТА.", "date": "2018.07.05", "title": "Форма на протест: Да се качиш на Статуята на свободата! "}
{"url": "https://www.dnes.bg/obshtestvo/2018/07/05/kogato-bylgariia-ti-obyrne-gryb-tyrsish-ubejishte-drugade.381323", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n66–годишна жена и дъщеря ѝ поискаха убежище в държава, която има хуманна политика към хората с увреждания. Причината – дискриминация от страна на министерството в определянето на размера на интеграционните добавки. Как се оцелява с 50 лева на месец и присъда ли е да си инвалид в България?\n\r\nТя е на 66 и с 92% инвалидност. Списъкът със заболяванията ѝ е дълъг, а бюджетът с който оцелява на месец оскъден. \n\r\nПричината – получава 200 лева, от тях около 100 дава за лекарства. И като на всеки човек с увреждане, тя получава интеграционна добавка.\n\r\nТака за лекарствата на Живка държавата ѝ дава само 11 лева и 50 стотинки на месец, разказва жената пред  Достъпът до медицинска помощ жената отново плаща от своя джоб. Живее на село, а до най-близкия град Радомир стига с такси. \r\n                    \r\n                    \r\nА в София я доведе поредното заседание на социалната комисия, която трябва да реши проблемите на хора като нея.\r\nТук е, за да каже на управляващите, че интеграционните добавки трябва да се съобразят с потребностите на хората.\r\nИ макар, че Върховният административен съд определя сегашния размер на добавките като дискриминационни, Живка и дъщеря ѝ са притеснени, че министерството иска отново да ги наложи.\r\nЗатова молят за убежище в друга държава.\r\n\"Написали сме едно отворено писмо, че искаме да ни се даде убежище в страна, където се спазват правата на хората\", казва дъщерята на Живка. \r\n ", "date": "2018.07.05", "title": "Когато България ти обърне гръб... Търсиш убежище другаде"}
{"url": "https://www.dnes.bg/stranata/2018/07/05/sled-skoka-na-toka-i-parnoto-da-si-otide-li-shefyt-na-kevr.381334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ КЕВР гласуваха поскъпването на тока и парното от 1 юли. Увеличението се налага поради увеличението на цената на природния газ от 29 юни.\r\nМиналата седмица Корнелия Нинова и левицата поискаха пердсрочното освобождаване на председателят на Комисията Иван Иванов, което ще се гледа днес в Народното събрание. \r\nМеждувременно пък омбудсманът Мая Манолова внесе иск в прокуратурата срещу скока в цените. Конституционният съд отхвърли възможността граждани да обжалват решенията на регулатора за цените на тока и газа. Делото беше образувано през март по искане на омбудсмана.\r\nИкономистът Владимир Каролев заяви в предаването \"България сутрин\" по , че подобно искане физически лица да могат да обжалват решения на регулатор е абсурдно. А заедно с енергиния експерт проф. Атанас Тасев се съгласиха, че няма основание да се иска оставката на председателя на КЕВР.  \n\n\n\n\r\r\n                    \r\n                    \"Регулаторът определя пределните цени, максималната цена, над която не може да продавате. Той не определя цената\", обясни проф. Тасев. \r\nТой беше категоричен, че КЕВР е действала много рестриктивно, а резултатът е заведени арбитражни дела срещу държавата. Енергийният експерт допълни също, че сега увеличенията са малки, с няколко лева, които обаче за някои хора са проблем.\r\nПо думите му основният проблем на всички правителства на прехода е, че не са успели да решат \"основния проблем на държавата – политиката на доходите\". И допълни, че в момента увеличенията са малки, с няколко лева, които, обаче, за някои хора са проблем. \r\nАко доходите на хората бяха по-високи, въобще нямаше да говорим за това\", категоричен беше проф. Атанас Тасев\r\n ", "date": "2018.07.05", "title": "След скока на тока и парното: Да си отиде ли шефът на КЕВР?"}
{"url": "https://www.dnes.bg/sofia/2018/07/05/navodneniiata-v-sofiia-zaradi-lipsa-na-kanalizaciia.381333", "text": "Столичният кмет Йорданка Фандъкова призова преди покупка на ново жилище, хората да проверяват дали има канализация в района.\n\nСпоред нея проблемът с наводняването на различни места в София при обилни дъждове може да се реши само чрез изграждането на канализация в целия град.\r\nФандъкова се надява строителство без изградена преди това канализация да се забрани скоро със закон. По думите й в централната част на града тя е на около 100 години. Именно затова при ремонт на булеварди се подменят и тръбите, уточни кметът пред bTV.\n\r\nОтносно разширяването на метролинията в София, Фандъкова коментира, че това е най-важният и екологичен проект за града. Изграждането на третия лъч ще се случи на два етапа, като се предвиждат 12 нови линии. Първите 8 – от \"Красно село\" до Малък градски театър, ще бъдат изградени до края на 2019 г.\r\r\n                    \r\n                    Останалите четири станции – до \"Овча Купел\" и Горна баня, ще бъдат готови в началото на 2020 г. Първите нови влакове вече са у нас – те са енергоспестяващи, допълни Фандъкова.\n\r\nРазширението на бул. \"Тодор Каблешков\" ще завърши преди 20 юли, когато е крайният срок по план.\r\nРемонтът по бул. \"Васил Левски\" от ул. \"Граф Игнатиев\" до Софийския университет ще приключи в началото на август, след това ще започне реконструкцията от Ректората до паметника на Васил Левски, уточни кметът.\n\r\nФандъкова каза, че общината решава проблема с липсата не места в детските градини със строителство и паралелно модернизиране на старите градини и училища.", "date": "2018.07.05", "title": "Наводненията в София - заради липса на канализация"}
{"url": "https://www.dnes.bg/notifikacii/2018/07/05/spipani-na-granicata-nezakonni-pistoleti-i-boepripasi.381341", "text": "Митнически служители на ГКПП Капитан Андреево задържаха 3 газови пистолета, 367 патрона и 7 метални бокса при два случая на контрабанда, съобщиха от Агенция \"Митници\".\r\nПри единия на щателна митническа проверка е бил подложен влизащ в страната ни от Турция лек автомобил, управляван от турски гражданин. Водачът на превозното средство заявил, че не внася лични вещи, стоки или валутни ценности за деклариране. При извършената проверка инспекторите откриват в личния багаж в купето на автомобила укрити два газови пистолета и 50 патрона за тях, както и 7 метални бокса.\r\nПри друга проверка на влизащ от Турция лек автомобил, управляван от немски гражданин с турски произход, отново в личния багаж са открити един газов пистолет и 317 патрона за него.\r\nКонтрабандните пистолети, патроните и металните боксове са били задържани. На нарушителите са били съставени актове и им е задържано обезпечение от общо 900 евро.\r\n ", "date": "2018.07.05", "title": "Спипани на границата: Незаконни пистолети и боеприпаси"}
{"url": "https://www.dnes.bg/stranata/2018/07/05/ubiistvoto-na-ucheniia-blizkite-otkrili-kolata-mu-sluchaino.381336", "text": "\"Татко имаше дупка на главата, беше целият син, а колата му потънала в кръв\". Това разказа дъщерята на убития доцент от Пловдив, Стефан Нейков, Наталия Нейкова. В понеделник 70-годишният учен бе пребит до смърт от съпруг на негова студентка. Няколко часа преди да научат за убийството, близките издирвали Стефан из пловдивския кв. \"Тракия\". Доцентът от института по растителни генетични ресурси в Садово и жена му Ирена живеят там в панелен блок.\n\n\n\n\"Не се прибра до 21:30 ч. и първоначално си помислих, че гледа някъде мач. След като не вдигна телефона, се притесних. Винаги се обаждаше и ме уведомяваше къде е\", обяснява съпругата. \r\r\n                    \r\n                    Ирена и синът ѝ Николай Нейков, който е главен асистент в института, където се пенсионирал баща му, обиколили заведенията в района, но не го открили. Зловещата новина за смъртта му научили от Наталия. Нейният 19-годишен син карал автомобила си по бул. \"Христо Ботев\" и забелязал колата на дядо си, оградена с полицейски ленти. Наоколо имало и много униформени. Младежът се обадил на майка си Наталия. \r\nПри аутопсията по тялото на доц. Нейков са открити следи от удари. Потрошени били черепът му и ребрата. Мъжът издъхнал вследствие на побой с дървена бейзболна бухалка. \r\n42-годишният нападател Илия Стоичков е в ареста с обвинение за убийство. Съпругата му Иванка, която присъствала на побоя, а след това изхвърлила бухалката край река Марица, е разпитана като свидетел и е освободена. Пред разследващите тя обяснила, че записала магистратура в Аграрния университет, но няколко пъти я прекъсвала. Доцентът обещал да ѝ помогне да завърши, като използва контактите си там. Поискал в замяна секс и пари. За каква сума е ставало въпрос от прокуратурата не дават информация.\r\n32-годишната Иванка се познавала с доц. Нейков покрай сина му Николай. Двамата били състуденти в университета, когато учели за бакалаври.\r\n\"Още тогава ученият и дамата са имали отношения\", посочи зам. окръжният прокурор Галин Гавраилов, без да уточнява дали са били интимни. \r\nСемейството на доц. Нейков е шокирано от версията за секс и рекет, по която основно работи полицията. Според близките тя е очернила паметта на един добър човек и учен.\r\n\"Това са твърдения на съпрузите убийци. Защо разследващите ги обявяват в публичното пространство? Върху баща ми се изля помия, очерниха името на един уважаван учен\", казва синът му Николай Нейков, цитиран от \"\". \r\nПо думите му доц. Стефан Нейков бил отвратен от пловдивски университет, където преподавал преди 20-ина години. Тогава на изпит студентка отъркала крака си в неговия. За случката той разказал с възмущение на близките си.\r\n\"Какъв секс на 70 г. Не вярваме\", казват и съседките на учения. Описват го като възпитан и човечен. Помагал на трудноподвижните, бил пръв при оборките на градинката пред блока.\r\nУбиецът на доцента - Илия, е международен шофьор. Живее с жена си в пловдивско село. Младото семейство има син.\r\nОчаква се прокуратурата да внесе в съда искане за постоянен арест на убиеца на доцента.\r\nПрипомняме ви, че доц. Нейков е бил открит в безпомощно състояние, със следи от насилие, до колата си на бул. \"Христо Ботев\" до Военна болница в Пловдив на 2 юли т.г. след 22:00 ч. Минути след пристигане на медицински екип, той е издъхнал.", "date": "2018.07.05", "title": "Убийството на учения: Близките открили колата му случайно"}
{"url": "https://www.dnes.bg/mish-mash/2018/07/05/moda-za-liatoto-frenski-stil-i-kachestveni-materii.381337", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКрасивата дреха е продължение на красивия дух. В тази максима вярва дизайнерът Габриела Колева. Тя е запален франкофон, а френският стил успешно претворява в дрехите, които създава в модна къща \"Мезон Сант-Ерем\".\r\nВ студиото на  тя представи най-новата си колекция, за която сподели, че е вдъхновена от балета, както и от красотата и елегантността на танца.\r\n\"В съвремието не е важна просто дрехата. Материите са на първо място. Тези, с които работя избирам от Франция с голяма любов. Процесът по идентифицирането им и тяхното комбиниране е изключително творчески и интересен\", сподели в \"България сутрин\" Габриела Колева.\r\r\n                    \r\n                    Собственичката на \"Рошавата гарга\", която е авангардната линия облекла на модна къща \"Мезон Сант-Ерем\", разказа още, че предстои да отправи една интересна провокация в социалните мрежи. Габриела Колева пита \"Кой всъщност вдъхновява музите?\"\r\n\"Очаквам отговори както от жени, така и от мъже. Интересно ми е какво е днешното възприятие на хората по този въпрос\", допълни дизайнерката.", "date": "2018.07.05", "title": "Мода за лятото: френски стил и качествени материи"}
{"url": "https://www.dnes.bg/politika/2018/07/05/volen-siderov-poiska-izcialo-nov-systav-na-kevr.381346", "text": "Председателят на ПГ на \"Обединени патриоти\" Волен Сидеров предложи преизбиране на целия състав на КЕВР, тъй като според него комисията обслужва интересите на монополите.\n\r\nПарламентът днес обсъжда предложението на БСП за освобождаване на председателя на КЕВР Иван Иванов заради отказа му да изпълни задължението си в Закона за енергетиката - регулаторът да се произнесе по сделката за ЧЕЗ. Според Волен Сидеров обаче неговото освобождаване няма да реши проблемите и затова предлага преизбиране на целия състав на КЕВР и отчетността на комисията да стане истинска.\n\n\n\n\r\n\"В предложеното решение на БСП се иска освобождаването на Иван Иванов на база на Закона за енергетиката. Ще върна назад лентата да припомня как лично аз съм искал поне три пъти оставката на същия този председател на КЕВР. Още при преформирането на КЕВР, когато стана независима комисия, БСП тогава подкрепи както създаването на КЕВР, така и състава, който беше предложен с председател Иван Иванов. От 40 души от БСП тогава бяха двама. Това говори, че всъщност групата на БСП тогава – г-жа Нинова също беше там, на практика е подкрепила Иван Иванов“, каза още Сидеров, цитиран от \"Фокус\".\r\n                    \r\n                    \r\nТой посочи и че докладът на КЕВР от 2016 г. е гласуван с 16 гласа на БСП, два от които са на Корнелия Нинова и Драгомир Стойнев.\n\r\n\"Тоест, ние имаме една непоследователност – в последния момент БСП излиза и казва, че председателят трябва да се смени. До какво ще доведе това? Ще промени ли решенията на комисията? Аз съм за свалянето на председателя на КЕВР с две ръце, но това няма да промени решенията ѝ и тя ще продължи да обслужва монополите в енергетиката и най-вече чуждите монополи. За това предлагам проблемът да се реши кардинално. Предлагаме преизбиране на целия състав на КЕВР и отчетността на комисията да стане истинска, защото в момента тя е формална. В момента КЕВР е извън всякакъв контрол – тя е толкова независима, че няма друг такъв орган в държавата, дори и Прокуратурата\", продължи той.", "date": "2018.07.05", "title": "Волен Сидеров поиска изцяло нов състав на КЕВР"}
{"url": "https://www.dnes.bg/obshtestvo/2018/07/05/mvr-shefyt-otseche-ne-tyrsia-sigurnost-za-posta-si.381340", "text": "Вътрешният министър Валентин Радев заяви, че не търси сигурност за поста си, а гледа да си свърши работата.\r\n\"И на моите колеги от  политическото ръководство, и от професионалното ръководство, и полицаи  казвам едно - най-добрата защита е вашата добра работа и истината\", каза министърът в интервю за БНР.\r\nСпоред него в сектора за сигурност се усеща стабилност.\n\nДнес, година след полицейските протести, празнуваме заедно със синдикатите. Намерихме конструктивен тон, посочи Радев. По думите му промените в Закона за МВР трябва да бъдат готови към края на годината и да бъдат внесени в парламента в началото на следващата сесия.\r\r\n                    \r\n                    Той обясни, че промени вече се случват, но постепенно, и реформите ще бъдат еволюционни, а не революционни.\n\r\nСедемте синдиката в системата изразяват мнението на над 1/3 от служителите и политическото ръководство ще се вслуша в техните искания, \"ако са социални, а не управленски\". \"Управленските нека оставим на правителството, на политическото ръководство и на професионалното ръководство\", каза министърът.\n\r\nРадев отказа да коментира критиките на БСП във вота на недоверие, защото в тях нямало анализи. Той отрече да е му е оказван натиск от коалиционните партньори в управлението.\n\r\n\"Аз не съм усещал такъв натиск. Не съм усещал някой да ни спре по посоката, в която сме решили да управляваме министерството. Надявам се, няма и в бъдеще. Аз съм в много добри отношения с вицепремиера Каракачанов, с премиера и с моите колеги. Не виждам тук някакъв проблем\", каза МВР шефът.\n\r\nПо повод оставката на директора на ОД на МВР в Ботевград заради случая \"Пелов\", министърът коментира, че той не е бил единственият, но е един от основните отговорни за състоянието на дирекцията.\n\r\n\"И комисар Григоров, и неговият заместник са много добри служители. Те просто не се справиха на тези постове. Ако погледнете кариерите им назад, аз съм много впечатлен и от едната, и от  другата, но в момента, на тези постове, те просто не са успели да дадат най-доброто от себе си\", смята Радев.\n\r\nОтделните случаи взривяват общественото мнение за кратко, но като цяло системата е по-стабилна, смята министърът. Той изтъкна, че прокуратурата е господар на следствието и голяма част от работата на МВР остава необяснена по обективни причини.\n\r\n\"Цялата система за сигурност работи така, че тези, които са престъпили закона, да получат своето наказание. Може да не стане веднага, но в крайна сметка по-важното е, както стана с \"Килърите\" и \"Наглите\", да получат осъдителни присъди. Там имаше доживотни присъди. Това не се е случвало с периоди назад в държавата\", посочи Радев.", "date": "2018.07.05", "title": "МВР шефът отсече: Не търся сигурност за поста си!"}
{"url": "https://www.dnes.bg/obshtestvo/2018/07/05/opasno-liato-deca-igraiat-na-sol-i-led-tyrsiat-sykrovishte-na-magistralata.381330", "text": "11-годишно момче изгори ръката си, изпълнявайки инструкциите на опасна игра от интернет. Предизвикателството се казва \"Сол и лед\". В него участват и много по-малки деца.\r\n\"Открих играта в интернет. Пробвах да видя какво ще стане и ми излязоха мехури на ръката. Направих го три пъти\", разказа Калоян.\r\nВключил се в играта, за да открие своя праг на болката.\n\n\n\r\nПредизвикателството е да сложи на ръката си сол, след което върху солта - кубче лед. При това се получава химична реакция и температурата рязко пада.\r\n\"Резултатът е \"Пирогов\" и белези за цял живот. Този експеримент е много опасен\", заявим пред \"Нова тв\" майката на момчето, което вече е претърпяло три интервенции.\r\r\n                    \r\n                    По думите й той не е първият пациент на отделението по изгаряне. Много деца преди него са пострадали при същото предизвикателство.\r\nТова не е единствената опасна игра в интернет. 14-годишно момиче беше открито от полицаи на мантинелите на АМ \"Тракия\". То търсило съкровище. В играта участвали и по-малки деца. Участниците трябва да пуснат локацията си и играта им показва точно на къде да търсят.\r\n\"От игра в интернет намерили локация, в която търсят ковчеже със  скрити съкровища. Добре че тогава е минал някакъв човек, който се е обадил на полицията. Те са се разхождали с двама приятели между мантинелите на скоростната тангента  по пътя за Чепинци на магистрала \"Тракия\", разкри майката на момичето. \n\r\nПо думите й в \"кутиите със съкровища\" други деца са откривали дребни суми, телефони, части от компютър.\n\r\n\"Играта е такава, че ти като намериш ковчежето, взимаш нещо, но и оставаш нещо, няма значение какво\", заяви тя.", "date": "2018.07.05", "title": "Опасно лято: Деца играят на \"Сол и лед\", търсят съкровище на магистралата"}
{"url": "https://www.dnes.bg/politika/2018/07/05/bsp-ne-uspia-da-butne-shefa-na-kevr-ivan-ivanov-ostava.381348", "text": "Парламентът отхвърли с 63 гласа \"за\", 125 \"против\" и 3 гласа \"въздържал се\" предложението на \"БСП за България\" за предсрочно прекратяване на пълномощията на Иван Иванов като член и председател на Комисията за енергийно и водно регулиране /КЕВР/.\n\n\n\n\n\r\nРешението беше взето след два часа и половина дебати, пише БТА.\n\r\nОт левицата поискаха освобождаването на Иван Иванов заради негово изказване в парламента, в което той отказал да изпълни задължението си в Закона за енергетиката - регулаторът да се произнесе по сделката за ЧЕЗ, и нарекъл въпросния текст \"бланкетен\".\r\n                    \r\n                    \r\nОт БСП посочиха, че става дума за нежелание на изпълнителната власт и на КЕВР да си изпълнят законовото задължение, защото искат да прикрият сделката с ЧЕЗ, зад която стоят частни интереси, подкрепени от правителството на Бойко Борисов.\n\r\nОт ГЕРБ обвиниха БСП, че упражнява политически натиск върху КЕВР с тези 200 хиляди подписа срещу сделката за продажба на ЧЕЗ. Те посочиха, че промените в Закона за енергетиката не работят без конкретни критерии и именно това е казал Иван Иванов от парламентарната трибуна.\r\nСпоред \"Обединени патриоти\" освобождаването само на председателя на КЕВР няма да доведе до промяна на политиката на регулатора, който е колективен орган. Тя ще продължи пак да обслужва монополите в енергетиката, най-вече чужди, коментира председателят на групата Волен Сидеров. Той предложи промени в Закона за енергетиката, с които да се редуцира състава на регулатора и да бъде избран нов.\n\r\nОт ДПС коментираха, че не може без критерии да се прилага законът и искането за освобождаване на Иванов е политическо. Отговорността за приемането на изменението в закона е на НС, без ДПС. Ние не бяхме съгласни и не гласувахме, посочи Рамадан Аталай. Всички вкупом влязохте в чувала, коментира той. Според него най-слабият във веригата, когото БСП можели да атакуват, се е оказал Иван Иванов.\n\r\nСпоред \"Воля\" след поправката в закона, патриотите е трябвало да внесат и съответните критерии за произнасяне на КЕВР. Нека всички да си признаем, че това, което сме гласували, е една поправка, която няма как да работи и да не си измиваме ръцете с КЕВР, призова Пламен Христов.\n\r\nИскрен Веселинов /ОП/ обясни, че са предложили текстове, които да доразвият логиката на закона, но идеята на специалната комисия за контрол на КЕВР е била тези текстове да се обсъдят в Министерството на енергетиката. Законът трябва да се изпълнява, въпросът е дали е дошъл моментът да се изпълнява, коментира той. Докато не се стигне до сделка, Комисията не би следвало да се произнася, смята Веселинов.\n\r\nДелян Добрев /ГЕРБ/ коментира, че от ГЕРБ са гласували този текст от Закона за енергетиката, за да угодят на опозицията. Той посочи, че днешното искане за оставка на Иванов е продължение на натиска с подписката, внесена в КЕВР. Той попита Драгомир Стойнев от левицата дали се е подписал срещу сделката за ЧЕЗ. Писмено сте поискали от регулатора да не дава съгласие за разпореждане с имуществото на ЧЕЗ, коментира Добрев.\n\r\nВ отговор Драгомир Стойнев /\"БСП за България\"/ посочи, че председателят на регулатора е дал това листче на Добрев, за да може да го атакува от трибуната. Виждаме перфектно взаимодействие между управляващите и една независима институция, коментира той. По думите му това още повече показва, че председателят изобщо не е независим, а е зависим от управляващите.\n\r\nГЕРБ управляват, за да угодят на опозицията - интересна теза, която заслужава внимание, отбеляза лидерът на БСП Корнелия Нинова. По думите й най-накрая опозицията е получила признание. Тя отбеляза, че вчера работодателските организации и операторите в енергетиката са застанали като един в защита на Иванов, но това не се споменава. \"200 хиляди българи да си кажат свободно мнението е натиск, политическа партия да поиска изпълнение на закона е натиск, а онези, чиято печалба зависи от решенията на КЕВР, да се произнасят по този спор и да защитават КЕВР, не е натиск\", коментира тя. \n\r\nСлед дебата шефът на КЕВР Иван Иванов коментира, че комисията е напълно независим орган. \n\r\nИванов припомни и подкрепата, която е получил едновременно от българския бизнес, който твърдо настоява да не бъдат повишавани цените на електроенергията, топлоенергията и природния газ, и от енергийните дружества, които обратно - искат скок на тези цени. Това, че и от двете страни се получава подкрепа за комисията, означава, че ние наистина намираме балансираните решения, които да бъдат в интерес на обществото преди всичко, обобщи председателят на КЕВР.", "date": "2018.07.05", "title": "БСП не успя да бутне шефа на КЕВР, Иван Иванов остава"}
{"url": "https://www.dnes.bg/obshtestvo/2018/07/05/ocenka-ot-mvr-bylgariia-nai-sigurno-i-stabilno-miasto-na-balkanite.381343", "text": "\nБългария е стабилно и може би най-сигурното място на Балканите, смята вътрешният министър Валентин Радев.\r\nОтговорностите и изискванията на хората към МВР са големи, заяви още той на честванията по повод 139-годишнината от създаването на ведомството пред паметника на Незнайния воин в София.\n\n\nПо думите му понякога полицаите са обругавани несправедливо, а голяма част от  работата на МВР остава скрита.\r\nТакива например били шестте месеца на  председателството, когато не е бил допуснат нито един инцидент, предаде БТА.\r\nПо повод акцията, при която беше задържан братът на депутата Димитър  Аврамов - Борислав, Радев заяви, че няма да бъде допуснато полицаи и  магистрати да бъдат \"поръчвани\".\r\r\n                    \r\n                    \"Не ме вълнува, че е брат на депутат.  Фактът, че поръчват полицаи, означава, че престъпниците са притиснати в  ъгъла\", коментира Радев и каза, че търсенето на \"мозъците\" на групата придължава.\r\n\"До  тях се стига. Затова стигаме до \"машите\". Така умишлено пускаме  мигранти, за да стигнем до каналджиите. Сега има около 700 мигранти в  двата центъра на Агенцията за бежанците\", отчете министърът.\r\nСпоред него това показва, че органите в държавата се  справят добре с миграцията.\r\nВидят ли празник - взривяват банкомат, така вътрешният министър коментира днешния случай в столичния кв. \"Люлин\".\r\nЯвно не са комептентни, не искам да ги уча, но от камерите се вижда, че взривяват, наблюдават и бягат, описа инцидента Радев.\r\nОпитът за взривяване на устройството пред голям хипермаркет бе направен тази нощ. По първаночални данни извършителите не са успели да откраднат пари от банкомата.\r\n \r\n \r\n ", "date": "2018.07.05", "title": "Оценка от МВР: България - най-сигурно и стабилно място на Балканите!"}
{"url": "https://www.dnes.bg/obshtestvo/2018/07/05/shkaf-edva-ne-ubi-4-godishno-dete-v-zabavachka-uchitelkata-mylchi.381310", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        4-годишно момиченце оцеля като по чудо след инцидент в детска градина в Горна Оряховица. Дървен шкаф паднал върху детето при опит да вземе играчка.\r\nСлучаят е отпреди седмица, но до вчера ръководството прикривало случилото се. Състоянието на детето все още остава тежко, предава Bulgaria ON AIR.\r\nЛамбина си играела с другите деца от сборната група в детската градина, когато посяга да вземе конструктор от шкафа с играчки. В този момент обаче дървената конструкция се стоварва върху нея.\r\nПо време на инцидента в стаята са жена от помощния персонал и учителката по музика на децата. Никой обаче не се е обадил в Бърза помощ, а на майката съобщили едва час по-късно.\r\nОт общината в Горна Оряховица са започнали проверка по случая, след което ще бъде определено наказанието на ръководството на детската градина. Вижте още в репортажа на Мирела Дончева.", "date": "2018.07.05", "title": "Шкаф едва не уби 4-годишно дете в забавачка, учителката - мълчи"}
{"url": "https://www.dnes.bg/sofia/2018/07/05/kyrtish-vdigash-shum-v-bloka-remonti-prez-uikenda-samo-s-razreshenieto-na-sysedite.381311", "text": "Нова наредба за обществения ред ще регулира шума в София. Очаква се текстът да бъде гласуван на 26 юли от Столичния общински съвет. С наредбата се забраняват шумните строително-монтажни работи от 22 ч. вечерта до 8 ч. сутринта и от 14 до 16 ч. Подобни дейности се допускат през уикенда, но само в регламентираните часове и след разрешение от съответния районен кмет. \n\r\nСъщата забрана се въвежда и за домашни ремонти, като в почивните дни те ще може да се правят само с разрешението на съседите. \n\r\n\"Засегнатите съседи могат да се обаждат на тел. 112 или на телефона за сигнали на Столичния инспекторат\", уточни председателят на комисията по обществен ред и сигурност към СОС Иван Илиев пред \"Труд\".\r\n                    \r\n                    \r\nАко не спазваме часовете за строеж в сградите глобата за първоначално нарушение е от 100 до 200 лв. за физическо лице, или имуществена санкция от 200 до 400 лв. за юридическо. За повторно нарушение глобата е от 200 до 400 лв. При СМР-тата в отделни обекти в зависимост от това дали е първо или второ нарушение, санкциите варират от 100 до 1000 лв.\n\r\nВ часовата забрана не влизат всички обекти, които са с възложител Столичната община и държавата, т.е. тя не се отнася за ремонтите на метрото и големите булеварди.\n\r\nВъзможно е главният архитект Здравко Здравков да внесе в общината до петък предложение за промяна в текста от наредбата, засягащ строително-монтажните работи извън блоковете. С него трябва да се дефинират изключенията, при които заради наложителен непрекъсваем производствен цикъл, строежите не могат да спрат от 14 до 16 ч. \"Когато например отливат основи и плочи, е възможно да получат разрешение въпреки часовите забрани\", уточни Илиев. \n\r\nШумът на обществени места се забранява от 22 ч. вечерта до 8 ч. сутринта. Масови мероприятия ще са разрешени от 8 до 22 ч. Изключение се допуска само за новогодишния концерт на 31 декември срещу 1 януари, който може да продължи до 1 през нощта. В останалите дни фойерверките не са разрешени след 22 ч. – санкциите варират от 100 до 500 лв.\n\r\nГлоба от 100 до 300 лв. за първо нарушение чака правещите каскади с ролери, велосипеди и скейтборд извън определените за това места. Предстои да бъде уредено кои ще са тези места , като на тях ще има специални рампи за каскадите. Ограничава се и ползването на общински имоти за артистични изяви. Ако уличните музиканти пускат озвучителни уредби, санкцията е от 50 до 100 лв. Ще изчезнат и просяците, които мият стъкла по кръстовищата – дейността им се наказва с глобата от 100 до 300 лв.\n\r\nЗабраните за гонките и за поругаването на паметници отпадат от наредбата, защото ги има в законодателството. Отпадна и забраната за пиенето на алкохол в парковете.", "date": "2018.07.05", "title": "Къртиш, вдигаш шум в блока... Ремонти през уикенда само с разрешението на съседите!"}
{"url": "https://www.dnes.bg/balkani/2018/07/05/trus-ot-4-1-po-skalata-na-rihter-razliulia-albaniia.381312", "text": "Земетресение с магнитуд 4.1 по скалата на Рихтер е регистрирано в Адриатическо море, в близост до Албания, показва справка на интернет страницата на Европейския средиземноморски сеизмологичен център (EMSC).\r\nЗеметресението е регистрирано в 04:09 часа местно време (05:09 часа българско време) на дълбочина от 5 км. Епицентърът е на 36 км от столицата Тирана и на 20 км от албанския град Шияк.\r\nТрус с магнитуд 3.7 по скалата на Рихтер е регистрирано и в Черна гора.\r\nЗеметресението е регистрирано в 03:39 часа местно време (04:39 часа българско време) на дълбочина от 2 км. Епицентърът е на 17 км от столицата Подгорица, на 132 км от албанската столица Тирана и на 173 км от столицата на Босна и Херцеговина Сараево.\r\nИ при двата труса няма данни за жертви и материални щети.", "date": "2018.07.05", "title": "Трус от 4.1 по скалата на Рихтер разлюля Албания"}
{"url": "https://www.dnes.bg/zvezdi/2018/07/05/boecyt-na-terena-futbolistyt-stiliian-petrov-na-39.381303", "text": "\n\r\nНа 5 юли рождения си ден празнува българският футболист Стилиян Петров. \n\r\nРоденият през 1979 г. в Монтана футболист е започнал кариерата си в отбора на града. След това обаче кариерата му го отвежда до ЦСКА, Селтик и Астън Вила. \n\r\nТой е и рекордьорът в националния отбор на България - 105 срещи. В тях е успял да отбележи 8 гола \n\r\nСтилиян Петров дебютира за Българският национален отбор по футбол на 23 декември 1998 г. в приятелска среща с Мароко. На 29 март 2000 г. той вкарва първия си гол за националния отбор в приятелски двубой срещу Беларус.\r\n                    \r\n                    \r\nВ Шотландия има 4 титли с отбора на Селтик, както и още 6 купи от различните турнири в страната.\n\r\nПрез 2003 година е обявен за Футболист №1 на България. Още 5 пъти е избират за футболист №2 на страната.\n\r\nПрез 2006 година е обявен за почетен гражданин на Монтана. Футболистът дарява премията за званието на деца с умствени увреждания.\n\r\nНа 30 март 2012 г. в официалният сайт на Астън Вила е публикувано съобщение, че Стилиян е диагностициран с левкемия. След тежка и продължителна битка той преодолява болестта.\n\r\nНа 9 май 2013 г. в специално интервю Стилиян Петров обявява оттеглянето си от професионалния футбол. 3 години по-късно обаче той обяви завръщането си на терена.\r\nСтилиян Петров е женен, като със съпругата си Паулина имат 2 деца – Стилиян и Кристиян.\r\n ", "date": "2018.07.05", "title": "Боецът на терена: Футболистът Стилиян Петров на 39"}
{"url": "https://www.dnes.bg/politika/2018/07/05/sled-sreshtata-v-solun-shte-rabotim-za-obsht-infrastrukturen-prysten.381313", "text": "България, Румъния, Сърбия и Гърция се споразумяха да работят за общ инфраструктурен пръстен, който да свърже магистралите, жп линиите и пристаницата на четирите държави. Това стана в рамките на срещата на формата за сътрудничество в Солун.\n\r\nПо думите на премиера Бойко Борисов транспортният пръстен ще включва пристанища, пътища и ЖП-линии. Ще се събира една такса, но парите ще се разпределят между всички страни, пише БНР.\n\n\r\n\"Да направим като едно гише. Където и да обложиш стоката, където и да си, да имаш целия пазар. Единна такса. За да можем да улесним максимум товарите, да можем да вкараме от Африка и Азия товарите. Не мигрантите, а товарите, през нашите пристанища. Така ще свържем Варна, Бургас, Констанца, Букурещ, Русе, Александруполис, Кавала, Солун\", каза премиерът. \r\n                    \r\n                    \r\nБорисов допълни, че България е направила така че всички страни от региона да могат да се представят пред другите страни членки от ЕС по време на изтеклото европредседателство. \n\r\nГръцкият премиер определи българското председателство като изключително успешно и по същността си - \"балканско\".  \n\r\n\"Не забравяйте, че Балканите са на кръстопътя на три континента и в бъдеще ще играят съществена роля в геополитически и икономически план\", заяви Ципрас. Той бе категоричен, че с направените стъпки по време на българското европредседателство пред Балканите има нова перспектива.\n\r\n\"За Сърбия срещата в Солун е много важна. За нас е много важна подкрепата на България, Гърция и Румъния\", обяви президентът на Сърбия Александър Вучич. Той обясни, че за първи път са говорили за обща компания, която да управлява транспортните инфраструктурни проекти и за печалбите, които ще имат четирите държави.\n\r\nВучич отново подчерта, че Сърбия не е решила своя проблем с Прищина. \n\r\n\"Аз никога не съм се намесвал в проблемите на други страни и няма да взема отношение за името на Македония\", каза сръбският президент. Той обяви, че сънародниците му се радват за близкото решаване на проблема с името.\n\r\nПремиерът на Румъния Виорика Дънчила приветства Борисов за успешното председателство. Тя припомни, че догодина Румъния ще поеме ротационното председателство и увери, че темата Западни Балкани отново ще е във фокуса на вниманието.", "date": "2018.07.05", "title": "След срещата в Солун: Ще работим за общ инфраструктурен пръстен"}
{"url": "https://www.dnes.bg/tenis/2018/07/05/viktoriia-tomova-zagubi-ot-serina-uiliams-na-uimbyldyn.381314", "text": "Бившата лидерка в световната ранглиста на женския тенис Серина Уилямс победи лесно родната първа ракета Виктория Томова след 6:1, 6:4 в среща от втория кръг на Уимбълдън.\r\nТова обаче не омаловажава достойното представяне на българката на турнира, където тя преодоля квалификациите и спечели убедително в първия кръг срещу Тереза Смиткова.\r\nВ първия сет американката проби нашенката в четвъртия и шестия гейм, а освен това успя да си спечели и всяко едно от подаванията.\r\nВторият сет започна добре за Вики и тя отрази три точки за пробив, за да си спечели подаването. Серина обаче бе безмилостна и все пак проби в третия гейм, а след това затвърди пробива след труден гейм, в който й се наложи да спасява точка за неговото връщане.\r\nВторият сет се реши от един единствен пробив в третия гейм, а Вики като цяло се държа доста достойно по време на него.", "date": "2018.07.05", "title": "Виктория Томова загуби от Серина Уилямс на Уимбълдън"}
{"url": "https://www.dnes.bg/notifikacii/2018/07/05/myjyt-i-jenata-ot-eimsbyri-otroveni-s-novichok.381315", "text": "Мъжът и жената, които са в критично състояние в болница в английското графство Уилтшър, са били изложени на нервнопаралитичния агент \"Новичок\", съобщи британската полиция, цитирана от световните агенции.\n\r\nТова е същото вещество, което бе използвано при атаката срещу бившия руски шпионин Сергей Скрипал, припомня Ройтерс, цитирана от БТА.\n\r\nМъжът и жената, и двамата британски граждани, бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му Юлия.\n\r\n\"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", определено като същото нервнопаралитичното вещество, с което бяха отровени Сергей и Юлия Скрипал\", съобщи ръководителят на контраразузнаването Нийл Басу, цитиран от Асошиейтед прес.\r\nМестната полиция определи случая като \"тежък инцидент\".\n\r\nСпоред полицията няма разузнавателни данни двойката да е нападната умишлено и нищо в биографиите им не предполага те да са били цел на атака. Все още не се знае как е било пренесено нервнопаралитичното вещество, допълниха силите на реда.\n\r\nПо думите на Басу не е ясно дали има връзка между случая в Еймсбъри и Скрипал.\n\r\nБлизо 100 служители на частите за борба с тероризма работят по делото. Полицията е отцепила най-малко пет отделни зони, включително парк и недвижим имот в Солсбъри, както и аптека и баптистка църковна сграда в Еймсбъри, допълва Ройтерс.", "date": "2018.07.05", "title": "Мъжът и жената от Еймсбъри - отровени с Новичок"}
{"url": "https://www.dnes.bg/politika/2018/07/05/karakachanov-bylgarskiiat-narod-moje-da-razchita-na-armiiata.381317", "text": "\"Българската армия е служила само на едно - да защитава териториалната цялост и независимост на българския народ. Да, ние сме членове на силен Алианс, но аз смятам и го казвам открито, че българският народ и българската нация, могат да разчитат на своята армия\". Това заяви министърът на отбраната Красимир Каракачанов днес в словото си на тържествената проверка (заря) по случай бойния празник на гарнизон Пловдив, който се отбелязва за трета поредна година.\n\r\n\"Правим този празник и заради хората, защото армията както преди, така и днес е необходима на родината\", каза началникът на гарнизон Пловдив и командир на 68-ма бригада \"Специални сили\" бригаден генерал Явор Матеев, цитиран от БТА. Той подчерта, че честванията на бойния празник са под мотото \"Вече възродихме една славна традиция, нека я утвърдим\".\r\n                    \r\n                    \r\nПо-рано тази вечер се състоя празнично шествие на представителни блокове на военни формирования от гарнизон Пловдив по пешеходната зона в града, което събра стотици граждани и гости. Негово Високо Преосвещенство Пловдивският митрополит Николай отслужи заупокойна молитва в памет на загиналите. Поднесени бяха венци и цветя пред паметника на военнослужещите, доблестно изпълнили воинския си дълг.\n\r\nВ честването участваха военнослужещи и служители от военните формирования на Българската армия от гарнизон Пловдив: 68-ма бригада \"Специални сили\", Трета авиобаза - Граф Игнатиево, 24-та авиобаза - Крумово, 110-ти Логистичен полк и 91-ви Инженерен батальон, Втора зона за управление и наблюдение, регионална служба \"Военна полиция\", Военна болница - Пловдив, Военен съд, Военна прокуратура, Военното окръжие и други по-малки формирования.\n\r\nМинистърът на отбраната заяви пред журналисти, че е въпрос на време възстановяването на наборната военна служба.\n\r\n\"Това ще стане един ден, неизбежно е, въпреки опитите за съпротива и неразбирането на някой политици\", посочи министър Каракачанов и подчерта, че много страни в Европа вече са възстановили като традиция наборната военна служба.\n\r\nВ отговор на журналистически въпрос за имотите с отпаднала необходимост за армията министър Каракачанов заяви: \"Времето на подаръците свърши. Не можем да подаряваме терени на общини, включително и на община Пловдив, при положение, че на тях можем да строим и да решим жилищния проблем на стотици военнослужещи\".\n\r\nВъв връзка с резултатите от разследването на причините за катастрофата на хеликоптер Ми-17 на 11 юни 2018 г., министър Каракачанов подчерта, че минималния срок за приключване на процесуално-следствените действия е един месец, който още не е изминал. \n\r\nМинистърът на отбраната заяви, че към момента армията не разполага с хеликоптери за гасене на пожари и припомни, че хеликоптерите, за чийто ремонт гласува Министерският съвет миналата седмица, ще бъдат готови след около 9 седмици. \n\r\n\"Парите за възстановяване на летателната годност на всички хеликоптери са между 52 и 80 млн. лв. за около две години и половина\", каза още министър Каракачанов.", "date": "2018.07.05", "title": "Каракачанов: Българският народ може да разчита на армията!"}
{"url": "https://www.dnes.bg/world/2018/07/05/prezidentyt-na-boliviia-morales-operiran-ot-tumor.381316", "text": "Президентът на Боливия Ево Моралес е бил опериран от малък тумор, открит при редовен преглед. Това съобщи държавният глава в Тwitter, цитиран от Ройтерс.\r\n58-годишният Моралес, който е на власт от 2006 година и даде сигнал, че може догодина да се кандидатира за четвърти мандат, публикува своя снимка, на която лекари го преглеждат в болнично легло и написа, че е \"много добре, на 100 процента\" и ще бъде изписан днес.\r\nКабинетът му съобщи, че той е лекуван в частна клиника в град Ла Пас, пише БТА.\r\nМоралес, бивш фермер, отглеждал кока, и първият президент от коренното население на Боливия, по-рано бе опериран в Куба за отстраняване на доброкачествен тумор в гърлото и в Боливия заради травми на коляното, получени от игра на футбол.\r\n ", "date": "2018.07.05", "title": "Президентът на Боливия Моралес опериран от тумор"}
{"url": "https://www.dnes.bg/politika/2018/07/05/sled-solun-boiko-borisov-zaminava-za-saraevo.381318", "text": "След вчерашната среща с лидерите на Гърция, Румъния и Сърбия в Солун, днес премиерът Бойко Борисов ще е на посещение в Сараево. \r\nТам българският министър-председател ще се срещне с председателстващия съвета на министрите на Босна и Херцеговина Денис Звиздич.\r\nТема на разговорите ще бъде икономическото сътрудничество между двете държави и европейската перспектива пред Босна и Херцеговина, пише \"Дарик\".\r\nПо-късно българската делегация ще участва и в международен икономически форум. ", "date": "2018.07.05", "title": "След Солун: Бойко Борисов заминава за Сараево"}
{"url": "https://www.dnes.bg/notifikacii/2018/07/05/jega-v-kanada-goreshtinite-stigat-do-40-gradusa.381319", "text": "Най-малко 19 души са починали заради необичайните горещини, залели през последната седмица канадската провинция Квебек, предадоха Франс прес и ТАСС.\r\nСпоред представители на здравните власти 12 от тях са от най-големия град на провинцията Монреал.\r\nТемпературите през деня достигат 30-40 градуса по Целзий.\r\nВластите предупредиха по-рано, че рискови групи са лицата с хронични заболявания, с психически разстройства, самотници и хора, които прекарват много време в помещения без климатик. \r\nЗа последно толкова продължителна жега в Монреал бе регистрирана през 2010 година и тогава починаха 106 души, пише БТА.\r\nМетеоролози прогнозират, че студен фронт ще достигне Източна Канада едва в петък.", "date": "2018.07.05", "title": "Жега в Канада, горещините стигат до 40 градуса"}
{"url": "https://www.dnes.bg/stranata/2018/07/05/gorivata-skachat-dyjdovete-ne-spirat-cenata-na-hliaba-trygva-nagore.381321", "text": "Поскъпването на цената на природния газ и на течните горива, както и непрекъснатите дъждове водят до поскъпване на хляба.\r\nОсобено отражение върху цената на насъщния може да даде поскъпването на природния газ с почти 11%, което е твърде високо, смята председателят на  Регионалния съюз на хлебопроизводителите в Бургас Димитър Людиев. Повечето от големите хлебозаводи използват именно това гориво в производството си, обясни той, читиран от \"Монитор\".\r\nСпоред Людиев малките фурни, които са на ток и нямат големи транспортни разходи за реализация на продукцията, най-вероятно няма да вдигнат цената, защото електроенергията е поскъпнала с около 2%. Но и това увеличение може да се окаже опасно за бизнеса според него, защото ако твърде често има подобно поскъпване на тока, то се акумулира.\n\n\n\r\r\n                    \r\n                    В Пазарджик от вчера цената на всички видове хляб е повишена с между 10 и 15 стотинки. Поскъпването се свързва с увеличението на тока, което влезе в сила от 1 юли. При пълнозърнестите изделия поскъпването достига до 20 ст., информира БНР.\r\nЦеновият скок обхваща не само местните фирми за производство на хляб, но и тези от страната, които доставят стока в Пазарджик. Според Людиев в този район на страната обикновено продават на ръба на производствените си разходи и в един момент, искат не искат, трябва да вдигат цените.\r\n\"Работещите на ръба винаги първи вдигат цените\", добави браншовикът.\r\nДъждовете през последните седмици започват да се отразяват негативно на реколтата от пшеница и това също може да доведе до поскъпване на основната суровина за хляба смятат още зърнопроизводители.\r\n\"Валежите дойдоха в повече и като количество, и като времетраене\", каза Радослав Христов, председател на Тракийската асоциация на зърнопроизводителите.\r\n\"На места пшеницата започва да покълва на класа, което не е добре и има риск да паднат добивите от хубава пшеница, от която може да се прави качествен хляб\", поясни той.\r\nСпоред него дефицитът на българско качествено жито от тази реколта е гарантиран. \"В момента цената на едро на такова зърно вече скочи от 30 на 35 ст. за кг, защото трудно се намира\", уточни земеделецът. Христов поясни още, че в последните години и площите, засети с качествените сортове пшеница, подходящи за хляб, намаляват, защото те дават по-малки добиви. \"Повечето фермери предпочитат други сортове, известни на жаргон като фуражна пшеница\", смята той.", "date": "2018.07.05", "title": "Горивата скачат, дъждовете не спират: Цената на хляба тръгва нагоре"}
{"url": "https://www.dnes.bg/notifikacii/2018/07/05/da-ubiesh-jiraf-i-da-pozirash-s-nego-amerikanka-razgnevi-sveta.381322", "text": "\n\r\nАмериканка, която уби жираф в Африка, възмути света. В социалните мрежи тя публикува снимки, на които гордо позира с 18-годишен жираф, току-що убит от нея. Пояснява, че не става дума за застрашен вид животно и нейните действия всъщност ще помогнат на останалите животни, пише \"Индипендънт\".\r\n37-годишната Тес Томпсън Тейли от Кентъки е убила жирафа на сафари в Южна Африка миналата година.\r\n\"Молитвите ми най-накрая бяха чути, тъй като днес се осъществи мечтата ми“, написа тогава Тес в Twitter. “Видях този рядък мъжки екземпляр черен жираф и го следих известно време. Веднага разбрах, че това е той! Беше на повече от 18 години и тежеше около 1800 кг. Бях благословена, че успях да извлека от него около 900 кг месо“, писа Тес.\rВ момента на публикуването й снимката е минала почти незабелязано, докато не беше публикувана в Twitter профила на Africa Digest.\r\n\"Бяла американска дивачка, която е частично неандерталка, е дошла в Африка и е убила много рядък черен жираф благодарение на глупостта на Южна Африка. Нейното име е Тес Томпсън Тейли. Молим, споделете\", пишеше в поста.\r\n \"Ако нашето така наречено правителство не може да се грижи за дивите животни, може би е време да се вдигнем и да поемем отговорност за нашия континент, страна, извори и диви животни. Споделете, споделете, споделете! Да се обединим срещу обира на Африка, защото това е единственият дом, който имаме\", пишеше още в поста.\r\nСлед тази публикация социалните мрежи \"прегряха\", осъждайки действията на американката.\r\nМузикантът Моби определи жената като \"повредена и бездушна\", а дългогодишният водещ на \"Би Би Си\" Джон Симпсън я нарече \"идиотка\".\r\nАктрисата и активистка Дебра Месинг каза, че актът на Тес е \"отвратително, зло, неморално, безчувствено и себично убийство\".\r\nЛовът на жирафи обаче не е забранен в ЮАР. Страната взима големи суми от чужденци, след което им позволява да ловуват в определени резервати. Властите обясняват, че използват приходите за развъждане на редки животни.", "date": "2018.07.05", "title": "Да убиеш жираф и да позираш с него! Американка разгневи света"}
{"url": "https://www.dnes.bg/notifikacii/2018/07/05/vzriviha-bankomat-v-kvartal-liulin-v-sofiia.381326", "text": "Банкомат е бил взривен в столичния квартал \"Люлин\" през изминалата нощ. Сигналът за това е получен около 4 часа. \r\nПо първоначална информация извършителите не са успели да вземат пари, съобщи БНР. \r\nНай-вероятно отново са използвани бутилки със сгъстен въздух или газ.\r\nБанкоматът се е намирал в един от големите хипермаркети в квартала. \r\nПолицията издирва извършителите.\r\n ", "date": "2018.07.05", "title": "Взривиха банкомат в квартал \"Люлин\" в София"}
{"url": "https://www.dnes.bg/video-prognoza/2018/07/05/topyl-chetvyrtyk-no-pak-shte-vali-i-gyrmi.381320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nДнес ни очаква топло време, валежи над западната половина на страната са малко вероятни. Краткотраен дъжд и гръмотевици се очакват в централните и източните райони, както и в Рило-Родопския масив. Максималните температури ще са между 28° и 33°. Това съобщи в студиото на \"България сутрин\" по  синоптикът Симеон Матев.\n\r\nНад Черноморието ще бъде предимно слънчево. В следобедните часове и привечер с развитие на купесто-дъждовна облачност. Главно по северното крайбрежие ще има краткотрайни валежи и гръмотевици, ще духа слаб източен вятър. Максималните температури на въздуха ще са около 25-27°, а  е 24-25°.\r\nНад планините също ще се развива купесто-дъждовна облачност и ще има краткотрайни валежи с гръмотевици, по-значителни в Родопите.\n\r\nВ петък ще преобладава слънчево време. След обяд обаче на места в югозападната част от страната и в североизточните райони ще превали и прегърми.\n\r\nПрез почивните дни, най-напред в Западна България, а след това и в Източна ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки.\r\n ", "date": "2018.07.05", "title": "Топъл четвъртък, но пак ще вали и гърми"}
{"url": "https://www.dnes.bg/stranata/2018/07/05/poroi-udariha-pernik-navodniha-ulici-i-sgradi.381324", "text": "Поройни дъждове паднаха над Перник снощи и наводниха улици и сгради.\r\nКръстовищата \"Шахтьор\", пътните възли \"Марина бара\" и \"Ладовица\", където са входовете и изходите на Перник, останаха под вода, съобщи \"Дарик\".\r\nЕзера се образуваха на няколко места по вътрешноградската магистрала, най-тежко пострада квартал \"Хумни дол\". Под вода бе районът на Автогарата.\r\nНа входовете за Перник по магистралата София - Перник - Радомир - Кюстендил се образуваха километрични колони от автомобили, които изчакаха нивото на водата да спадне. На критичните места бяха екипи на Гражданска защита, на Пожарната и на ВиК.\r\nНад 30 сигнала са получени в Регионалната дирекция на пожарната в Перник във връзка с обилните валежи, които по информация от Областната управа са от 6 до 10 литра на квадратен метър.\r\r\n                    \r\n                    Сигналите са били най-вече за наводнени улици и мазета на сгради, както и за запушени канализации.\r\nНяма данни за загинали и пострадали граждани, а по населените места няма сигнали за бедстващи хора.\r\nНяма опасност от преливане на река Струма, както и на язовир \"Студена\". \n\r\n ", "date": "2018.07.05", "title": "Порои удариха Перник, наводниха улици и сгради"}
{"url": "https://www.dnes.bg/notifikacii/2018/07/05/dramata-v-tailand-trudniiat-pyt-kym-spasenieto.381338", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБезпредседентна мащабна спасителна операция, след като момчетата от отбора по футбол, които бяха заклещени с дни в пещерен комплекс в Тайланд, бяха открити. Сега обаче предстои трудната част и светът е притаил дъх с очакване 12-те момчета да бъдат извадени.\n\r\nПещерният водолаз Алекс Киров заяви в предаването \"България сутрин\" по , че децата първо трябва да бъдат захранени, за да възстановят своите сили и енергия, а чак тогава да бъдат обучени да се гмуркат. Възможно ли е да преплуват такова голямо разстояние? \n\r\n\"Хората, които са стигнали до загубената група, са с 35-годишен опит в гмуркането. Много по-различно е от любителското пещерно спускане. Има няколко души в света, които могат да стигнат до децата. \n\n\n\rТой твърди, че на излизане от пещерата водата е срещу тях и не се знае дали децата ще издържат на това усилие. \n\r\nД-р Петър Берон - спелеолог и следовател на пещери е категоричен, че на мястото в Тайланд са се събрали едни от най-големите специалисти по гмуркане в пещери и изкарването на децата ще премине успешно.\r\n“Вкарването на децата в тази пещера е лудост - една необмислена постъпка и то по време на дъждовния период в Тайланд. И в България е имало подобни случаи.“, коментира в предаването д-р Берон. \r\n ", "date": "2018.07.05", "title": "Драмата в Тайланд: Трудният път към спасението "}
{"url": "https://www.dnes.bg/akoshtete-vqrvaite/2018/07/05/teodor-salparov-stana-myjki-tatko.381347", "text": "Ралица Паскалева и Теодор Салпаров станаха родители на момченце!\r\nСинът им проплакал за първи път на 3-ти юли в столичната \"Света София\", а родителите решиха да го кръстят Максим.\r\nМомченцето се роди с перфектни мерки – тегло от 3 500 грама и дължина от 52 сантиметра.\r\n \r\nПо време на раждането е присъствал и таткото – родният волейболист Теодор Салпаров.\r\n \r\nПаскалева и Салпаров са заедно от лятото на миналата година, през октомври волейболистът обяви, че иска дете от приятелката си, а в началото на тази година самата тя обяви пред медии, че ще стават родители.\r\n \r\n", "date": "2018.07.05", "title": "Теодор Салпаров стана мъжки татко"}
{"url": "https://www.dnes.bg/obshtestvo/2018/07/05/petyr-kichashki-horata-s-uvrejdaniia-triabva-da-rabotiat.381349", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХората с увреждания са огромен човешки ресурс, който в държава с тежка демографска криза, каквато е България, не ползваме.\r\nТова каза Петър Кичашки, изп. директор на Институт за модерна политика и член на Комисията за защита от дискриминация, пред , в предаването \"Бизнес старт с водещ Христо Николов.\n\r\n\"Става въпрос за стотици хиляди хора, които, ако се включат на пазара на труда, това би създало само позитиви\". Събеседникът коментира, че е назрял моментът за цялостна и дълбока реформа в законодателството по проблемите на хората с увреждания.\n\r\nЗаконопроектът на омбудсмана Мая Манолова има своите достойнства, но има и някои неща, които трябва да бъдат дообмислени, каза Кичашки.\r\n                    \r\n                    \r\n\"Позитивите са свързани с това, че се отваря законодателна възможност да се гарантира личната помощ като социална услуга. До момента тя е на проектен принцип, когато има финансиране, тя съществува.\n\r\nЕвентуалните негативи са свързани с технологията на представяне и създаване на законопроекта. Друга е темата дали трябва да бъде в отделен законопроект, или може да се впише в контекста на един евентуален бъдещ закон за социалните услуги, или да влезе като отделен раздел или глава в готвения закон за хората с увреждания\".\n\r\nПроблемите на хора с увреждания са в три големи стълба. На първо място е достъпната среда. Другото е техническите помощни средства – ако не ползваш качествена количка, с която да се придвижваш, изпадаш в ситуация на тежка зависимост от една машина, която иначе би променила коренно живота ти. Третото е личната помощ, каза гостът.\n\r\nТой добави, че е факт, че в големите градове има значително подобрение на достъпността на средата, но с достъпа на хора с увреждания до обществени сгради продължава да има проблем.", "date": "2018.07.05", "title": "Петър Кичашки: Хората с увреждания трябва да работят"}
{"url": "https://www.dnes.bg/dnes-te-kazaha/2018/07/05/05-07-2018.381357", "text": "Не ме вълнува, че е брат на депутат. Фактът, че поръчват полицаи, означава, че престъпниците са притиснати в ъгъла. Вътрешният министър Валентин Радев за разбитата престъпна група", "date": "2018.07.05", "title": "05.07.2018"}
{"url": "https://www.dnes.bg/balkani/2018/07/05/borisov-v-saraevo-zapadnite-balkani-ostavat-prioritet.381356", "text": "Австрия възприе идеята за европейската перспектива на страните от Западните Балкани и в своето председателство ще продължи този приоритет, но страните от региона трябва да преодолеят различията помежду си. Това заяви премиерът Бойко Борисов след среща с председателстващия Съвета на министрите на Босна и Херцеговина Денис Звиздич, съобщи правителствената пресслужба. \n\r\n\"Можем да сме спокойни, че в следващите шест месеца процесът за европейската перспектива на Западните Балкани ще се движи\", каза Борисов и акцентира върху важността на проектите за инфраструктурна, транспортна и дигитална свързаност.\n\r\nБългарският министър-председател даде пример за решаване на различията с договорите, сключени между София и Скопие миналата година и Скопие и Атина преди месец. \"Защо Босна и Херцеговина трябва да се поучи и да вземе пример - за да намери решение на вътрешните си конфликти. Нито за България, нито за Гърция, нито за Република Македония това са били лесни решения, но това даде перспектива\", подчерта Борисов.\r\r\n                    \r\n                    \"Искам специално да благодаря за всичко, което България е направила за нас в последните 20 години и най-вече в последните 6 месеца\", каза от своя страна председателстващият Съвета на министрите на Босна и Херцеговина Денис Звиздич.\r\nТой посочи, че Българското председателство на Съвета на ЕС успя да постави и да спомогне за продължаването на фокуса върху региона в европейския дневен ред. „Това е изключително важно за нас, защото европейската перспектива е една от основните ни цели“, каза Звиздич.\r\nЗвиздич посочи и че двете страни ще продължат да работят за икономическото развитие и свързаността в региона, както и по темата със сигурността и борбата с екстремизма.\r\n ", "date": "2018.07.05", "title": "Борисов в Сараево: Западните Балкани остават приоритет"}
{"url": "https://www.dnes.bg/rusia/2018/07/05/pak-rusiia-i-novichok-za-tolkova-glupava-li-ia-smiatat.381359", "text": "Постоянното представителство на Русия в ОЗХО смята за глупава мисълта, че Москва \"отново\" е използвала нервнопаралитичното вещество, наричано \"Новичок\". Това заяви мисията в Тwitter, предаде ТАСС.\r\n\"За колко ли глупава смятат те Русия, че да използва \"отново\" т. нар. \"Новичок\" в разгара на световното по футбол и след специална сесия на конференцията на страните участнички в Конвенцията за забрана на химическите оръжия, на която бе взето решение ОЗХО да получи атрибутивни функции? - пита руската мисия. - Шоуто трябва да продължи, така ли?\"\r\nВеликобритания се насочва към хипотезата, че двамата жители на английския град Еймсбъри, пострадали от нервнопаралитично вещество, са станали жертви на последици от атаката срещу бившия руски шпионин Сергей Скрипал и дъщеря му Юлия през март. Това заяви днес пред Четвърти радиоканал на Би Би Си британският държавен министър по въпросите на сигурността Бен Уолъс, съобщи Ройтерс, цитирана от БТА.\n\n\r\r\n                    \r\n                    \"Работната хипотеза ще е, че са пострадали било от последици на предходното нападение, било от нещо друго, но не са били непосредствената цел\", каза Уолъс.\r\nМъж и жена, британски граждани, бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му. Британски медии съобщиха, че според местни жители името на жената е Дон Стърджис, а мъжът се казва Чарли Роули.\r\n\"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", определено като същото нервнопаралитичното вещество, с което бяха отровени Сергей и Юлия Скрипал\", съобщи по-рано днес ръководителят на контраразузнаването Нийл Басу, цитиран от Асошиейтед прес. \r\n ", "date": "2018.07.05", "title": "Пак Русия и \"Новичок\"? За толкова глупава ли я смятат!"}
{"url": "https://www.dnes.bg/mish-mash/2018/07/05/mis-rodopi-gorda-sym-shte-uchastvam-v-oshte-konkursi.381342", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПловдивчанката Виктория Лазарова спечели титлата \"Мис Родопи\" 2018. Красавицата спечели битката в конкуренция с други 11 хубавици от цяла България.\r\nПретендентките дефилираха в три кръга - по бански, в официални рокли и по футболни екипи. Лазарова, която е втора подгласничка на \"Мис Пловдив\" 2017 обясни, че планината е място, което много обича да посещава.\r\n\"Смятам да участвам и в други конкурси. Радвам се, че спечелих \"Мис Родопи\". Момичетата бяха страшно красиви, конкуренцията беше наистина доста голяма и много се гордея, че избраха мен\", сподели Виктория Лазарова в студиото на \"България сутрин\" по .\r\r\n                    \r\n                    Филип Стоянов, който е организатор на конкурса \"Мис Родопи\", разказа, че той се провежда за трета поредна година, нивото на конкурса е много високо. \"Идеята е да се популяризира този регион, който е много магнетична част на България\", допълни още Стоянов.\r\nПо думите му изборът на победителка е бил труден, защото всички участнички са били много красиви. Организаторът на \"Мис Родопи\" разказа, че Виктория Лазарова освен с красота е впечатлила и с представянето си на сцената, което също е от голямо значение.\n\r\n\r\n ", "date": "2018.07.05", "title": "\"Мис Родопи\": Горда съм! Ще участвам в още конкурси!"}
{"url": "https://www.dnes.bg/politika/2018/07/05/obrat-vse-pak-vdigat-akciza-na-bezdimnite-cigari-no-s-po-malko.381362", "text": "Цветан Цветанов изненадващо обяви, че мнозинството няма да оттегли проектозакона, с който ще се вдигне акциза върху бездимните цигари.\r\nВчера премиерът Бойко Борисов заяви, че проектът ще бъде изтеглен, тъй като има различия по темата с коалиционния партньор \"Обединени патриоти\". Преди това от ВМРО обявиха, че няма да подкрепят вдигането на акциза, тъй като не са доказани вредите за здравето от нагреваемите цигари. НФСБ пък са съвносители на промените и декларираха подкрепата си. Днес след среща в парламента обаче управляващите обявиха, че несъгласията са изгладени и проектът все пак няма да бъде оттеглен.\r\n\"Понеже във вчерашния ден имаше различни мнения, които бяха изявени от \"Обединени патриоти\" в лицето на ВМРО, и се получи едно пропукване, днес проведохме отново разговори. Разговори проведохме и снощи с премиера Бойко Борисов и днес с колегите стигнахме до решение, с което казваме, че няма да оттеглим законопроекта\", обясни на брифинг Цветан Цветанов и призна, че наистина е била нарушена комуникацията с колегите от ВМРО.\r\r\n                    \r\n                    Той уточни, че се отлага разглеждането на проекта от бюджетната комисия за следващата седмица и ще бъдат направени нови разчети, с които повишаването на акциза да бъде поетапно и ще се започне евентуално с 50%.\n\n\n\n\n\r\n\"Ще наложим практиките на държавите от ЕС. Там 70% е акцизът за електронната и 100% е акцизът за нормалната цигара. Затова смятаме, че ще е нормално да започнем към този момент с 50%\", уточни Цветанов.\r\nТой даде пример, че за обикновени цигари в момента акцизът е 3,50, а за нагреваемите - 0,93 ст. По думите му с повишаването на акциза не се цели увеличаване на цената на цигарите, а да се намали печалбата на фирмите. Така парите щели да влязат в бюджета и да бъдат употребени за дейности, от които държавата се нуждае.\r\nШефката на бюджетната комисия Менда Стоянова уточни, че в Източна Европа процентът на акциза на нагреваемите изделия спрямо конвенциалните е най-нисък. Тя уточни и че са готови да се увеличи акциза постепенно и се започва от най-приемливото в Европа.\r\n\"Най-висок процент на акциза на нагреваемите изделия спрямо конвенциалните е във Франция - 70%. В България той е 26%. Няма една западна държава, която да има по-малък процент на акциза от Бълргария. Неслучайно и заводите на тези цигари са в Румъния и Гърция\", коментира Стоянова.\r\nПредседателят на ПГ на \"Обединени патриоти\" Волен Сидеров пък настоя, че парите, които влязат в бюджета, ще могат да се използват за нуждаещите се. Искрен Веселинов от ВМРО пък обясни, че подкрепят проекта, стига потребителят да не е потърпевш от повишаването на акциза.", "date": "2018.07.05", "title": "Обрат: Все пак вдигат акциза на бездимните цигари! Но с по-малко..."}
{"url": "https://www.dnes.bg/stranata/2018/07/05/ucheniiat-ograben-nasilen-i-ubit-revniviiat-izverg-iska-vkyshti.381363", "text": "Златен синджир е издърпал от шията на доцент Стефан Нейков обвиненият за убийството в Пловдив Илия Стоичков. След това бижуто е било занесено от съпругата на извършителя в заложна къща. Това съобщи в Пловдивския окръжен съд прокурорът Георги Пенев, който присъства на разглеждане на мярката за неотклонение на Стоичков, цитиран от \"\".\n\n\n\n\nОсвен побоя и грабежа, бившият преподавател е бил изтезаван и сексуално, стана ясно по време на делото за мярката на обвиняемия.\r\nАутопсията е установила множество наранявания по главата, кръвоизливи, счупени ребра, разкъсани вътрешности и разкъсване на аналния отвор.\r\r\n                    \r\n                    \"Убиецът е вкарал бухалката в него\", описа зловещата сцена прокурорът по делото Георги Пенев, предаде Trafficnews.\r\n42-годишният Илиян Стоичков, обвинен в убийството на доцент Стефан Нейков, бе доведен с белезници в съда. Още преди да изтече 72-часоватата му мярка за неотклонение, Окръжна прокуратура е внесла искане за постоянно задържане под стража. Делото ще започне след половин час, тъй като адвокатът на Стоичков поиска да се запознае с материалите. Съпругата му не се появи в съдебната зала.\r\nСтоичков и 32-годишната му съпруга Иванка са в основата на жестокото престъпление. Илия е шофьор на камион. Родом е от пловдивското село, където живее заедно с родителите си, съпругата си Иванка и малкия им син. Според съседи през повечето време отсъства от вкъщи, тъй като поема курсове зад граница.\r\nМотивът за убийството е ревност, тъй като съпругът разбрал за връзка на съпругата си с пенсионирания преподавател. Тя се записала да учи в Аграрния университет още през 2005 година, но по различни причини многократно прекъсвала и не успявала да завърши висшето си образование.\r\nНейков обещал да ѝ помогне да се дипломира, но в замяна на това поискал някои услуги. Според обвинението, доцентът е поискал и пари, за да помогне.\r\nДокъде точно са стигнали отношенията между двамата е обект на разследването, което в момента продължава.\r\nСъпругът на \"вечната\" студентка обаче разбрал за случилото се и побеснял. Най-вероятно с помощта на жена си, той решил да заложи капан на преподавателя и да му даде урок. Тя го поканила на среща извън града, близо до Спортната зала до Оризари. Той отишъл, но минути след това на мястото пристигнал и съпругът, въоръжен с бухалка. Нахвърлил се върху него и буквално го пребил от бой. След това го качили в колата и го откарали до Военна болница, където бил паркиран автомобилът на Нейков - \"Фолксваген\".\r\nИванка е признала всичко в полицията. След като половинката ѝ отнел живота на преподавателя, тя отнесла оръжието и го захвърлила на брега на река Марица. В унисон с подробния разказ за убийството, униформените са открили бухалката точно на посоченото от нея място.\r\nПрокурор Пенев заяви, че срещу Илия Стоичков предстои да бъде повдигнато и второ обвинение - за грабеж, след като бъдат събрани всички доказателства.\r\nЗащитата на Стоичков смята, че мярката \"задържане под стража\" е прекалено тежка и настоява той да бъде освободен под гаранция.\r\n\"Илия не е осъждан, има едно дете. Не виждам как може да считаме, че може да се укрие, след като е помогнал на разследването. Считам, че това не е правилната квалификация. Той не е имал никакво намерение да убива лицето. Бил е афектиран. Възниква въпросът какво друго престъпление може да извърши обвиняемият. Считам, че не е налице да извърши друго престъпление\", заяви адвокатът.\r\nТой поиска домашен арест или парична гаранция.\r\n\"Илия иска 1000-2000 лева парична гаранция. Иска да бъде до семейството си. Иска да работи, цял живот работил\", пледира защитникът.\r\nПрипомняме ви, че доц. Нейков е бил открит в безпомощно състояние, със следи от насилие, до колата си на бул. \"Христо Ботев\" до Военна болница в Пловдив на 2 юли т.г. след 22:00 ч. Минути след пристигане на медицински екип, той е издъхнал.\r\nОкръжна прокуратура остави в ареста 42-годишния Илия Стоичков, предаде \"Фокус\". Съдът уважи молбата на прокуратурата за налагане на най-тежката мярка за неотклонение, предвид опасността той да се укрие и да извърши ново престъпление, въпреки чистото му съдебно минало. Срещу Стоичков е повдигнато обвинение по чл. 115 от НК за това, че на 3 юли в Пловдив умишлено е умъртвил Стефан Нейков. \n\r\nВ случай на обжалване съдът назначи дата на заседанието за 12 юли.\n\r\n", "date": "2018.07.05", "title": "Ученият - ограбен, насилен и убит! Ревнивият изверг иска вкъщи!"}
{"url": "https://www.dnes.bg/health/2018/07/05/5-maski-za-zdrava-i-krasiva-kosa.381285", "text": "Маските за коса са задължителен ритуал за красота, който всяка жена трябва да спазва. Те подхранват косъма, лекуват уврежданията по дължината му, стимулират растежа и помагат за безупречното стилизиране на косата.\r\n\r\n\r\nАко имате дълга коса, удвоете рецептата за маската. Смесете всички съставки. Нанесете по цялата дължина на косъма на влажна коса. Наблегнете на краищата. Оставете да действа 30 минути. Измийте с шампоан и нанесете балсам. Правете маската веднъж седмично.\r\r\n                    \r\n                    \r\nОтново за дълга коса удвоете съставките. Смесете всичко в блендер и нанесете върху мокра коса. Докато нанасяте, мачкайте кичурите. Това ще помогне за оформянето на къдриците след изсушаване. Оставете да действа 30 минути преди да измиете с шампоан. Правете маската веднъж в седмицата.\r\n", "date": "2018.07.05", "title": " 5 маски за здрава и красива коса"}
{"url": "https://www.dnes.bg/stranata/2018/07/05/slynchevo-i-toplo-utre-pak-dyjd-za-uikenda.381358", "text": "Времето утре ще е предимно слънчево. В следобедните часове главно над Югозападна България ще се развива купеста и купесто-дъждовна облачност, но само на отделни места ще превали и прегърми. Максималните температури ще са между 29 и 34 градуса, според прогнозата на НИМХ-БАН.\r\nПо Черноморието преди обяд ще има по-значителна облачност и на места ще превали слабо. По-късно през деня облачността ще намалее и ще се установи предимно слънчево време. Ще духа бриз. Максималните температури ще са от 25 до 27 градуса. Температурата на морската вода ще е 24-26 градуса. Вълнението на морето ще е 1 бал.\r\nНад планините ще е предимно слънчево. Временни увеличения на облачността ще има в следобедните часове, когато на места ще има краткотрайни валежи, придружени с гръмотевици. Ще духа предимно умерен вятър от север-северозапад. Максималната температура на 1200 метра ще бъде около 25 градуса, на 2000 метра - около 17 градуса.\r\r\n                    \r\n                    Атмосферното налягане ще е близко до средното за месеца и през деня слабо ще се понижи.\r\nПрез почивните дни - 7 и 8 юли, над Западна и Централна България ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки.\r\nВ събота в югозападните райони и Родопската област, а в неделя на места в Западна и Централна България, явленията ще са интензивни, а валежите - значителни.\r\nВятърът ще се ориентира от север-северозапад и в събота в западните райони ще настъпи краткотрайно и слабо захлаждане, докато на изток дневните температури ще останат високи - до 32-34 градуса. (БТА)", "date": "2018.07.05", "title": "Слънчево и топло утре, пак дъжд за уикенда"}
{"url": "https://www.dnes.bg/stranata/2018/07/05/raboten-incident-myj-padna-ot-10-metra-v-mezdra.381361", "text": "Инцидент на работното място след като мъж падна от 10-метров стълб в Мездра, съобщава  .  46-годишният мъж е в тежко състояние с черепномозъчна трамва и е настанен в столичната болница \"Пирогов\". \r\nРаботникът се е качил на стълб за високо напрежение, но загубил равновесие и паднал от 10-метрова височина. Колегите му веднага се притекли на помощ и повикали линейка. \r\nМедиците реагирали на момента и пристигнали бързо на мястото на инцидента. Мъжът веднага бил откаран във врачанската болница, като по-късно е транспортиран до столицата.\r\n ", "date": "2018.07.05", "title": "Работен инцидент: Мъж падна от 10-метра в Мездра"}
{"url": "https://www.dnes.bg/obshtestvo/2018/07/05/borisov-stana-evrolichnost-na-godinata-nagradiha-go-s-plaket.381364", "text": "Премиерът Бойко Борисов бе награден със \"Златен плакет – Европейска личност на годината\" по време на официална церемония в Сараево.\r\nНаградата се дава от Агенцията за избор и представяне на ръководители от Босна и Херцеговина, Централна и Югоизточна Европа.\r\nПремиерът получи приза за ангажимента си за икономическото сътрудничество в региона в рамките на провеждащия се Международен бизнес форум.\n\n\nВ речта си Борисов посочи, че има ли мир в региона, и инвестициите ще бъдат гарантирани.\r\nТой подчерта добрите финансови показатели на страната и посочи, че в момента България инвестира изключително много в образование и квалификация. Премиерът още веднъж припомни значението на свързаността на Балканите, съобщиха от правителствената пресслужба.\r\r\n                    \r\n                    \"Щастлив съм, че всички колеги от Балканите прегърнаха идеята за тази инфраструктура в трите направления\", каза Борисов и акцентира върху това, че транспортната, инфраструктурната и дигиталната свързаност трябва да се реализират паралелно.\r\nТой припомни един от приоритетите на българския еврокомисар Мария Габриел и Министерството на транспорта за уеднаквяване на роуминга за страните от региона.\r\n\"Да развиваме широколентовия интернет във всяка една държава. Това ще стимулира допълнително икономиката\", допълни премиерът.\n\r\nМинистър-председателят заяви, че на Срещата на високо равнище в Солун между България, Гърция, Румъния и Сърбия, която се проведе вчера, е обсъдена възможността транспортно да се обвържат Черно море, Адриатика и Егейско море.\r\nПо думите му това ще донесе изключително големи приходи за региона. Премиерът съобщи и за идеята да се въведе обща електронна система за таксуване на превозните средства, които минават през балканските национални пътни мрежи.", "date": "2018.07.05", "title": "Борисов стана евроличност на годината, наградиха го с плакет"}
{"url": "https://www.dnes.bg/notifikacii/2018/07/05/za-likvidiraneto-na-prokurori-i-policai-nagrada-10-kg-heroin.381350", "text": "Бандата на сина на Йоско Костинбродския - Иван, е обсъждала ликвидирането на 5-има души - на 2-ма спецпрокурори, двама действащи полицаи и един бивш оперативен работник, на среща в заведение в столичния кв. \"Надежда\".\n\n\nМократа поръчка дошла от човек, който искал да отмъсти, че го разследват. Той обещал на бандата \"награда от 10 кг хероин за 450 000 лв.\", разкрил таен свидетел по делото. Той и още трима мъже със скрита самоличност дали показания пред полицаи и прокурори. Някои потвърдили думите си и пред съдия. За да се запази самоличността им в тайна, 4-мата са вписани в делото под номера 348, 349, 359 и 360. Единият казал, че научил за заговора от човек в групата на малкия Йоско. Срещата се провела в кафене с фитнес зала в района на столичния бул. \"Ломско шосе\".\rИван приел поръчката с думите: \"Това ще е подарък за баща ми\", а после казал за нея на доверен човек. Онзи уверил, че ще направи каквото трябва. Условието било поръчката да бъде изпълнена \"в кратък срок\", пише \"\".\r\nОт прокуратурата смятат, че замисълът е бил част от \"мишените\" да бъдат пребити или убити. Предлагани ли са пари в брой и как е трябвало да бъдат организирани покушенията, още не е ясно. Знае се само, че в края на март полицайка от СДВР е следена от 2-ма мъже в кола - според оперативна информация \"Ауди Кю 7\".\r\nЕдна от версиите гласи, че мократа поръчка е дадена лично от поръчителя, а според друга тя дошла от затвора - от човек, разследван по дела за дрога и побоища. В досието му има и оправдателна присъда за изнудване на жена.\r\nЧаст от информацията за поръчката била потвърдена косвено от 2-ма явни свидетели. Единият с прякор Боксьора споменал за \"списък за убийства на полицай, прокурори и следователи\". Уточнил, че не го е виждал лично, но научил за него от човек на високо ниво в бандата, който е сред задържаните.\r\nПървоначално в ареста след акция на връх Шипка и други места в страната са прибрани 12 души, а един е зад решетките по друго дело. Повечето са безработни, има и охранител на трудов договор в Годеч.\r\nСлед арестите четирима бяха обявени за издирване. Във вторник единият се предаде и се отърва с мярка за неотклонение подписка. Неговият син и още един от уличените са пуснати от ареста по нареждане на спецсъда, взето два часа преди полунощ в неделя.\r\nПо график на 5 юли групата трябваше ще бъде изправена пред апелативния спецсъд, който да реши окончателно кой да стои на топло в ареста и кой да се прибере вкъщи. Късно в сряда обаче заседанието било пренасрочено за идната седмица.\r\nДелото срещу бандата е образувано след сигнал в ГДБОП през април т.г. Към него била приобщена още една разработка за търговия с дрога. Първоначално имало съмнения, че групата е замесена и в трафик на хора, но засега това не е потвърдено. За разкриването ѝ са използвани специални разузнавателни средства.\r\nПрокуратурата обвинява като лидери на бандата Иван Йосифов и Петко Пендака. Според разследването единият отговарял за наказанията на провинилите се дилъри, а другият за разпространението на дрогата. Целта била да се намерят здрави момчета, които да дават отпор на конкурентите и да се завладее по-голяма част от наркопазара в София.\r\nЧаст от свидетелите обаче твърдели, че тарторите са трима и вземат \"важните решения\" едновременно. Останалите били дилъри на дрога и силоваци, които ги контролирали. Те плашели, че ще режат уши и ще чупят крака, ако някой не продава за тях или дължи пари и не се издължи навреме. Сред свидетелите по делото има неколцина полицаи и дори ученик. Той разказал, че е бил принуждаван със заплахи да продава дрога.\r\nЖертва на побой станал и един от свидетелите със скрита самоличност. Първо го били жестоко с тръба, а като се строполил на земята, го ритали, където сварят.\r\nПри акцията срещу бандата не е открито незаконно оръжие. Полицията обаче била нащрек, тъй като свидетел предупредил, че \"всички са опасни и въоръжени с пистолети \"Макаров\" и хладни оръжия\".\r\nПри претърсванията само у двама е намерена дрога. Единият е уличен като зареждач на дилъри. Той е обвинен за държане на амфетамин от 49,31 г, 106,47 г и 48,94 грама. У него е намерен и 4,8 г коноп.\r\nПред съда в събота Иван Йосифов заявил, че не е извършил престъпление и поискал да го пуснат, за да си гледа децата. Той живее с майка им на семейни начала в софийското с. Безден.\r\nЗащитата на обвинените твърди, че показанията на анонимните свидетели не се подкрепят от други доказателства. Част от тях имали мотив да натопят сина на Йоско и останалите.\r\nПо закон осъдителна присъда не може да бъде дадена само на базата на показанията на анонимни свидетели. От прокуратурата твърдят, че има и други улики, а и разследването е в начален етап.", "date": "2018.07.05", "title": "За ликвидирането на прокурори и полицаи: Награда 10 кг хероин!"}
{"url": "https://www.dnes.bg/notifikacii/2018/07/05/12-evropeiski-grada-na-bitka-s-airbnb-koi-shte-naddelee.381344", "text": "Големите европейски градове като Париж, Амстердам, Берлин или Барселона вземат мерки, за да отговорят подобаващо на удивителния успех на Еърбиенби (AirBnB), която празнува десетата си годишнина през август, предаде Франс прес.\r\nЦелта на тези мерки е да се избегне повишението на наемите, да се намали броят на предлаганите жилища от онлайн платформата, пише БТА.\r\nИнтернет сайтът Airbed & Breakfast се е появил на 11 август 2008 година, за да \"се справи с насищането на пазара с хотели\".\r\nДесет години по-късно AirBnB има капитал от 31 милиарда долара, според оценка от пролетта на 2017 година.\n\r\nAirBnB предлага близо 5 милиона жилища в 81 000 града в около 200 страни и с феноменална скорост се е разраснала от стартъп компания в един от гигантите в споделената икономика, също като Uber.\r\nКомпанията е уловила \"нарaсналото търсене от туристи и професионалисти на по-просторни жилища в сърцето на големите градове, с право на по-свободен избор\", се посочва в проучване на Парижката служба по градоустройство, публикувано през юни.\n\r\nРазрастването на подобна дейност за онлайн настаняване, без съответните правни и данъчни ограничения, води до финансови загуби за хотелските вериги.\n\r\nУспехът на AirBnB създава безпокойство и у общинските власти, защото отдаването под наем на тези жилища увеличава цените на наемите. Парижката служба по градоустройство приканва големите европейски градове, а също така и Ню Йорк и Токио да регулират функционирането на тази дейност.\n\r\nТака Париж, първият пазар на AirBnB в света с 60 000 жилища за наемане, изправи компанията и конкурента й Wimdu пред съда. По-строгите санкции срещу собствениците на жилища, които ги отдават по наем нелегално, и налагането на първите глоби за платформите бяха гласувани от френския парламент през юни.\n\r\nВ Испания градовете показват сериозна изобретателност в битката си с онлайн платформите - ограничение за отдаване под наем само на партерни етажи, изискване за отделен вход на жилищата. Палма де Майорка се подготвя за пълна забрана на тази дейност, след като отчете растеж с 40 процента между 2013 и 2017 година в наемането на жилища чрез онлайн платформа.\n\r\nВ Мадрид, където 9000 апартамента са били наети от туристи, от които 2000 без лиценз, радикалното ляво управление на общината си е поставило за цел до 2018 година да извади \"на светло\" 95 процента от местните оферти.\n\r\nЖителите на Барселона се оплакват от шума, който предизвикват туристите, празнуващи по улиците, и в този град няма да бъде издаван лиценз за апартаментите в историческия му център.\n\r\nАмстердам е подписал \"единствено по рода си\" споразумение с AirBnB през декември 2017 година, което прави невъзможно отдаването под наем на един апартамент за над 60 дни годишно.\n\r\nБерлин, който отчита сериозен растеж в цените на недвижимите имоти, е приел през през май 2016 година строга политика: позволява се наемането само на една стая от апартамент, под заплахата от глоба за 100 000 евро. Градът обаче е смекчил това си решение от 1 май.\n\r\nНа 15 юни, властите в 6 големи общини - Лисабон, Мадрид, Барселона, Амстердам и Париж, въпреки отсъстващия Берлин, който е част от това обединение, са се събрали за първи път \"за да се отчете степента на този феномен и да сравнят обществената си политика\", каза пред Франс прес Ян Броса, съветник по жилищната политика на кмета на Париж Ан Идалго.\n\r\nДнес в Брюксел ще се срещнат 12 европейски общини, преди да обсъдят въпроса през есента с комисаря за вътрешния пазар, индустрията, предприемачеството и малките и средните предприятия Елжбета Бенковска.\n\r\nПлатформите за туристическо настаняване са подали жалби пред Европейската комисия, за да оспорят националните законодателства на Франция, Испания, Белгия и Германия. Комисията не възнамерява за момента да отваря процедура за нарушение срещу някоя от страните.\n\r\nВъпреки трусовете, AirBnB е допринесла за положителното развитие на туристическия сектор, коментират професионалисти.", "date": "2018.07.05", "title": "12 европейски града на битка с Airbnb – кой ще надделее?"}
{"url": "https://www.dnes.bg/index/2018/07/05/19-godini-brak-deivid-i-viktoriia-praznuvat.381399", "text": "Господин и госпожа Бекъм отпразнуваха 19-ата годишнина от сватбата си вчера с романтична вечеря, от която споделиха снимка в Instagram.\r\n \r\nТака Дейвид и Виктория се надяват да запушат устите на журналистите, които наскоро писаха, че двамата са пред развод.\r\n \r\nБившият футболист и певицата от групата Spice Girls се ожениха на 4 юли 1999 г. в замъка Luttrellstown, в покрайнините на Дъблин.\r\n \r\nНаскоро в интервю за „Форбс“ Виктория, която в последните години се изявява като успешен дизайнер, похвали мъжа си за непоколебимата му подкрепа в отглеждането на четирите им деца – Бруклин (19), Ромео (15), Круз (13) и Харпър (6).\r\n \r\nТя каза: „Опитвам се наистина да бъда най-добрата майка, най-добрата съпруга и най-добрият професионалист. Когато се прибера вкъщи, се опитвам да сложа телефона настрана и да прекарам малко време с децата си и с Дейвид. Той е невероятен съпруг. Наистина сме равни във всичко, което правим у дома с децата.“\r\n \r\n", "date": "2018.07.05", "title": "19 години брак - Дейвид и Виктория празнуват"}
{"url": "https://www.dnes.bg/kino/2018/07/05/fenomenalnite-2-pak-e-pred-dinozavrite-ot-djurasik-sviat.381382", "text": "Вторият анимационен филм по историята за семейство Боб и  Хелън Пар - \"Феноменалните 2\", вече трета седмица продължава да е  най-гледаният у нас, сочат обобщените данни от киносалоните.  Приключенията на супер геройското семейство и новото му попълнение -  бебето Джак-Джак, са гледани вече от 67 168 зрители и са събрали 634 030  лева приходи.\r\nНа втора позиция продължава да е екшън-фантастиката  \"Джурасик свят: Рухналото кралство\". За месец на екраните историята,  започваща от изригването на вулкан на остров Исла Нублар и завършваща  някъде на континента, е гледана от вече 97 335 зрители и има 1 079 925  лева от билетите им, пише БТА.\r\nНа трето място е премиерата от миналия петък - \"Сикарио 2:  Солдадо\", продължение на филма от 2015 година. Новите предизвикателства  пред екипа на федералния агент Грейвър и самостоятелният и непредсказуем  Алехандро по американо-мексиканската граница са гледани от 4 875  зрители и отчита 52 722 лева приходи за първите три дни у нас.\r\r\n                    \r\n                    Четвърто място е за екшъна \"Бандитките на Оушън\", който е  вече трета седмица на екраните у нас. Дамският вариант на познатата вече  история, започната от Стивън Содърбърг от 2001 година, която този път  се развива около планиран обир на бижута на голям бал в Ню Йорк, е  гледан от 29 703 зрители и има 269 324 лева приходи.\r\nПето място е за биографичния екшън \"Да обичаш Пабло\" по  книгата на любовницата на колумбийският наркобос - Вирхиния Валехо.  Създаването на наркопроизводствената мрежа и клановете й в Колумбия,  развитието им и краха на най-известният наркобос, са гледани от 25 276  зрители и има 233 971 лева за трите седмици у нас.\r\nШесто място сред най-гледаните филми е за втората премиера  от миналия уикенд - \"Ти гониш!\". Комедията, създадена по история,  описана в статия на \"Уолстрийт джърнъл\", за петима приятели, които един  път годишно в продължение на 30 години играят на гоненица, е гледана от 3  523 зрители и има 32 311 лева от билетите им.\r\nНа седмо място е екшънът \"Невъзможно бягство 2: Хадес\",  продължение на едноименния филм от 2013 година. Историята с участието на  Силвестър Сталоун, Дейв Батиста, Джеймки Кинг, Уес Чатъм, 50 сент, Хуан  Цзао Мин е вече втора седмица у нас и са я гледали 7 476 зрители и има  66 230 лева приходи.\r\nОсма позиция е за \"Соло: История от Междузвездни войни\".  За месец и половина триизмерното приключение на един от най-популярните  герои от сагата \"Междузвездни войни\" - Хан Соло, е гледана от 62 216  зрители и има 691 517 лева приходи.\r\nНа девето място е комедията \"Книга за възрастни\",  разказваща за дамски читателски клуб, в който за дискусия влиза  трилогията \"Петдесет нюанса сиво\". Промените в живота на четирите  приятелки са гледани от 19 391 зрители и има 174 890 лева приходи за  петте седмици на екраните у нас.\r\nДесето място заема канадската анимация \"Чаровният принц\".  Пътешествието на принц Филип и младата Ленор, в което трябва да открият  любовта, е гледано от 27 322 зрители и има 263 665 лева приходи за почти  два месеца на екраните.\r\nИзвън първите 10 е третата премиера от миналия уикенд -  анимацията \"Невероятното пътешествие на гигантската круша\", създадена по  детския комикс на датчанина Якоб Стрид. За първите три дни тя е гледана  от 552 зрители и има 3006 лева от билетите им.", "date": "2018.07.05", "title": "\"Феноменалните 2\" пак е пред динозаврите от \"Джурасик свят\""}
{"url": "https://www.dnes.bg/eu/2018/07/05/briuksel-pita-vseki-iskate-li-liatno-i-zimno-vreme.381379", "text": "Европейската комисия обяви днес допитване до гражданите и фирмите в Европа дали искат да се отмени лятното и зимното часово време. Във въпросник, публикуван на интернет страницата й, всеки може да се изкаже до 16 август по два варианта – отпадане смяната на часовниците или нейното запазване.\n\r\n„Ще решим в едната или другата посока, но решението ще е еднакво за всички държави членки“, поясни говорител на Комисията.\n\n\n\r\nТой изключи възможността някои европейски държави да продължат да въртят часовниците два  пъти годишно, а други да не го правят, тъй като това ще навреди на функционирането на общия пазар.\r\n                    \r\n                    \r\nДопитването беше поръчано на Еврокомисията от парламента, където евродепутатите настояват за неговата отмяна. Те изтъкват, че ползите от лятното и зимното време вече не са толкова важни за икономиката, а в същото време причиняват сериозни затруднения на транспорта и докарват стрес и дискомфорт на гражданите, които трябва да адаптират ежедневието си.\n\r\nПрез февруари Европарламентът дори прие нарочна резолюция, в която заявява, че няма категорични доказателства, че смяната на времето помага на икономиката, но според тях вредите за човешкото здраве са безспорни.\n\r\nСлед приключване на допитването Еврокомисията ще реши дали да предложи промяна на сегашния регламент, който ще подлежи на одобрение от Европарламента и от страните членки. Малко е вероятно законодателният процес да може да приключи преди края на мандата на Комисията и на ЕП догодина.\n\r\nЕС има специална директива, която формулира условията за промяната на часовото време. Според нея само отвъдморските територии на ЕС в момента са освободени от едновременно местене на стрелките. Директивата е приета през 2001 г., а лятното и зимното часово време са въведени през 1998 г. На всеки 5 години Еврокомисията публикува график на датите за едновременна промяна на часа, за да не се местят стрелките произволно от всяка държава, предизвиквайки хаос в транспорта и съобщенията.\r\n ", "date": "2018.07.05", "title": "Брюксел пита всеки: Искате ли лятно и зимно време?"}
{"url": "https://www.dnes.bg/eu/2018/07/05/severen-potok-2-ruskiiat-gaz-shte-narushi-energiinata-sigurnost-v-es.381360", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзграждането на \"Северен поток 2\" ще наруши изцяло енергийната сигурност на Европа, защото 70 или 80% от целия руски газ, който идва към Европа, ще са насочени към една страна - Германия. Това не се е случвало досега.\r\nТова е насочване на повече руски газ в Европа, вместо да има разнообразие на източниците. По този начин Русия също се опитва да избегне изцяло пътищата през Украйна и да ги затвори.\r\nТова каза Маргарита Асенова, директор на програмата за Балканите, Южен Кавказ и Централна Азия във фондация \"Джеймстаун\", в предаването \"Светът е бизнес\" по  с водещ Николай Кръстев.\r\r\n                    \r\n                    \"Интересите на Германия и Русия са и политически, и икономически. Не е редно Германия да има такива отношения, пренебрегвайки геополитическите и геостратегическите последици\".\r\nАсенова посочи факта, че повечето страни от ЕС са срещу изграждането на \"Северен поток 2\". Като причина за това тя определи осъзнаването им за енергийната зависимост към Русия, която ще последва след създаването му.\r\n\"Европа действително ще има нужда от повече доставки на газ. Продукцията в Европа намалява, но не и консумацията. При това положение ще има нужда от повече внос на газ, но не е задължително той да е руски. Има много други доставчици\".\r\nБългарското правителство трябва да има предвид всичко това, когато прави планове за подкрепа, на който и да е руски енергиен проект, посочи още Асенова.", "date": "2018.07.05", "title": "\"Северен поток 2\": Руският газ ще наруши енергийната сигурност в ЕС"}
{"url": "https://www.dnes.bg/stranata/2018/07/05/pak-jertva-na-am-trakiia-zagina-jena.381405", "text": "При поредна тежка катастрофа на АМ \"Тракия\" до Пловдив загина жена.\r\n \r\nИнцидентът е станал около 16 ч. на 131-ия км. в посока София, съобщава \"Дарик\". Според първоначалните данни микробус се е ударил в разделителната мантинела, след което се е завъртял и е излязъл вдясно извън пътя.\r\n \r\nНа място е загинала 59-годишната водачка. Няколко минути след инцидента, идващ отзад \"Нисан\" също излязъл от пътя при опит на неговия водач да избегне удар. Няма данни за пострадали при втория инцидент.\r\n \r\nДвижението се регулира на място от пътна полиция, като преминаването става в лявата лента.", "date": "2018.07.05", "title": "Пак жертва на АМ \"Тракия\". Загина жена"}
{"url": "https://www.dnes.bg/akoshtete-vqrvaite/2018/07/05/kogato-pytiat-se-razticha-remontirano-shose-bukvalno-se-raztopi.381374", "text": "\n\r\nБитум на новоасфалтиран път в Австралия се разтопи от жегите и повреди колите на десетки хора, предизвиквайки хаос и катастрофи в провинция Куинсланд. \n\r\nДепартаментът по транспорт и пътища беше принуден да затвори пътя \"Маланада Мила Мила\" край Тарзали и да предприеме спешни мерки да поправи участъка, след получени множество сигнали.\r\nБриджет Дейли разказва, че гумите й били покрити с битум. Калникът й също бил повреден.\r\n\"Бях напълно ужасена да открия, че има три инча битум около всичките четири гуми\", разказва тя пред \"ABC Australia\".\r\n\"Имаше хора, които бяха отбили край пътя и не вярваха какво се случва с автомобилите им\", казва още шофьорката.\r\r\n                    \r\n                    Други шофьори споделят недоволството си в социалните медии. Някои разказват, че полицията ги е отбила от пътя, след което ги е насочила към чакълен черен път. Колите им обаче вече са били покрити с битум и минаването по чакъла е нанесло допълнителни щети.\r\nВластите посочват, че пътната настилка е била наскоро подновена, но влажното и горещо време е повредило пътя.\r\nТе обещават да компенсират шофьорите, чиито возила са били засегнати от проблемния път.", "date": "2018.07.05", "title": "Когато пътят се разтича...Ремонтирано шосе буквално се разтопи"}
{"url": "https://www.dnes.bg/notifikacii/2018/07/05/boris-avramov-v-aresta-za-reket-i-lihvarstvo.381406", "text": "Специализираният наказателен съд остави за постоянно в ареста Борис Аврамов, Данаил Петков и Пламен Дренков. Те бяха задържани на 3 юли и обвинени за организираната престъпна група за рекет и лихварство, предаде БТА.\r\nПо-рано днес на брифинг стана ясно, че престъпната група не е свързана с убийството на данъчния служител Иво Стаменов, но имало данни, че е търсела някого, който да нанесе телесна повреда или да подпали колата на Стаменов.\n\n\n\n\r\nСпоред адвокатите на обвиняемите името на данъчния служител не се споменава никъде в материалите, които в момента има по делото.\r\nНаблюдаващият прокурор по делото срещу групата, Камен Господинов, обясни, че Борис Аврамов, брат на депутата Димитър Аврамов, е ръководител на групата. Той обаче отбеляза, че разследването не се интересува от роднините на обвинените лица.\rПо време на заседанието се разбра, че в обвинението на Аврамов той е посочен като ръководител на престъпната група, а в обвиненията на другите двама за такъв е посочен Петър Петров, който в момента се намира в бургаския затвор, но се води като част от престъпната група.\r\nСъдът заяви, че споделя заключенията на защитата, че обвиненията страдат от недостатъци и не са прецизирани. Все пак обаче отбеляза, че има достатъчно основания за обосновано предположение, че лицата са извършили престъпленията, за които са задържани. Също така според съда има опасност те да се укрият или да извършат ново престъпление.\r\nАдвокат Константин Симеонов, който защитава Борис Аврамов, отбеляза пред медиите, че съдията си е бил написал определението преди да чуе пледоариите.\r\nТой допълни, че Аврамов е бил задържан за 24 часа в СДВР във връзка с убийството на Стаменов в началото на годината, но обвинение не му е било повдигнато.\r\nКонстантин Симеонов каза още, че Аврамов е обвинен за рекет на Румен Трифонов, но всъщност Трифонов дължал 20 000 лева за извършване на търговска услуга, за която имало и фактура.\r\nОпределението на съда може да се обжалва в тридневен срок.", "date": "2018.07.05", "title": "Борис Аврамов в ареста за рекет и лихварство"}
{"url": "https://www.dnes.bg/world/2018/07/05/iaponiia-zastariava-sega-imame-poveche-pogrebalni-biura.381352", "text": "Група мъже на възраст към 70-80 години се бяха събрали наскоро в едно делнично утро да играят бейзбол само на няколко крачки от гимназия, където учениците пристигаха за начало на занятията си.\n\r\nВ пълен състав 33-те играчи на бейзболния клуб Шимохама надвишаваха броя на гимназистите.\n\r\nСамо 27 деца посещават училището, което е сред около двайсетте учебни заведения в град Акита, намиращ се на около 450 км северно от Токио. Той е административен център на префектура Акита, градът с най-възрастно население в Япония, повече от една трета от жителите на който са над 65-годишни, пише Ройтерс.\n\r\nДемографските беди на префектурата отразяват онова, пред което е изправена цялата нация, казват експерти.\r\n                    \r\n                    \r\n\"Това е стряскащо\", каза 87-годишният Коджи Отомо, пенсиониран учител и шеф на клуб Шимохама и добавя: \"При такова постоянно и бързо намаляване на населението няма как да си създадем визия за бъдещето\".\n\r\nПрогнозите са населението на Акита да спадне с 41 процента до 2045 г., когато половината от наброяващите 600 000 жители ще бъдат по-възрастни от 65 години, според Националния институт за изследване на населението и социалната сигурност.\n\r\nПрез 2015 г. префектурата разработи план за спиране на демографския спад с мерки като увеличаване на медицинските субсидии за учениците, осигуряване на повече забавачки и подпомагане на работещите да изплащат студентските си заеми. Но засега промените са скромни.\n\r\nНяколко града се преустройват, за да осигурят по-ефикасни услуги за стопяващото се население. По размер префектурата е над пет пъти по-голяма от Токио, но по население е много по-малка.\n\r\n\"Доста скъпо е да се предлагат административни услуги в район, където намалява населението\", каза губернаторът на Акита, Норихиса Сатаке в интервю пред Ройтерс и добави: \"Много е трудно да се поддържат такива общности\".\n\r\n\n\r\nС настъпването на вечерта се виждат само неколцина минувачи на главната улица, водеща към гарата на Акита, градския транспортен хъб.\n\r\n\"Да се насладим на нощното пазаруване\" гласи реклама на близкия супермаркет, но той затваря в 19.30 ч.\n\r\nС коефициент на смъртност 15.5 на 1000 жители през 2017 г. префектурата е на първо място в страната по ниво на смъртност. Темпът на раждаемост е 5.4 на 1000 жители, който е най-ниският в Япония.\n\r\n\"Сега имаме повече погребални бюра. Нарастват случаите, когато стара сграда се събаря, а новостроящата се на нейно място става погребално бюро\", каза Фумика Миура, служител в местната администрация.\n\r\nВъпреки че в цяла Япония съществува недостиг на работна сила, проблемът е изострен в Акита: няма достатъчно персонал, който да посрещне нарастващото търсене на асистенти на стари хора.\n\r\nДжун Нумая, директор на компанията за грижи за стари хора \"Фукиното\" каза, че липсата на квалифицирани гледачи я е накарала да преустанови дейността си в един от трите й обекта миналата година.\n\r\n\"Има потенциални клиенти, но не можем да ги поемем, заради недостига на персонал. Това е, което става в бранша\", каза той.\n\r\nНумая, който също е член на местния парламент в префектура Акита каза, че проблемите на града в крайна сметка ще имат пряко отражение върху Токио.\n\r\n\"Децата, родени и отгледани в провинцията, се местят в Токио, произвеждат, харчат пари и задвижват икономиката. Така се развиват нещата, от ерата на следвоенния икономически растеж в Япония\", добавя той.\n\r\n\"Но провинцията губи способността си да ражда и отглежда деца, и да ги предоставя (на Токио), поради ниските темпове на раждаемост\", каза той и заключи:\"Ако провинцията престане да се развива, Токио, естествено, също ще престане да се развива\".\n\r\nТе искат млади хора\n\r\nОт тази есен жените в Казуно, град с население от 31 000 души северно от Акита, трябва да пътуват до съседния град Одате, за да раждат. Университетите, изпращащи акушери в района, отдават приоритет на болницата в Одате, отчасти защото има прекалено малко бременни в Казуно.\n\r\n\"Ражданията са самата основа на всеки район. Те могат да станат първостепенен фактор, който да тласне Казуно към упадък\", каза Дайсуке Анбо, лидер на гражданско сдружение, стремящо се да възстанови грижата за бременни и акушерските услуги там.\n\r\nВече една трета от компаниите в префектурата позволяват на служителите си да продължат да работят след 70-годишна възраст, което е най-висок процент за Япония.\r\nВ компанията \"Асахи такси\" в град Акита повече от половината от нейните 148 водачи са на или над 65 години.\n\r\n\"Половината от нас тук, в тази компания сме над обичайната възраст за пенсиониране. Вероятно хората дори не мислят, че правят нещо особено, работейки здраво на преклонна възраст\", каза Тадаши Сато, ръководител на отдел \"Общи въпроси\" на компанията. Той е на 81 години. По-младите са все по-ценен ресурс в Акита.\n\r\nСакура Накамура, студентка в Международния университет в Акита, която е от Нагасаки в Западна Япония, е осъзнала това, когато е посещавала местни компании за събиране на средства.\n\r\n\"Много често ме питаха, дали ще остана в Акита\", каза тя и допълни: \"Усетих техните очаквания. Аз също се почувствах леко ангажирана (да остана). Това ме накара ясно да осъзная, че те искат млади хора.\"\n\r\nЗавръщането на природата\n\r\nСлед като населението намаля, дивите животни се завърнаха, включително дивите мечки, привлечени от несъбраните диви кестени и райски ябълки и окуражени от затихващите признаци на човешка дейност.\n\r\nДвайсет души бяха убити или ранени от мечки в префектурата за една година до март, което е рекордна цифра.\n\r\nТочно до основното училище \"Аниаи\" в град Китаакита, табела с надпис \"Пазете се от мечки\" показва разярено животно.\n\r\nПроизводителят на ябълки Сатоми Ито е имал непосредствен досег с набезите на мечките, когато миналата година неговият съсед беше ранен. Като единствен притежател на ловджийска пушка в планинското селце той е изтребил 11 хванати в капани мечки само за три месеца миналата година.\n\r\n\"Това е невероятно. Обикновено хващахме най-много една или две мечки на година\", каза 66-годишният Ито.\n\r\nСлед спада на населението на Акита това вероятно е необратимо, необходими са драстични промени, каза Ютака Окада, старши икономист в изследователския институт \"Мизухо\".\n\r\n\"Населението в Акита ще трябва да бъде концентрирано колкото се може повече на едно или две места\", каза той и добави: \"След като цялото население на Япония вероятно ще намалее с 30 или 40 милиона до 2060 г., малко вероятно е всяка община да претърпи рязък обрат в тенденцията\".\n\r\nМетрополисите като Токио няма да бъдат пожалени, добави той.\n\r\n\"Популярните райони ще оцелеят, но няма да е изненадващо, ако районите, които не са толкова предпочитани, се окажат с доста пустеещи къщи и се превърнат в развалини\", каза Окада по повод на това как части от големите градове могат да западнат.\n\r\nАдминистрацията на Токио очаква столичното население да нарасне до 14 милиона души до 2025 г., преди да започне устойчив спад.\n\r\nДо 2055 г. то ще изглежда много повече както префектура Акита сега: хората на и над 65 години се очаква да наброяват една трета от общото му население, докато през 2015 г. те съставляваха 23 процента. \r\n \r\n/БТА/\r\n ", "date": "2018.07.05", "title": "Япония застарява: \"Сега имаме повече погребални бюра\""}
{"url": "https://www.dnes.bg/sofia/2018/07/05/plamnal-konteiner-otrovi-vyzduha-okolo-frenskata-gimnaziia.381407", "text": "\n Пластмасов контейнер за разделно събиране на отпадъци изгоря напълно на ъгъла на булевард \"Патриарх Евтимий\" и улица \"Раковска\", видя Булфото. \r\nОтровен облак от изгарянето на пластмасата задуши преминаващите в района минувачи. Дошлите пожарникари потушиха пламъците, които се бяха прехвърлили на близкото дърво.\r\nЗа около 20 минути се образува автомобилно задръстване на възловото кръстовище.", "date": "2018.07.05", "title": "Пламнал контейнер отрови въздуха около Френската гимназия"}
{"url": "https://www.dnes.bg/notifikacii/2018/07/05/baseinyt-mirishe-na-hlor-ne-vlizaite-vodata-e-mrysna.381371", "text": "Миризмата на хлор в басейните е лош признак, защото означава, че водата е мръсна, съобщи в. \"Мирър\", позовавайки се на американски специалисти.\n\r\nСилната миризма въобще не означава много хлор във водата. Тя е признак, че в нея има пот, урина, дори изпражнения. Когато се комбинира с тях, хлорът образува дразнещите съединения хлорамини. Именно те миришат и причиняват смъдене и зачервяване на очите.\n\r\nЧистите басейни не миришат на хлор, изтъкнаха от американския Център за контрол и профилактика на заболяванията и от Съвета за качество и безопасност на водите, предаде БТА. \n\r\n\"Разбираемо е защо повечето хора мислят, че миризмата на химикали означава повече хлор в басейна. Истината обаче може да е точно обратната\" - каза Крис Уайънт от Съвета за качество и безопасност на водите.\r\n\"За да намалите риска от образуване на хлорамини в басейна, взимайте душ, преди да влезете в него, и извеждайте често малките плувци до тоалетната\" - препоръча Крис Уайънт.\r\n ", "date": "2018.07.05", "title": "Басейнът мирише на хлор? Не влизайте – водата е мръсна!"}
