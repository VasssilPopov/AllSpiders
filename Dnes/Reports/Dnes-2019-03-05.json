{"url": "https://www.dnes.bg/eu/2019/03/05/papata-na-hitler-ili-spasitel-na-evreite-e-pii-xii.403751", "text": "Шест месеца преди началото на Втората световна война, начело на Ватикана застанал Еудженио Мария Джузепе Джовани Пачели, по-познат като папа Пий XII.\r\nДълго време обаче той е познат с прякора Папата на Хитлер, тъй като така и не се противопоставя на депортирането на евреи от Рим към Аушвиц. Всъщност, публично Пий XII не казва и думичка срещу нацистите.\r\nНо според историците, духовникът е използвал задкулисна дипломация, която е спасила множество животи.\r\nКоя от двете версии е вярна, ще разберем съвсем скоро, тъй като папа Франциск обяви, че ще разсекрети архивите на Ватикана за периода 1939 – 1958 година. Те включват хиляди писма и речи, които ще хвърлят светлина върху позицията на Пий XII относно фашизма в Германия и Италия.\r\n                    \n                    \n                Според Франциск, неговият предшественик е бил \"покровител на евреите“ и често е съден прекалено жестоко.\r\n\"Без съмнение, в моменти, които са били трудни за християнската и човешка предпазливост, за някои това би изглеждало като сдържаност. Но всъщност всичко е било опит да се хвърли светлина върху хуманитарни инициативи със скрита, но активна дипломация в период на мрак и злоба, с надеждата да бъдат отворени сърцата“, казва папа Франциск относно Пий XII.\r\nПроцедурата по събирането на цялата информация не само от тайните архиви, но и от различните офиси във Ватикана отнема 12 години и неуморния труд на 20 човека. Бял свят ще видят 68 тома сборници, 538 отделни плика, всеки от тях по различна тема или институция, 76 написани ръчно от папата речи , 5 100 плика с писма от папските представителства.\r\nЕврейските организации реагираха с възторг на новината, тъй като от десетилетия се опитват да достигнат до тези документи. Обичайно, Ватикана чака да минат 70 години от управлението на даден папа, за да отворят архивите свързани с него, но заради напрежението, под което е подложена църквата, папа Франциск решава да избърза.\r\nОфициалната дата, в която документите ще станат достъпни е 2 март 2020 година. \r\n \r\n ", "date": "2019.03.05", "title": "\"Папата на Хитлер\" или \"Спасител на евреите\" е Пий XII?"}
{"url": "https://www.dnes.bg/eu/2019/03/05/gyrciia-franciia-bylgariia-opasniiat-potencial-na-protestite.403709", "text": "\r\nМасовите протести са важна част от европейската политическа култура. Само в последните месеци можем да го видим във Франция, България, Албания, Гърция, Сърбия. \r\n \r\nНезависимо дали исканията са социални или политически, обединява ги едно - надеждата за по-добро бъдеще. \n\r\nГръцката финансова криза накара гърците да излязат на улицата и да дадат глас на своето недоволство в над 20 000 мирни демонстрации между 2010 и 2014 г., припомня \"\". \n                    \n                    \n                \r\nВ България също често се стига до протести. Само през 2013-2014 г. общественото недоволство продължи повече от година - 405 дни. \n\r\nЖълтите жилетки във Франция пък провеждат класов протест, или както пък някои експерти обясняват протеста им - сблъсък на провинция срещу столица. \n\r\nПолитиците са наясно с опасния потенциал на протестите. В България в последните няколко години две правителства бяха свалени след масово недоволство. \n\r\nВъв Франция пък бунтът на жълтите жилетки накара президента Макрон да направи отстъпки от исканията си. \n\r\nОбщото във всички случаи е факторът \"социални мрежи\" – нещо, което е извън контрола на политиците, независимо от страната. \r\n \r\n", "date": "2019.03.05", "title": "Гърция, Франция, България – опасният потенциал на протестите "}
{"url": "https://www.dnes.bg/notifikacii/2019/03/05/hvanaha-trio-alo-apashi-deistvali-ot-rumyniia.403764", "text": "Двама телефонни измамници, въртели бизнеса си от Румъния, са заловени на Дунав мост при влизане у нас в рамките на съвместна операция на ГД \"Национална полиция\" и областните дирекции на МВР във Варна и Велико Търново, съобщиха от варненската полиция.\n\r\nНа 27 февруари те подлъгали 81-годишна жителка на морската столица да даде 3700 лв., уж за да съдейства на органите на реда да заловят престъпници. \n\r\nПърво в полицейския капан паднало мулето на групата – 64-годишният криминално проявен Йордан Й., който бил заловен на място с парите. По-късно разследващите стигнали и до фактическите извършители – 41-годишният Васил П. и 30-годишният Мартин Д. от Горна Оряховица.\n                \n                \r\nПо искане на прокуратурата Варненският районен съд задържа под стража Васил, който има множество криминални регистрации и предишни присъди за измами. \n\r\nСъучастникът му Мартин е под домашен арест, а Йордан бе освободен от ареста срещу подписка, пише \"Труд\".\r\nОт прокуратурата съобщиха, че са протестирали леката мярка на помагача пред Варненския окръжен съд.", "date": "2019.03.05", "title": "Хванаха трио ало апаши, действали от Румъния"}
{"url": "https://www.dnes.bg/zvezdi/2019/03/05/aleks-petkanova-pokaza-snimki-ot-pogachata-na-gabriel.403767", "text": "\"Първото парти на Габриел“. Това написа Александра Богданска-Петканова във Фейсбук. Наскоро синът ѝ навърши 40 дни и по този повод тя и съпругът ѝ спретнаха събиране с близки и приятели.\r\n \r\nЩастливата майка публикува две снимки от погачата на малкия Габриел. На една от тях тя го държи в скута си. Другата пък показва част от красивата украса по случай хубавия повод.\r\n \r\n„Габриел. Роди се звезда“, гласи надписът на рамка с плюшено мече, изработена специално за бебето. В други пък са поставени най-хубавите снимки от първата фотосесия на бебето, което има собствен профил в Instagram и трупа все повече почитатели.\r\n \r\nПрипомняме, че Александра, която се венча за любимия си Даниел в Big Brother, роди първородния си син на 30 януари. „Най-накрая и от мен да излезе човек!“, пошегува се половинката на Лудия репортер.\r\n \r\nКрасавицата бързо влезе във формата от преди бременността. Отскоро е и с нова прическа – с руси кичури.\r\n \r\n", "date": "2019.03.05", "title": "Алекс Петканова показа снимки от погачата на Габриел"}
{"url": "https://www.dnes.bg/notifikacii/2019/03/05/bdj-naliva-nad-70-mln-v-remonti-na-vagoni-veche-e-na-pechalba.403773", "text": "В бизнес плана за 2019 г. на БДЖ е заложено капиталовите инвестиции за подобравяне на предлаганата услуга за превоз на пътници да бъдат в размер на над 71 милиона лева. От тях 65 млн. лв. са планирани само за подобряване на състоянието на подвижния състав, съобщиха от дружеството.\n\r\nПредварителните данни за 2018 г. в \"БДЖ - Пътнически превози\" ЕООД показват, че през 2018 г., приходите на дружеството се формират от 51 млн. лв. продажби, 10.4 млн. лв. компенсации и 175 млн. лв. субсидия, или общо 236.4 млн. лв., което е с 2.7 млн. лв. под планираните. Оперативните разходи са в размер на 215.2 млн. лв., с 10 млн. лв. по-малко от предвидените, като реализираната икономия е от разходи за външни услуги и енергия. \n                \n                \r\nКато резултат дружеството за първи път от 6 години ще излезе на нетна печалба, в размер на близо 1 млн. лв.\n\r\nБроят на превозените пътници се задържа за трета поредна година на нивото около 21 милиона /най-ниското за последните 10 години/, с леко увеличение от 184 хил. пътници, като разпределението на пътникопотока е - в дългите линии /транснационални маршрути/ - 26 влакови маршрута, които превозват 16 на сто от пътниците и осигуряват 49 на сто от приходите при среден приход от билет 9.64 лв.; - в крайградски линии до 100 км - 343 влакови маршрута, които превозват 38 на сто от пътниците и осигуряват 12 на сто от приходите при среден приход от билет 0.34 лв.\n\r\nОстаналите 197 влакови маршрута превозват 46 на сто от пътниците и осигуряват 38 на сто от приходите, при среден приход от билет 1.27 лв.\n\r\nКапиталовата програма през 2018 г. изостава силно - от планирани над 46 млн. лв., за ремонтна дейност са изразходвани малко повече от 8 млн. лв., което е довело до добре известните проблеми с осигуряването на Графика за движение на влаковете.\n\r\nЗа 2019 г. капиталовите инвестиции са в размер на над 71 милиона лева, от които 65 млн. лв. само за подобряване на състоянието на подвижния състав. Тук са включени обществени поръчки за изпълнение на подемни ремонти на 20 локомотива и капитални ремонти на още 30 локомотива, както и стартиране на ремонта на дизеловите и електромотрисните влакове \"Сименс\". \n\r\nПредстои и оптимизиране на текущата програма за ремонт на вагони като е предвидено през годината да бъде извършен капитален ремонт на общо 61 вагона и среден ремонт на още 98 вагона.\n\r\nПрез 2019 г. е планиран ръст на превозените пътници с 2, на сто /545 хил./, което ще доведе до увеличение на директните приходите от продажби с почти 2 млн. лв. Субсидията по договора за обществената услуга с държавата се запазва в същия размер от 175 млн. лв. \n\r\nПланираните оперативни разходи също се увеличават с 3 млн. лв. до 218 млн. лв., основно поради увеличението на минималната работна заплата и цените на енергоносителите.\n\r\nНамалението на печалбата се компенсира от увеличението на приходите от продажба на неоперативни ДМА и отпадъчен скрап, в резултат на което нетната печалба се подобрява от 910 хил. лева за 2018 г.", "date": "2019.03.05", "title": "БДЖ налива над 70 млн. в ремонти на вагони, вече е на печалба "}
{"url": "https://www.dnes.bg/politika/2019/03/05/medvedev-v-bylgariia-mnogo-prikazki-a-konkretikata.403781", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Приключи официалното посещение на руския премиер Дмитрий Медведев в България. Все по-малка е вероятността да има нов транзитен газопровод от турската до сръбската граница. \"Газпром\" се отказа от участие в газов хъб \"Балкан\". \n\n \"Знаците на визитата бяха няколко. Путин беше в Сърбия, но не дойде в България. Това означава нещо на дипломатически език. Това не е драма, тъй като е достатъчно значимо посещението на руския премиер. Политиците ни трябва да разчетат тези ходове. Важно е какво се каза. Обсъди се енергетиката, но не и политиката. Разговорът беше изцяло на икономическа тематика. Има немалко политически въпроси, които трябва да обсъдим с Русия. Нищо ново не се каза, нищо конкретно – само приказки\", отбеляза лидерът на партия \"Народен съюз\" Румен Йончев в \"Денят ON AIR\". \n                    \n                    \n                \r\nСпоред гостa Русия хитро конструира ЕС като трета страна в темата за газовия хъб \"Балкан\". \n\r\n\"Не може да питаме Брюксел дали можем да строим или не. Държавниците ни трябваше да водят разговорите с Русия като представител на ЕС. България не бива да търси одобрението на всички, трябва да бъде активна членка на ЕС. Имаме разминаваме в геополитическия диалог. Дипломацията ни допусна грешка\", категоричен бе той пред . \n\r\nПо отношение на туризма Йончев отбеляза, че Борисов и Медведев малко могат да направят, за да подобрят ситуацията.\n\r\n\"Туризмът е изключително частен бизнес, който държавите трудно могат да направляват\", посочи още той. \n\r\nС Русия не можем да правим само бизнес без политика, изтъкна лидерът на \"Народен съюз\" за финал. \r\n ", "date": "2019.03.05", "title": "Медведев в България - много приказки, а конкретиката?"}
{"url": "https://www.dnes.bg/notifikacii/2019/03/05/trima-razbiha-kasi-s-nakiti-v-pernishko-selo-hvanaha-gi.403765", "text": "Крадци са задържани веднага след извършен обир в пернишкото село Дивотино. Това съобщиха директорът на ОДМВР-Перник комисар Димитър Попов и районният прокурор Аделина Алексиева.\r\nПрестъплението било извършено в нощта на 3 срещу 4 март от трима софиянци на 42, 45 и 50 г.\r\nПрестъпниците отключили с шперц входната врата на известен местен жител. После разбили две каси в дома на жертвата и задигнали оттам около 300 г накити. По същото време в къщата нямало никой, собственикът научил за обира от полицията.\r\nКрадците били наблюдавани от служителите на реда, а престъплението е запечатано с камери. Тримата са задържани в района на с. Мало Бучино. В автомобила им били намерени откраднатите вещи заедно с инструменти за взломяване и уреди за рязане на каси.\r\nИ тримата са криминално проявени, единият в момента изтърпява условна присъда.\r\nГрупата е извършвала кражби на територията на цялата страна. Извършителите са привлечени като обвиняеми. Утре съдът ще гледа мерките им за неотклонение.\r\n ", "date": "2019.03.05", "title": "Трима разбиха каси с накити в пернишко село, хванаха ги"}
{"url": "https://www.dnes.bg/akoshtete-vqrvaite/2019/03/05/kakvo-chaka-zodiite-po-vreme-na-retrogradniia-merkurii.403733", "text": "Меркурий отново ще бъде ретрограден от 5 март до 28 март. Ето и какво трябва да направи всяка зодия през този период.\r\n\r\nСлушайте интуицията си и не игнорирайте посланията, които тя ви изпраща. Вярвайте на вътрешния си глас. Ще сте много чувствителни, ако около вас има негативна енергия, затова прекравайте време само с най-близките и си почивайте повече. \r\n \r\n\r\nОбмислете внимателно с какви хора да прекарвате времето си през периода. Внимавайте, защото може да срещнете човек от миналото си и да трябва да изясните отношенията си с него. После го пуснете да си отиде и общувайте искрено с приятелите си.\r\n \r\n\r\nНе бъдете прекалено строги и сурови към себе си, що се отнася до кариерата, ученето и имиджа ви. Не е време за предприемане на драстични промени, а и понякога сами не осъзнавате колко много сте постигнали. Не търсете успеха на всяка цена.\r\n \r\n\r\nОбръщайте внимание на малките детайли, тъй като ще сте доста разсеяни и може да допускате елементарни грешки. Помислете дали наистина живеете живота си както искате, дали не го пропилявате. Може да вършите доста по-вълнуващи неща и да се радвате на красотата на природата.\r\n \r\n", "date": "2019.03.05", "title": "Какво чака зодиите по време на ретроградния Меркурий?"}
{"url": "https://www.dnes.bg/notifikacii/2019/03/05/kyde-ni-e-energiina-nezavisimost-cenata-ne-bila-vsichko.403782", "text": "\"Турски поток\" ще мине през България само след гаранции от Европейската комисия. Официалното посещение на руския премиер Дмитрий Медведев в България приключи с разминаване на позициите за преноса на газ. Все по-малка е вероятността да има нов транзитен газопровод от турската до сръбската граница.\n\r\n\"Безспорно в този казус става въпрос за икономически измерения. В основата им обаче стои политическото решение, както и геостратегически съображения. В никакъв случай не бива да забравяме и какво е мнението на САЩ по темата. Очакват се и нови дискусии за газовите доставки от Русия, за които е интересно каква позиция ще заеме Брюксел\". Това коментира в студиото на \"Денят ON AIR\" бившият генерален консул на България в Одрин Георги Димов.\n                \n                \r\nПо думите му е много важно България да постави на място своите искания и да защити националния си интерес.\n\r\nРуската държавна енергийна компания \"Газпром\" не планира участие в изграждането на проекта газов хъб \"Балкан\" в България. Това заяви ръководителят на газовия гигант Алексей Милер, който беше във водената от Димитрий Медведев делегация в София. Милер се надява, че проектът за изграждането на газопровода \"Северен поток 2\" няма да последва съдбата на нереализирания \"Южен поток\".\n\r\n\"Не по-маловажен е въпросът за необходимостта от разнообразяване на източниците и трасетата за доставки на газ и енергийни ресурси. Трябва да бъдат разгледани всички опции. И от принципна гледна точка не цената да е определяща, а това да не сме зависими от мястото, което ни снабдява с тези ресурси\", подчерта още Георги Димов пред .\n\r\nПо-рано днес енергийният ни министър Теменужка Петкова отбеляза, че приходите, които ще се реализират от газопровода \"Турски поток\" за година, са над 397 млн. лв., което означава, че до 2039 г. България ще си възвърне инвестицията в проекта. Липсващата инфраструктура по трасето за \"Турски поток\" е 484 км и ще бъде изградена от компресорна станция \"Провадия\" до българо-сръбската граница.", "date": "2019.03.05", "title": "Къде ни е енергийна независимост? Цената не била всичко "}
{"url": "https://www.dnes.bg/index/2019/03/05/rak-vezni-koi-zodii-mraziat-sboguvaneto.403771", "text": "Сбогуването по принцип не е лесно, но за някои хора е направо сърцераздирателно. Естествено има разлика между това да се сбогуваш с някого, когато тръгваш на почивка и когато знаеш, че никога повече няма да го видиш.\r\n \r\nЗа някои знаци в зодиака сбогуването е неприятно винаги, но по-специално в случаите, когато знаят, че то не е само временно.\r\n \r\nДа кажат \"сбогом“ е огромно емоционално предизвикателство за някои зодии, без значение дали тази дума е предназначена за други хора, за домашния им любимец, за къщата им, за стария им начин на живот или дори за част от личността им.\r\n \r\nЕто и кои са тези пет зодии, за които сбогуването е направо непосилна задача:\r\n \r\n\r\n \r\nХората от зодия Рак могат да бъдат изключително емоционални и привързани, така че за тях може би е най-трудно да се сбогуват. Това важи с особена сила, когато човекът Рак има някакъв неразрешен проблеми с този, на когото трябва да каже \"сбогом“. Понякога Ракът не може да свикне с идеята, че „сбогом“ е наистина „сбогом“, а не само \"доскоро“ или \"довиждане“. На хората от тази зодия може да им отнеме много време, за да свикнат с мисълта, че някой (или нещо) си е отишъл от живота им завинаги.\r\n \r\n\r\n \r\nВезните също не умеят да се сбогуват с лекота, защото са склонни да приемат нещата и хората за даденост. Те обичат да използват думи като „трябваше“ и „можеше“, когато нещата вече нямат връщане назад. Те не могат да приемат факта, че може и никога повече да нямат друг/втори шанс с даден човек, или в дадена житейска ситуация. За Везните всичко е по-скоро „довиждане“ и/или „доскоро“, макар вътрешно да знаят, че никога повече няма да видят определен човек (или да изживеят подобно събитие).\r\n \r\n\r\n \r\nРибите са романтични и понякога се държат прилепчиво към близките хора в живота си. Те не се усещат, че с поведението си могат да изпъдят някого завинаги. \r\n\r\n\r\n ", "date": "2019.03.05", "title": "Рак, Везни ... Кои зодии мразят сбогуването?"}
{"url": "https://www.dnes.bg/politika/2019/03/05/recheno-storeno-pravnata-komisiia-othvyrli-vetoto-na-radev.403770", "text": "\nЕдинодушно правната комисия в парламента отхвърли ветото на президента Румен Радев и така прие отново спорните поправки в Изборния кодекс.\n\n\n\n\n\n\r\nУправляващите обаче поеха ангажимент, че ще направят нови промени в законодателството, с които да се върнат преференциите в сегашния им вид.\n\r\nИменно орязването на преференциите в последните поправки, поискано от ДПС, предизвика общественото недоволство и доведе до ветото на президента. Мнозинството обаче не се съгласи да го подкрепи, тъй като не е съгласно с мотивите на държавния глава срещу други текстове от закона.\n                    \n                    \n                \r\nСпоред шефа на правната комисия Данаил Кирилов силно се е спекулирало със законодателната процедура по промените в Изборния кодекс.\n\r\n\"Изразявам притеснението си, че в общественото пространство много се говори, а малко се чете. Политизирането на факти и обстоятелства може да доведе до изкривяване на общественото възприятие, в една или друга посока\", каза Кирилов.\n\r\nПо думите му широкото прилагане на машинното гласуване ще доведе до технически проблеми в изборния процес. \n\r\n\"Не препятстваме този способ, но сме длъжни да предупредим избирателите, че не машините и хартиите ще ни решат политическите проблеми и проблемите с доверието. Създаваме си ги сами“, подчерта Кирилов, цитиран от \"Фокус\".\n\r\nПредстои ветото на държавния глава да се гласува окончателно в пленарна зала.", "date": "2019.03.05", "title": "Речено-сторено: Правната комисия отхвърли ветото на Радев"}
{"url": "https://www.dnes.bg/notifikacii/2019/03/05/denislav-kodjabashev-sportistyt-za-kogoto-niama-prepiatstviia.403753", "text": "\r\nДенислав Коджабашев не е като другите спортисти. Той е роден без една ръка, но не е позволил на това да го спре в живота и Денислав е един от двамата спортисти, които се състезават и при хората с увреждания, и при тези без. \n\r\n\"Никога не ми е минавало през ума, че това че имам увреждане на дясната ръка ще ми попречи да се развивам в която и да е сфера\", споделя Денислав пред \"\". \n                \n                \r\nДенислав е състезател по тенис на маса. Всичко започва на игра, пред блока. Още тогава Денислав печели първата си купа - дървена. Днес тя е заменена от десетки медали. \n\r\nОт 4 години Денислав се състезава и като параолимпиец и през 2018 г. става световен вицешампион. Той никога не си е казвал, че не може и няма да се справи. \n\r\nТой казва, че да бъде първи в света е негова цел. Голямата му мечта обаче е далеч по-алтруистична - да създаде център за спорт за хора с увреждания.\r\n", "date": "2019.03.05", "title": "Денислав Коджабашев – спортистът, за когото няма препятствия "}
{"url": "https://www.dnes.bg/eu/2019/03/05/manifestyt-na-makron-predi-izborite-evropa-na-pyrvo-miasto.403746", "text": "Европейската комисия споделя възгледите на френския президент Еманюел Макрон за възраждането на Европа, съобщи неин говорител.\n\r\n\"Европейската комисия и Франция\" са на една страница за европейския ренесанс, ние водим една и съща битка\", заяви говорителян на председателя й Жан-Клод Юнкер.\n\r\nТой подчерта, че Комисията вече е изпълнила или предложила законодателни инициативи в посоката, изложена от Макрон.\r\n\n\n\n\r\nВ полунощ френския президент разпространи на официалната страница на Елийсейския дворец 24-те официални езика в ЕС, включително на български, своята визия за възраждането на Европа. Тя е манифест за предстоящите в края на май европейски избори на неговата партия En Marche, която търси привърженици в цяла Европа.\n                    \n                    \n                \r\nМакрон смята, че \"от края на Втората световна война Европа никога не е била така необходима. И така застрашена\". \n\r\nЗа него основен източник на тревоги са излизането на Великобритания, настъплението на националистите, \"които не предлагат решения\", както и използването на гнева и невярната информация, вместо фактите.\n\r\nСпоред Макрон, за да се преобрази Европа трябва да заложи на засилване охраната на границите си, на развитие на собствена отбрана и на връщането на пътя на прогреса чрез създаване на социален щит за работниците и опазването на природата.\n\r\n\"От 2014 г. президентът Юнкер и неговият екип работят за европейски ренесанс. Eвропейската комисия приветства важния принос към дебата на президента Макрон и твърдата му решимост да посочи и да даде отговор на някои от предизвикателствата към Европа\", заяви говорител на Еврокомисията.\n\r\nТой заяви, че екипът на Юнкер вече е предложил засилване на граничната охрана, увеличаване на правомощията на европейските агенции за убежище и за сигурност на храните. Предлаганият от Макрон Европейски съвет за иновации вече е одобрен и дори има бюджет. В отбраната, вече е създаден фонд за общо купуване и разработване на въоръжение. \n\r\nЕврокомисията твърди, че от идеите на Макрон вече са изпълнени и затягането на реда за допускане на чужди инвестиции, правото за равно заплащане за еднакъв труд, променена е директивата за командированите работници, защитата на личните данни и се вземат мерки за ненамесата отвън в европейските избори. Направени са предложения за намаляване на въглеродните емисии в съответствия с Парижкия договор за климата.\n\r\nВ обръщението си към европейските граждани френският президент предлага още създаването на европейска агенция за защита на демокрацията, в която експерти от всички страни членки да бдят над честността на изборите и манипулации отвън, европейските партии да не могат да бъдат финансирани от чужбина и да се изкоренят от Интернет езикът на омразата и насилието срещу личността.\n\r\nВъв визията си за възраждането на Европа Макрон предвижда и преосмисляне на Шенген така че \"всички онези, които желаят да участвет в него, да изпълняват задължения за отговорност (строг граничен контрол), и за солидарност (една и съща политика за убежище, и еднакви правила за прием и за отказ)\". Той предлага създаването на Европейски съвет за вътрешна сигурност, който да координира политиките за опазване на сигурността.\n\r\nМакрон призовава за затягане на политиките за конкуренцията и за търговията, налагане на санкции и затваряне на предприятия, работещи срещу европейските интереси и приоритети, включително такива, които избягват плащането на данъци. Той смята, че в стратегическите производства и при обществените поръчки трябва да се дават предимства на европейските фирми пред тези, идващи от извън ЕС. \n\r\nФренският президент призовава за въвеждане на минимална европейска заплата според условията във всяка отделна страна, която да се индексира спрямо поскъпването на живота всяка година чрез колективен трудов договор.\n\r\nМакрон смята, че Европа трябва да води битката срещу глобалното затопляне, като въглеродният отпечатък на икономиката й до 2050 г стане нулев, а до 2025 г се намали наполовина използването на пестициди. Той смята, че трябва да се създаде Европейска банка за климата, която да финансира прехода към чиста икономика.\n\r\nФренският президент предлага Европа да сключи \"пакт за бъдещето\" с Африка и и да подкрепи нейното развитие. Той смята, че цифровите гиганти трябва да се бъдат регулирани, големите платформи - поставени под надзор, а нарушителите на правилата да се санкционират бързо. Макрон предвижда бюджетът на Съвета за иновации да се изравни с американския, за да може Европа да се превърне в технологичен гигант и лидер в развитието на изкуствения интелект. От тези области според него в бъдеще може да се разчита на създаване на най-много работни места.", "date": "2019.03.05", "title": "Манифестът на Макрон преди изборите: Европа на първо място!"}
{"url": "https://www.dnes.bg/politika/2019/03/05/borisov-se-pohvali-pred-medvedev-s-krasotite-na-sofiia.403778", "text": "Премиерът Бойко Борисов показа някои от забележителностите на София на руския си колега Дмитрий Медведев. Сред тях беше и църквата \"Св. Георги Победоносец\". Двамата спазиха православния ритуал и запалиха свещ в храма. \n\n \"С Дмитрий Медведев посетихме Ротондата \"Св. Георги Победоносец\" в София. Руският премиер остана силно впечатлен от историческото ни наследство. Вярвам, че ще продължим да развиваме културните отношения между двете страни“, похвали се Борисов в социалната мрежа Facebook.\r\nРуският премиер е на посещение в София от вчера. В понеделник двамата разговаряха на четири очи, а днес участваха в българско-руски бизнес форум за туризма.", "date": "2019.03.05", "title": "Борисов се похвали пред Медведев с красотите на София"}
{"url": "https://www.dnes.bg/stranata/2019/03/05/stroiteli-se-natyknaha-na-neobichana-nahodka-bomba.403779", "text": "При изкопни работи в квартал \"Левски\" във Варна е намерен невзривен боеприпас.\r\nРайонът веднага е отцепен.\r\nПо първоначални данни бомбата е силно корозирала, допълниха за БТА от пресслужбата на Военноморските сили. \r\nСпециалистите от групата за разузнаване, транспортиране и унищожаване на невзривени боеприпаси ще отнесат бомбата и ще я унищожат на обезопасено място.", "date": "2019.03.05", "title": "Строители се натъкнаха на необичана находка - бомба"}
{"url": "https://www.dnes.bg/sofia/2019/03/05/pomoshti-za-bebeta-za-niakoi-niama-diskriminaciia.403763", "text": "Според Карлос Контрера, председател на групата “Патриоти за София“ в Столичния общински съвет (СОС) и автор на програмата за помощи за бебета за образование родители, тя не е дискриминационна. \n\n Той смята, че приемането на една подобна програма е началото на един процес за стимулиране на отговорната раждаемост. \n\r\n\"Това е една отделна мярка, но тя показва отношението на местната власт към семейството“, коментира общинарят пред БНР.\n\r\nПредложението на ВМРО е родителите в столицата с поне средно образование да получават еднократно помощ за раждане и отглеждане на дете от 200 лева, за второ да получават 500 лв., а за трето – 1 300 лв. \n                    \n                    \n                \r\nПрограмата вече е внесена и се разглежда в постоянните комисии на СОС. Процесът ще бъде относително дълъг, защото това е  вид подзаконов нормативен акт и трябва да бъде прецизиран.\n\r\n\"Още, когато представяхме програмата, аз заявих, че ние сме отворени за предложения, защото в никой случай не робуваме на принципа, че това е най-идеалното, което сме предложили“, обясни Контрера.\n\r\nСпоред него само хора, които не са чели програмата смятат, че става дума за дискриминация. \n\r\n\"Още, когато представяхме програмата, аз заявих, че ние сме отворени за предложения, защото в никой случай не робуваме на принципа, че това е най-идеалното, което сме предложили“, обясни Контрера.\n\r\nСпоред него, предложената програма не е дискриминационна срещу определен етнос още повече, че ромските организации твърдят, че в България има десетки хиляди образовани роми, включително с висше образование. \n\r\n\"Те, ако отговарят на тези критерии ще се възползват. Къде тук е дискриминацията?“, отсече Контрера.", "date": "2019.03.05", "title": "Помощи за бебета за някои? Няма дискриминация!"}
{"url": "https://www.dnes.bg/temida/2019/03/05/okonchatelno-syprugyt-nasilnik-v-aresta-za-ubiistvoto-na-kremena.403747", "text": "Апелативният съд във Варна потвърди първоначалния арест на 41-годишния Борислав Николов, обвинен за убийството на съпругата си Кремена, съобщиха от пресслужбата на съда. \n\n\nСпоред съда събраните до момента материали по делото обосновават подозрението, че обвиняемият е съпричастен към смъртта на съпругата си. Престъплението е тежко по смисъла на закона и се наказва с \"лишаване от свобода\" от 15 до 20 години, доживотен затвор или доживотен затвор без право на замяна.\r\nОпределението на Апелативния съд е окончателно и не подлежи на обжалване.\r\nТялото на 40-годишната Кремена Николова бе открито на 25 февруари в апартамента, където съпрузите живеели под наем. Според обвинението причината за смъртта на жената е мозъчен оток, причинен от множество удари по главата.", "date": "2019.03.05", "title": "Окончателно: Съпругът-насилник в ареста за убийството на Кремена"}
{"url": "https://www.dnes.bg/mish-mash/2019/03/05/tailandski-milioner-si-tyrsi-zet-iziskvaneto-na-bulkata-selfita.403760", "text": "Ергени, събирайте се! Тайландски милионер търси съпруг за своята дъщеря.\r\nВ понеделник, 58-годишният Арнон Родтхонг обявил конкурс в социалните мрежи, за който могат за кандидатстват млади мъже, готови да се оженят за 26-годишната Карнсита и да наследят бизнеса му с износ на тропическия плод дуриан.\r\nВсе още не е ясно какви ще са критериите на конкурса, но наградата е налице – 10 милиона бата или 315 хил. долара. От ергените не се изисква специално образование, а само трудолюбивост и отговорност.\r\n\"Искам някой, който ще поеме бизнеса ми и ще го задържи на пазара. Не ми трябва бакалавър, магистър или някой с диплома за философ, а усърден човек с желание за работа. Това е всичко“, обяснява Родтхонг.\r\n                    \n                    \n                Само за 24 часа, кандидатите за поста на зет са стотици. А ако си мислите, че Карнсита прилича на някоя вещица и за кандидати за ръката й няма, грешите. Баща й просто не може да чака още дълги години дъщеря му са влюби в някой, който ще падне на едно коляно за нея.\r\n\"В момента, в който си намеря зет, ще му прехвърля веднага всичките си активи“, категоричен е Арнон.\r\nРазбира се, последна дума има булката. 26-годишното момиче първо било учудено на предложението на баща си, но после й се сторило забавно. Карнсита обяснява, че татко й искал само най-доброто за нея и за това му имала пълно доверие, а и не била придирчива.\r\n\"Искам само мъж, който да ме придружава на светски събития и да си правим селфита\", обяснява тя. \r\nМомичето дори хвърлило поглед към наградата за жениха.\r\n\"Парите могат и да не стигнат до него. - шегува се тя. - По-скоро ще ги взема аз и ще отида да си направя пластична операция в Корея.“\r\nС този бизнес нюх, нищо чудно, че богатият й баща търси на кого да я продаде, за да остане фирмата му в сигурни ръце.", "date": "2019.03.05", "title": "Тайландски милионер си търси зет, изискването на булката - селфита!"}
{"url": "https://www.dnes.bg/balkani/2019/03/05/ot-belgrad-hyrvatska-syzdava-antisrybska-atmosfera.403757", "text": "Сръбският външен министър Ивица Дачич заяви днес, че в Хърватия инцидентите, свързани със Сърбия и сърбите, вече не са изолирани случаи, а там се създава антисръбска атмосфера като основа на хърватската политика, и то не само в предизборните кампании, предаде Танюг, цитирана от БТА.\n\r\n\"Тук става дума за начин на управление\", каза Дачич.\r\nТой подчерта, че тази тенденция се отразява в пренаписване на историята, оправдаване на престъпленията срещу сърби през Втората световна война, реабилитация на профашисткия усташки режим в Хърватия.\r\nСръбският министър добави, че с подобно отношение се застрашава сигурността на хърватските сърби,като се внушава, че те не са желани в Хърватия и мястото им не е там.", "date": "2019.03.05", "title": "От Белград: Хърватска създава антисръбска атмосфера "}
{"url": "https://www.dnes.bg/rusia/2019/03/05/adevyrul-rumyniia-e-pritisnata-v-mengemeto-na-putin.403484", "text": "Конгресът на Демократичния съюз на унгарците в Румъния (ДСУР) и изборите в Република Молдова ни разкриха менгемето, в което Русия стяга Румъния. Унгарският сепаратизъм става все по-агресивен и открит, а на изток продължава офанзивата за връщането на имперската граница по река Прут. Две цели, преследвани последователно от Москва и Будапеща, в съчетание, което представлява основната заплаха за Румъния, пише Хория Блидару, в. \"Адевърул\".\n\r\nЛидерите на ДСУР решиха знамената и химните на Унгария и на така наречената Секуйска област да бъдат национални символи на унгарците в Румъния. Единодушната позиция на делегатите на конгреса в събота в град Клуж е в нарушение на разпоредбите на Закон 75/1994 г. за издигането на знамето на Румъния, изпълнението на националния химн и използването на отличителните знаци с герба на Румъния от страна на властите и държавните институции. \n                    \n                    \n                \r\nОнези, които твърдят, че става дума за сепаратистко изостряне на напрежението само с предизборни цели, би трябвало да забележат постоянството, с което ДСУР постига отстъпки за сметка на румънската склонност към договаряне. Крайната цел бе ясно заявена на конгреса от (лидера) Келемен Хунор: \"Отношенията мнозинство-малцинство трябва да бъдат решени дългосрочно и ключът за решаването им е легализиране на автономията\".\n\r\nСъщо толкова прозрачни са и целите на Кремъл в Република Молдова: \"В Русия не ни е безразлично как се съставя парламентът в Молдова\", каза миналия месец (руският президент) Владимир Путин на президента (Игор) Додон при една от десетките срещи между двамата през последните две години.\n\r\nНезависимо от ключа, с който четем резултатите от изборите в неделя, проруската Социалистическа партия се класира първа (получавайки 35 депутати от общо 101 в новия парламент). Добрата новина е резултатът на проевропейския блок \"Сега\" (Acum), който се класира на второ място в народния вот, но трети по брой на депутати (26 мандата), заради избирателната система, наложена от Додон и (Влад) Плахотнюк. Партията на последния - Демократическата, ще има 30 парламентаристи. Който и от двамата силни мъже в Кишинев да успее в съюзите и вербуването, водещи до мнозинство, Русия може да бъде сигурна, че Молдова няма да направи стъпки в посока ЕС и НАТО. Инструментът за контрол - 40-те процента молдовци, които се обявяват за носталгици по съветската епоха, потвърдиха ефективността си.\n\r\nПовече от десетилетие Кремъл действа постоянно и агресивно, а резултатите се виждат най-вече в шестте държави, свързани с ЕС от 2009 г. чрез Източното партньорство. Европейската перспектива бе затворена заплашително за Армения, Азербайджан, Беларус, Грузия, Република Молдова и Украйна. \n\r\nОптимистите, които се държат за факта, че 69 процента от молдовския износ е насочен към ЕС, а само 9 процента към Русия, би трябвало да се замислят за ефективността на руското присъствие в Сърбия, където руските компании са инвестирали пет пъти повече от европейските. Нещо повече - Сърбия се е възползвала от близо три милиарда евро безвъзмездни средства от ЕС, с които осъществява близо две-трети от търговията. А газопроводът \"Турски поток\", който е в ускорено изграждане на сръбска територия с посока Унгария и Австрия, укрепва енергийния контрол на Кремъл върху Балканите. Както \"Северен поток 2\", който свързва Русия с Германия, увеличава зависимостта на Европа от руския газ и изолира Украйна.\n\r\nИ Молдова получи 800 милиона евро от Брюксел, но финансовата помощ бе спряна миналата година след излизането от контрол на властите в Кишинев, които си докараха това недвусмислено определение в последната резолюция по темата на Европейския парламент: \"Република Молдова е държава, превзета от олигархични интереси, с концентрация на политическата и икономическата власт в ръцете на ограничена група хора, която упражнява влиянието си върху парламента, правителството, политическите партии, публичната администрация, полицията, съдебната система и масмедиите\". Една ничия територия с нефункционираща демокрация и опортюнистична олигархия - какъв благоприятен терен за руската офанзива!\n\r\n\n\r\nПредстои да видим ролята, която е отредена на Приднестровието, в плановете на руския експанзионизъм. От 2008 г. Русия окупира една пета от територията на Грузия, а от 2014 г. контролира източната част на Украйна и анексира Крим. Напрежението в Керченския пролив от тази зима разкри намерението на Москва да превърне Азовско море в руско езеро. Западните наблюдатели се питат дали украинските пристанища Бердянск и Мариупол не са следващите цели на Русия, след което може да дойде ред на Одеса - случай, при който предният военен пост от лявата страна на Днестър може да изиграе решаваща роля.\n\r\nИскаме ли да удържим този руски щурм? Или ще изоставим демокрацията и свободата при първата заплаха?\n\r\nГенерал Бен Ходжес, бивш командващ въоръжените сили на САЩ в Европа, предупреди неотдавна, че следващата стъпка по поемането на контрола над Азовско море чрез окупиране на украинската крайбрежна линия между Русия и Крим, ще бъде доминация в Черно море, откъдето ще може да се действа в Средиземно море и Близкия изток. Двете руски бази, създадени тази есен на североизточното крайбрежие на Либия, сочат разширяване на експанзионистичната тенденция.\n\r\nСлуховете за възможно поглъщане на Беларус от Русия или заплахите на президента Путин със симетрични и асиметрични мерки в случай на криза, подобна на тази с ракетите в Куба, или по адрес на страните, приели американски отбранителен арсенал, са само видимите страни на един айсберг в постоянно настъпление.\n\r\n\n\r\nТази офанзива ни засяга пряко, както обърна внимание през последните дни политическият съветник в американското посолство в Букурещ Дейвид Шефър във връзка с пропагандата, предназначена да всява все по-голям раздор в румънското общество, да отслабва Румъния и да ерозира трансатлантическите и европейските й връзки. \"Виждаме една свръхмодерна стратегия, която е насочена към Румъния\", предупреди публично американският дипломат.\n\r\nЕдин от моментите на кампанията по отделяне на Румъния от евроатлантическия свят бе дискусия, чийто домакин бе фондация, председателствана от Адриан Нъстасе, на която академик Ръзван Теодореску отправи послание, което ще чуваме все по-често в различни форми: \"Ние сме един свят от Изтока. За добро или лошо, така ни е разположил Господ и нашият манталитет е източен\", а \"Изтокът на Европа, от който сме част, (...) този Изток не обича много демокрацията. Обича много автокрацията, за разлика от другия сват - западния\". Тоест, такава ни е съдбата, \"между двете Европи\", които визираше конференцията: \"Няма какво да търсим в Централна Европа, в Европа на Кафка, на Музил, на Брод, на Цвайг, на Кундера. Това е един друг свят, светът на \"австрокрацията\", свят с други традиции, с които ние нямаме нищо общо, протестантски свят, католически, изключително уважаван, животворен за Западна Европа и за нейната съзидателна периферия, която е Централна Европа\", каза заместник-председателят на Румънската академия.\n\r\nСериозността на подобна идеологическа провокация е синтезирана от историка Джордже Дамян: \"Най-големият проблем е, че си имаме работа с дълбока промяна в парадигмата: отказ от светоусещането на поколението от 1848 г. - онова, което започна процеса на сближаване на румънците със западната европейска цивилизация\".\n\r\nПритисната между бившето съветско пространство и Централна Европа - зони, в които Русия силово се завръща, Румъния, която се намира на първа линия пред империалистичната офанзива, се сблъсква с големия риск на дестабилизацията и заробването. А международният контекст не е благоприятен, както се видя след Конференцията по сигурността в Мюнхен. Трансатлантическата пукнатина и пледоарията на канцлера Меркел за партньорство с Русия ни излагат още повече на менгемето, по многобройните площадки, по които маневрира Кремъл.\n\r\nКолелото на историята се върти и ни задължава спешно да отговорим на ключов въпрос: искаме ли да удържим този руски щурм? Или изоставяме демокрацията и свободата при първата заплаха? А ако сме решени да ги защитаваме: с кого и по какъв начин? Това е истинското предизвикателство с екзистенциален залог за румънската държава, политическата класа и този народ, травмиран от 12 руски инвазии през последните 280 години.\n\r\n/БТА/\r\n ", "date": "2019.03.05", "title": "\"Адевърул\": Румъния е притисната в менгемето на Путин"}
{"url": "https://www.dnes.bg/zvezdi/2019/03/05/rut-koleva-za-tiin-godinite-porasnah-byrzo.403734", "text": " Рут Колева се върна назад във времето и си припомни времената, в които е била тийнейджърка. Талантливата певица разказа, че ѝ се е наложило бързо да порасне и да се справя сама, тъй като още на 16-годишна възраст е заминала да живее на другия край на света - в САЩ. По това време социалните мрежи не са били толкова развити и тя трудно се е свързвала с близките си. Рут сподели снимка от 2007 г., когато е била на 16 години.\r\nЕто какво написа изпълнителката на \"Близо\": \r\n \r\n\"Отидох да живея сама в Ел Ей, когато бях около 16-годишна. Попаднах в град, в който беше (и все още е) невъзможно да се придвижваш без автомобил. Нямах възможност да шофорим, което беше доста неудобно. Спомням си, че започнах да се ориентирам толкова добре по картите, че трябваше да погледна само веднъж и разбирах накъде да поема. Все още ме бива в това, въпреки че смартфоните и Google maps ни спасяват в днешно време. Трябваше бързо да порасна. Научих се да се грижа за себе си, да си готвя, да се справям с живота като възрастен. Това, може би, е съдбата на много хора, но не много от тях са дошли сами някъде от другия край на света...\r\n \r\n", "date": "2019.03.05", "title": "Рут Колева за тийн годините: Пораснах бързо!"}
{"url": "https://www.dnes.bg/world/2019/03/05/indiiska-podvodnica-s-opit-da-navleze-v-pakistanski-vodi.403761", "text": "Командването на пакистанските военноморски сили каза, че една индийска подводница е била забелязана да наближава териториалните води на Пакистан и след отправеното й предупреждение се е оттеглила, предадоха АП и ДПА.\n\n\n\r\nВ съобщението се подчертава, че индийската подводница не е била атакувана предвид \"мирната политика на Пакистан\". Инцидентът е станал вчера.\n\r\nПредставител на пакистанските ВМС каза, че предупреждението е било предадено на потенциалния нарушител. Това е вторият случай, когато индийска подводница е забелязана близо до пакистански териториални води, добави той.\n\r\nНапрежението между съседните ядрени сили се повиши, след като преди седмица индийски бойни самолети атакуваха предполагаем лагер на терористи на пакистанска територия. Това бе първото навлизане на индийски военни в Пакистан от 1971 г. Ден по-късно Пакистан свали два индийски военни самолета, опитали се за втори път да навлязат в Пакистан, и плени един от пилотите, но в петък той бе върнат на Индия в знак на добра воля. \n                    \n                    \n                \r\n/БТА/", "date": "2019.03.05", "title": "Индийска подводница с опит да навлезе в пакистански води "}
{"url": "https://www.dnes.bg/usa/2019/03/05/razsledvat-rusko-vliianie-vyrhu-trymp-kremyl-smehotvorno.403758", "text": "Москва коментира разследването, което американските служби водят, по въпроса дали върху президента Доналд Тръмп е оказвано влияние от страна на Русия. \n\r\nКремъл определи разследванията като \"смехотворни\", съобщи ДПА. \n\r\n\"Има толкова много такива разследвания, че значението им девалвира\", заяви Дмитрий Песков, говорителят на руския президент Владимир Путин, цитиран от ТАСС.\n\n\n\n\r\nПравната комисия в Камарата на представителите в Конгреса на САЩ започна ново разследване във връзка с твърдения за сговор между щаба на Тръмп за президентските избори през 2016 г. и Русия, съобщи БТА.\n\r\nКомисията каза, че в рамките на разследването, което ще се фокусира също върху потенциална корупция и злоупотреби с власт, ще изиска документи от 81 физически и юридически лица, включително Доналд Тръмп-младши.\n                    \n                    \n                \r\n\"Никое от предишните разследвания не даде каквито и да било сериозни, а само смехотворни резултати\", каза Песков и отказа за коментира конкретно разследването на Камарата на представителите. \"Това е изцяло американски въпрос\", допълни той.\n\r\nТръмп и негови сътрудници са обект на няколко разследвания. Най-значителното от тях е това на специалния прокурор Робърт Мълър, съсредоточено върху намесата на Русия в президентските избори в САЩ през 2016 г. и нейните евентуални връзки с кампанията на Тръмп, припомня ДПА.\n\r\nКога ще приключи разследването на Мълър остава неясно, макар то вече да доведе до обвинителни актове срещу хора от близкото обкръжение на Тръмп, в това число срещу неговия бивш личен адвокат Майкъл Коен и бившия шеф на кампанията му Пол Манафорт.", "date": "2019.03.05", "title": "Разследват руско влияние върху Тръмп? Кремъл: Смехотворно!"}
{"url": "https://www.dnes.bg/stranata/2019/03/05/sybraha-63-hil-leva-za-remonta-na-koraba-muzei-radecki.403725", "text": "Малко повече от 63 хиляди лева са дарени в кампанията за кораба-музей \"Радецки\", съобщи бившия директор на АЕЦ \"Козлодуй\" и организатор на кампанията Александър Николов. \n\n\n\r\nКато председател на сдружението \"Енергийно бъдеще за България\" той сподели, че е изключително удовлетворен от масовото включване на училища, детски градини, пенсионерски клубове. Първоначалната цел на кампанията бе да бъдат събрани 250 хиляди лева за пълното възстановяване на кораба-музей, пише \"\". \n\r\n\"Разбира се, всеки е дал, колкото е могъл, не бих казал, че тук парите са толкова важни, колкото родолюбивото действие на тези българи\", каза пред радио Видин Николов. \r\n                    \n                    \n                Включили са се стотици физически лица, има и двайсетина фирми. \r\n\"Искам да изкажа благодарност на всички, които се включиха в кампанията, да благодаря на Националния исторически музей, който подкрепи тази кампания\", коментира Александър Николов. \n\r\nСредствата ще бъдат предоставени за технически преглед на \"Радецки\". Националният исторически музей, който е собственик на кораба, трябва да обяви обществена поръчка за изпълнител. Корабостроителницата в Русе не работи, затова трябва да се търсят изпълнители от чужбина, преди всичко в акваторията на река Дунав.\r\n ", "date": "2019.03.05", "title": "Събраха 63 хил. лева за ремонта на кораба-музей \"Радецки\" "}
{"url": "https://www.dnes.bg/stranata/2019/03/05/nepylnoletni-otkradnaha-5200-lv-i-uiski-ot-bar.403741", "text": "17-годишно момиче от София и 16-годишен велинградчанин са задържани за кражбата на 5200 лв. и марков алкохол от бар във Велинград, съобщиха от полицията.\n\r\nТийнейджърите проникнали в заведението в понеделник през нощта, през незатворен прозорец на ресторант, към който бил барът. След като открили парите, те взели и няколко бутилки уиски и изчезнали от местопрестъплението.\r\nСлед подаване на сигнала за кражбата за разкриването на извършителите бил сформиран оперативен екип от местното полицейско управление във Велинград. Само за няколко часа криминалистите успели да открият двамата крадци. Те са задържани заедно с час от откраднатото.", "date": "2019.03.05", "title": "Непълнолетни откраднаха 5200 лв. и уиски от бар "}
{"url": "https://www.dnes.bg/notifikacii/2019/03/05/stoka-za-prodan-dete-na-9-godini-tyrgovecyt-rodniiat-mu-bashta.403777", "text": "За нов опит за продажба на дете сигнализираха от отдела \"Закрила на детето“ във Варна. \n\r\nПрез изминалите почивни дни жена от населено място в областта се е оплакала, че е била бита от мъжа си, защото той е искал да продаде едно от децата им. \n\n Малчуганите са общо шест.\n\r\nБащата е искал да изтъргува най-голямото дете, което е на 9 години. \n\r\nШефът на \"Закрила на детето“ Анна Конукова призна, че ежемесечно с колегите й работят средно по два или три случая на насилие в семейства с малки деца. \n\r\nЗа щастие не при всички тях се потвърждава, че има агресия. \n\r\n\"Точно родители в раздяла, развод, сигнализират за насилие и недобре упражнени грижи. Всеки използва децата за постигане на някакви цели, което никак не е удачно за децата. Така че, не всички сигнали, които получаваме касаят физическо и психическо насилие“, обясни експертът. \n                \n                \r\nТя призна, че когато семейството има и повече деца, е много трудно да се осигурят мерки за закрила и всички да бъдат настанени в кризисни центрове.\n\r\n ", "date": "2019.03.05", "title": "Стока за продан - дете на 9 години, търговецът - родният му баща!"}
{"url": "https://www.dnes.bg/eu/2019/03/05/orban-iska-v-enp-i-antimigrantite-da-bili-poveche.403776", "text": "Управляващата партия ФИДЕС на унгарския премиер Виктор Орбан заяви днес, че желае да остане в десноцентристката Европейска народна партия въпреки растящия натиск в Европейския парламент тя да бъде изключена или членството й да бъде замразено, предаде БТА като цитира Ройтерс. \n\n Вчера ЕНП съобщи, че е получила предложения от 12 членуващи партии от 9 страни от ЕС и на 20 март ще разисква за изключване или замразяване на членството на ФИДЕС. \n\r\nПо този повод от пресслужбата на ФИДЕС бе получен имейл с отговор на въпроси относно вчерашното съобщение на ЕНП. \n\r\n\"В момента в ЕНП тече дебат, фокусиран върху проблема за миграцията. Ние сме готови за такъв дебат и да представим нашата позиция. ФИДЕС не желае да напусне ЕНП. Нашата цел е антиимигрантските сили в ЕНП да укрепват\", се казва в отговора на унгарската управляваща партия. \n                    \n                    \n                \r\nФИДЕС посочва още, че смята защитата на европейските християнски ценности и спирането на миграцията за по-важни цели от партийната дисциплина в рамките не европейското консервативно политическо семейство. \n\r\nМеждувременно в интервю за германския в. \"Билд\" водещият кандидат на европейските консерватори за председател на Европейската комисия Манфред Вебер заяви, че унгарският премиер трябва да прекрати своята риторика срещу ЕС, ако иска неговата партия за остане в ЕНП.\n\r\nВебер заяви в интервюто, цитирано от Ройтерс, че би искал да бъде направен още един опит унгарският премиер да остане в консервативното европейско политическо семейство, което трябва да дебатира за евентуалното му изключване на 20 март. \n\r\n\"Орбан трябва незабавно и завинаги да прекрати кампанията на своето правителство срещу Брюксел, да се извини на партиите, членуващи в ЕНП, и да гарантира, че Централноевропейският университет ще остане в Будапеща\", посочва германският десен политик.\r\nГерманските християндемократи (ХДС) и тяхната сестринска баварска партия ХСС (от която е и Вебер), не са сред 12-те партии, предложили изключването на ФИДЕС и Орбан от ЕНП. \n\r\nВчера Еврокомисията обвини националисткото правителство на Унгария, че изопачава истината за имиграцията в ЕС, което още повече задълбочава конфликта между Унгария и Комисията преди изборите за Европейски парламент през май.", "date": "2019.03.05", "title": "Орбан иска в ЕНП и антимигрантите да били повече "}
{"url": "https://www.dnes.bg/notifikacii/2019/03/05/astronavtka-porasna-s-5-santimetra-na-mks-no-dokoga.403754", "text": "Представете си, един ден да се събудите и да сте цели пет сантиметра по-високи от преди. На Земята това е невъзможно, освен ако не сте дете. Но в Космоса, при условията на микрогравитация, астронавтите порастват с близо 3%. \r\nТака, Ан Макклейн, чийто дом засега е Международната космическа станция (МКС) установила, че трябва да направи малко поправки по своя костюм, тъй като вече не й пасвал. В своя Twitter профил, астронавтът на НАСА се похвали, че е с цели пет сантиметра по-висока от деня, в който кацнала на МКС преди три месеца.\r\nСпоред изследванията на учените, няколко месеца прекарани в Космоса водят до увеличаване на ръста с 1 – 2 сантиметра. Но на какво се дължи това?\r\n                \n                Когато липсва земното притегляне, прешлените се отпускат и удължават. По този начин астронавтите добавят тези няколко сантиметра към ръста си.\r\nНо Макклейн не бива да прибързва с радостта. Това порастване всъщност не е перманентно. В момента, в който тя се върне на Земята, отново ще се \"самали“ до обичайната си височина. ", "date": "2019.03.05", "title": "Астронавтка порасна с 5 сантиметра на МКС, но докога?"}
{"url": "https://www.dnes.bg/obshtestvo/2019/03/05/rusko-turskata-voina-i-dogovorkite-na-velikite-sili.403749", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Руският народ е посрещнал с въодушевление Руско-турската освободителна война от 1877-78 година. Има спомени, които разказват как руските деца са си правели дървени пушки и са марширували, представейки си, че отиват да воюват за християните на Балканите, разказа проф. Лизбет Любенова в \"Операция История\" на на Bulgaria ON AIR.\r\nВ руското общество тази война се е възприела като религиозна война, като война на кръста срещу полумесеца. Иначе интересите на Руската империя са чисто геостратегически, стремеж към Крим и Проливите, към първото овладяване на Кавказ, към излаз на топлите морета. Екатерина Втора Велика обръща поглед от север на юг и към Балканите, обясни историкът.\r\n                    \n                    \n                По време на тази война се разгръща военният гений на генерал Суворов, който във военната си книжка като народност посочва българин, тъй като е наследник на българите от Волжка България. Такива са и Кутузов и дори Пушкин. Аристокрацията на Волжка България се е вплела в тази на Руската империя.\r\n\"България трябва да е щастлива, че не се е случило разделение по вертикала, защото е имало и такива планове - Дунав, Плевен, Търново и надолу до Бяло море. Тогава руската зона е щяла да бъде източната, а всички земи на запад са щели да отидат в Сърбия\", обясни историкът. По думите й войната и Освобождението ни са резултат от договорка на Великите сили.\r\n\"Всяка война приключва с такъв международен договор, че там да има огнище, което всеки момент да се взриви. Мислите ли, че днес някой би позволил балканските народи бързо да просперират и да станат икономически силни?\", риторично попита проф. Лизбет Любенова.\r\nТя е категорична, че българсикят народ не е получил свободата си даром, защото самият той винаги е оказвал съпротива през петте века робство и е дал много жертви във войната. \"Ние не говорим за геноцид, както при арменския народ, защото там е ударно, а в България е имало непрекъснат процес на етническо ликвидиране\", завърши тя.\r\nСтроежът на Паметника на Свободата на връх Шипка е определян от  мнозина като Втората шипченска епопея. Голяма е ролята на майстора  строител Пеньо Атанасов – Бомбето, когато други строители се отказват  заради тежкия труд и лошите метеорологични условия, той поема градежа и  го приема като лична кауза. Иначе идеята за паметника е още от 1878  година и неин автор е Петко Каравелов. Строежът е завършен през 1936  година. Той е построен с пари събрани от граждани от цяла България,  разказа другият гост проф. Вера Бонева.\r\nСтроежът е бил изключително труден. Камъните за монумента са  обработвани на ръка и са качвани с волски каруци до върха. Строяло се е в  топлата част на годината -  от май до ноември. В приземната част  стените са около 2 м дебели, в горната част - около 1.40 м.\r\n\"По днешните стандарти Пеньо Атанасов – Бомбето е имал образование до  7 клас. Изключителен организационен талант, с много добър усет за  работата. Негово дело е катедралната църква в Шумен, няколко моста\",  разказа тя.\r\nПо думите й имало е идея лъвът да бъде поставен отгоре на паметника. А  фактът, че гледа на изток е, за да не бъдат обидени съседите ни, че имаме териториални претенции към тях, обясни историкът.\r\nОще подробности за строежа на паметника на Шипка вижте във второто видео на Операция \"История\" на  \r\n", "date": "2019.03.05", "title": "Руско-турската война и договорките на Великите сили "}
{"url": "https://www.dnes.bg/notifikacii/2019/03/05/v-supera-dve-ceni-plashtaniiata-v-broi-po-skypi-ot-tezi-s-karta.403705", "text": "Психологическа подготовка за отрицателни лихвени проценти при депозитите или сериозно предложение? От страна на Международния валутен фонд (МВФ) и Европейската централна банка (ЕЦБ) се чува идея, която би могла да доведе до това да имаме две цени по супермаркетите в еврозоната: по-високата цена при плащане в брой, а по-ниската – за картовите плащания.\r\nНемислимо? Ни най-малко. Забавянето на икономиката причинява значителни опасения на централните банки с нулеви или дори отрицателни лихвени проценти. Ще бъде ли ефективно в бъдеще ново понижение на лихвите, далеч в отрицателната територия? Тъй като отрицателният лихвен процент при рефинансиране на централната банка, си има лимит - разходите за държане на паричните средства в брой.\r\n                \n                Клиентите могат да превърнат запазването на стойността си в кеш, ако „таксата за задържане“ в банките стане твърде висока. Тук обаче има транспортни разходи, разходи за сигурност и застрахователни разходи. Базовият лихвен процент от минус 0,4%, наложен от ЕЦБ и някои финансови институции, изглежда е достигнал своя праг, тъй като някои банки и богати частни клиенти вече натрупват значителни парични средства в брой, пише в свой анализ за Die Welt Дирк Майер, професор по икономика в Helmut-Schmidt-Bundeswehr-Universität в Хамбург.\r\nЕто защо находчивите икономисти от МВФ и ЕЦБ наскоро представиха идеята си за облагане със специален данък на паричните средства в брой. Иначе казано - те предлагат евро в брой и евро в електронни пари като две валути с фиксиран валутен курс. Паричните средства в евро ще бъдат девалвирани в размер на отрицателния лихвен процент спрямо номинала в евро.\r\nАко например основният лихвен процент е минус три процента, банкнотите и монетите ще струват годишно с три процента по-малко от електронните пари. Задържането на обезценени парични средства ще бъде също толкова (не) привлекателно като депозита по разплащателната сметка с отрицателна лихва. Това би пречило на притежателя на евро в брой да избегне алтернативата от квазинационализация, а ЕЦБ ще има място за маневриране.\r\nДе факто става дума за две паралелни евро валути. Валутната реформа ще трябва да бъде приета единодушно при изменение на договорите на ЕС, което в някои страни обаче може да срещне съпротива. От този момент нататък е-еврото ще доминира като аритметична единица. Еврогражданинът вероятно ще намира само електронната цена в етикетите на стоките по време на ежедневното пазаруване.\r\nЦелия анализ четете в сайта на \r\n \r\n \r\n ", "date": "2019.03.05", "title": "В супера - две цени. Плащанията в брой по-скъпи от тези с карта?"}
{"url": "https://www.dnes.bg/stranata/2019/03/05/patriotichen-boi-plevenchani-se-mlatiat-s-lopata-za-parkomiasto.403743", "text": "Двама мъже се сбиха с лопата за паркомясто навръх Националния празник – 3 март, в Плевен, съобщава полицията. \n\r\nКъм 6:15 часа е бил получен сигнал за възникнал конфликт за паркомясто на пазара пред стадион в Плевен, при който 53-годишен мъж е пострадал сериозно и е откаран в болница. На място е пристигнал полицейски екип, който извършил оглед и взел метална лопата със счупена дръжка.\r\nЗадържан за побоя е 22-годишен младеж от Буковлък. По случая е образувано досъдебно производство.  Разследването продължава под наблюдението на прокуратурата.", "date": "2019.03.05", "title": "Патриотичен бой - плевенчани се млатят с лопата за паркомясто "}
{"url": "https://www.dnes.bg/stranata/2019/03/05/burgaski-uchenici-na-bunt-zabraniavat-im-cvetni-drehi.403715", "text": "Ученици от английската гимназия \"Гео Милев\" в Бургас организират протест срещу въведени нови правила за облекло, с което трябва да посещават училището, съобщава БНР.  \n\n\r\nНовите правила са влезли в сила миналата седмицат и според тях гимназистите могат да посещават учебното заведение с дрехи само в определени цветове. Заповедта е на директора Жаклин Нейчева. \n\r\nВ социалните мрежи учениците твърдят, че не мога да влизат в класните стаи, ако са с дрехи в други цветове. Във Фейсбук те обявиха, че с протестните действия ще \"дадат гласност на своето мнение и ще покажат, че няма да се примирят с новите разпоредби\". Протестът е от 10:30 часа пред сградата на училището.\n                    \n                    \n                \r\nОграниченията са следните:\n\r\n1. Момчета: 1.1.тениска, риза, блуза, пуловер, поло с дълъг или с къс ръкав в един от следните цветове: бял, червен, син, сив; 1.2.панталон/дънки в един от следните цветове: черен, тъмносин, тъмносив, тъмнокафяв.\n\r\n2.Момичета: 2.1.тениска, риза, блуза, пуловер, поло с дълъг или с къс ръкав в един от следните цветове: бял, червен, син, сив; 2.2.панталон/дънки/пола/рокля в един от следните цветове: черен, тъмносин, тъмносив, тъмнокафяв. 3.Тениска с логото и името на гимназията. (4)\n\r\nЗа недопустими дрехи са определени: \"къс\", 3/4 и 7/8 панталон; панталони с ниска талия, тип шалвари, размъкнати, нарязани, увиснали, в ярка цветова гама и с шарки; анцуг и трикотажен клин; дълбоко деколте; къса пола; къса блуза и бюстие; прозрачна дреха; потник; джапанки; нецензурни изображения и текст по дрехите и аксесоарите; дрехи, рекламиращи алкохол, наркотици, тютюнопушене, секс и насилие; силен грим\".\n\r\n\"Ежедневно ще бъде извършвана проверка за съблюдаване спазването на гореизложената заповед. Нарушителите ще бъдат наказвани/ отстранявани от учебния процес\", се казва в съобщение на сайта на училището.", "date": "2019.03.05", "title": "Бургаски ученици на бунт – забраняват им цветни дрехи"}
{"url": "https://www.dnes.bg/muzika/2019/03/05/metyl-legendite-accept-s-oshte-edna-data-v-plovdiv.403717", "text": "На 18 май в Античния театър в Пловдив метъл пионерите Accept, заедно със Симфоничния оркестър на град Пловдив, ще \"запечатат\" за историята едно много специално музикално събитие. \nПоради големия интерес към събитието, както и заради нуждите на продукцията, на 19 май ще се проведе и второ събитие с ограничен брой места. И на двете дати вратите ще бъдат отворени в 19:00 часа, а шоуто ще започне в 20:00 часа, съобщават организаторите от BGTSC.\r\n \r\nБандата и симфоничните музиканти ще представят около 20 хитови метъл парчета от творчеството на ACCEPT в симфоничен аранжимент, както и подбрани класически симфонии, които ще бъдат изпълнени в рок аранжимент. \r\n \r\nСред класиките, които феновете на бандата ще чуят, са Лебедово езеро и 40-та симфония на Моцарт, както и неостаряващите рок химни \"Metal Heart\", \"Princess Of The Down\", \"Balls To The Wall\", \"Fast As A Shark\" и много други.  \r\n \r\nБилети за двете дати са в продажба онлайн и в мрежата на Евентим.", "date": "2019.03.05", "title": "Метъл легендите Accept с още една дата в Пловдив"}
{"url": "https://www.dnes.bg/stranata/2019/03/05/sdvr-niamate-evro-normata-na-kolata-v-talona-vadi-se-nov.403716", "text": "Собствениците на автомобили, в чиито документи не е посочена екологичната норма Евро 1, 2, 3, 4, 4 или 6, ще трябва да извадят нови документи на колата. \n\r\nВ последните седмици се наложи собствениците на по-стари автомобили да доказват на коя категория отговаря колата им, заради новата формула, по която се изчислява данъка за МПС.\n\n\r\nОт СДВР обясниха, че при липса на посочена екологична норма на притежаваното от вас превозно средство първо трябва да се обърнете към официалния представител за България на марката на автомобила. \n\r\nОттам трябва да ви предоставят удостоверителен документ за притежаваната екологична норма на колата, алармират от Съюза на българските автомобилисти.\r\n \r\nСлед това лично или чрез пълномощник с моторното превозно средство трябва да отидете до отдел \"Пътна полиция”-СДВР (ако МПС се води на отчет в СДВР). Там трябва да предоставите този документ заедно със свидетелството за регистрация на МПС - част \"Първа\" и част \"Втора\" (\"големия\" и \"малкия\" талон). След като преминете с превозното средство през пункта на \"Пътна полиция”-СДВР за идентификация, предоставяте съответните документи на служителите от МВР за издаване на нови документи с вписана съответна екологична норма.\r\n \r\nЦялата услуга в КАТ по идентификацията и смяната на талони на автомобила ще ви струва 20 лева, ако се плати през POS терминал, или 23 лева на банковото гише, уточниха от СДВР. Ваденето на удостоверение от съответното автомобилно представителство също ще се заплаща. Според шофьори, които вече са се сдобили с такъв документ, той струва около 50-100 лева.\n                    \n                    \n                \r\nОт СДВР уточняват, че цялата тази процедура е във връзка с годишния данък на МПС. От тази година при изчисляването на т.нар. пътен данък се включва и екологичен компонент. Този компонент е свързан с Европейските стандарти за изгорели газове, които дефинират допустимите стойности на изгорели газове на моторните превозни средства на европейския пазар.\r\n \r\nМотивите за промяната в концепцията са свързани с идеята за стимулиране на извеждането от експлоатация на най-старите автомобили и замяната им с по-нови и по-екологични модели.", "date": "2019.03.05", "title": "СДВР: Нямате евро нормата на колата в талона? Вади се нов!"}
{"url": "https://www.dnes.bg/muzika-drugi/2019/03/05/mila-rodino-ot-kralia-na-valsa-andre-riio.403722", "text": "\r\nВ навечерието на Националния ни празник - 3 март Краля на валса - Андре Рийо, който ще има два концерта в София през юни, подготви и изпълни Химна на България. \r\nС него той поздрави своите български почитатели и всички българи. Записът пристига от студиото на маестрото в Маастрихт, където репетират музикантите от неговия  оркестър \"Йохан Щраус\". Многонационалният състав на хора успешно се справя с  непознатия български език и думите на най-гордата българска песен.\r\nСред музикантите на Андре Рийо вече 23 години е и българката Кремена Минева, която вероятно съветва маестрото кои мелодии са близки до сърцето ни.\r\nКакъв ще бъде поздравът на холандския цигулар тази година към нас ще видим на концертите му в зала \"Арена Армеец\" на 8 и 9 юни.", "date": "2019.03.05", "title": "\"Мила родино\" от Краля на валса Андре Рийо"}
{"url": "https://www.dnes.bg/index/2019/03/05/mladejite-ot-no-blink-prodyljavat-da-praviat-filmi.403711", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Младежката група \"No Blink\" продължава работата си, за да прави българското кино все по-достъпно за родната публика.\n\r\nИменно заради това те поддържат своята онлайн платформа, в която всяка седмица се появява нов филм. Към този момент от тяхното студио са излезли повече от 15 късометражни филма, а екипът на \"No Blink\" работи и по първата си пълнометражна продукция.\n\r\nПрез март те готвят нови филми и 4 епизода от своето шоу за кино, а отделно от това се готвят и за турне.\n\r\n\"Изглежда по-мащабно, но това е стандартната ни програма, която всеки месец се появява. Вече имаме над 80 филма в платформата\", разказа в студиото на \"България сутрин\" продуцентът Николай Стоичков.\n                \n                \r\n\"No Blink\" се занимават и с тяхното шоу за кино, в което разказват за хората, които се занимават с правенето на филми у нас и насочват фокуса именно към българското кино и това, което си заслужава да се гледа.\n\r\nСтефани Райчева е режисьор на \"Моята истина\", последното заглавие на платформата на \"No Blink\". Тя разказа, че посланието на късометражната лента е, че децата са много по-мъдри от възрастните и че трябва да обръщаме внимание на случващото се около нас. \n\r\n\"Много голяма част от един филм е вдъхновена от живота на режисьора или това, което го вълнува. Всички слагаме по нещо от нас\", допълни тя.\n\r\nПредРайчева разказа, че най-трудното при правенето на пълнометражна продукция е намирането на финансиране, а Николай Стоичков допълни че целта на тяхното студио е да намират и показват младите лица в българското кино.\r\n ", "date": "2019.03.05", "title": "Младежите от \"No Blink\" продължават да правят филми"}
{"url": "https://www.dnes.bg/stranata/2019/03/05/spipaha-20-godishen-beglec-ot-zatvora-v-burgas.403720", "text": "На 5 март, около 01.00 ч. в резултат на целенасочените полицейски действия на служителите от Пето Районно управление - Бургас е задържан обявен за общодържавно издирване 20 годишен криминално проявен бургазлия, избягал  преди седмица от работен обект от открит тип, разположен край кв. \"Сарафово\", съобщават от МВР Бургас. \n\n\r\nБургазлията излежавал десет месечна присъда \"лишаване от свобода\" за извършени кражби на вещи. След като се отклонил от обекта, криминално проявения мъж се укривал в различни необитаеми къщи в квартал \"Меден Рудник\", чиито собственици работели извън страната.\r\nПо време на задържането 20 годишния мъж се държал агресивно, което наложило използването на физическа сила и белезници. Бургазлията ще бъде върнат обратно в бургаския затвор за доизтърпяване на присъдата „лишаване от свобода“.", "date": "2019.03.05", "title": "Спипаха 20-годишен беглец от затвора в Бургас"}
{"url": "https://www.dnes.bg/obshtestvo/2019/03/05/vnezapno-pochina-producentyt-vesela-toteva.403728", "text": "Внезапно почина журналистката Весела Тотева, продуцент на \"Събуди се\", съобщи Нова телевизия.\r\nСлед нея остава споменът за изключителния колега и професионалист, за човека, изправил се и успял да преодолее най-тежките житейски изпитания.\r\nЗа майката, посветила се на двете си прекрасни деца. За активистката, отдала се на каузата да спасява децата от изкушенията на дрогата и насилието. \n\r\nПоклонението ще се състои в четвъртък, 7 март, от 11.30 ч. на Централните софийски гробища.\r\nПреди повече от две години Весела Тотева издаде книгата \"Падение и спасение: Изповедта на една хероинова наркоманка\".\n\r\n\"Никога не съм се влюбвала и никога не съм обичала много, страстно, лудо, до смърт. Сърцето ми никога не е плакало, разкъсано от любовна мъка... не съм плакала за мъж... не съм мислела, че ще умра след раздяла. Никога не съм срещала любовта, онази, спираща дъха ти, разтуптяваща сетивата ти, замъгляваща мозъка ти, любовта, пред която си готов да паднеш на колене и да виеш от болка, защото знаеш, че я губиш... никога не съм обичала никой друг, освен хероина... любовта на живота ми\", откровено описва част от своя живот тя.\n                    \n                    \n                \r\nМиналата година излезе българският филм \"Доза щастие\". Лентата е по книгата й и разказва истинската история на журналистката – момиче, което търси щастието, но намира ада. И минава през него.\r\n\r\n ", "date": "2019.03.05", "title": "Внезапно почина продуцентът Весела Тотева"}
{"url": "https://www.dnes.bg/notifikacii/2019/03/05/predotvratiha-vzriv-vyv-vidin-dvama-sa-zadyrjani.403729", "text": "МВР и прокуратурата са предотвратили опит за палеж, който е можел да причини взрив в района на Гранично полицейско управление - Видин. Това стана ясно по време на извънреден брифинг, в който участваха зам.-главният прокурор Иван Гешев и главният секретар на МВР Ивайло Иванов.\n\r\nМиналият вторник в ОДМВР-Видин е получена информация, че се готви да бъде извършен палеж във Видин или Монтана. След поставянето на екипи за наблюдение, във вторник през нощта е установен опит за проникване в Гранично полицейско управление - Видин. \n\r\nЛицата избягват, но по-късно са задържани, а съдът ги е оставил за постоянно в ареста. Те не са криминално проявени.\n\r\nНа мястото, където са искали да проникнат двете лица е имало десеттонна цистерна с нефтопродукти, наблизо са били складирани други нефтопродукти, а през улицата се намирала бензиностанция. ГПУ-Видин пък се намирало в жилищен район.\n                \n                \r\nМотивът за опит за палеж вероятно е свързан с работата на ГПУ-Видин, където основно се занимават с незаконно преминаване на границата и контрабанда, смятат разследващите.\n\r\nВ колата, с която задържаните са се движили, са открити големи бутилки с бензин, към които имало прикрепено пликче с вещество. Когато в него се инжектира трето вещество, каквото е намерено в спринцовки, възниквала химична реакция, при която се получавал взрив, обясни прокурор Иван Гешев.\n\r\nРазследващите свързват този случай с извършения палеж преди месеци на колата на разследващ полицай от ГПУ-Видин. Тогава беше запален и апартамент, който обаче не е бил на полицая, но се намирал в същата сграда. Разследващите смятат, че това е станало погрешка.", "date": "2019.03.05", "title": "Предотвратиха взрив във Видин, двама са задържани"}
{"url": "https://www.dnes.bg/politika/2019/03/05/gerb-bsp-i-dps-tvyrdo-v-ep-patriotite-samo-ako-sa-obedineni.403714", "text": "ГЕРБ, БСП и ДПС със сигурност ще изпратят депутати в следващия европарламент, а Обединените патриоти могат да го сторят само, ако се явят заедно на изборите, сочат данни от проучване на агенция \"АФИС\", проведено в периода 22-28 февруари 2019 г. \n\n\nСпоред данните от проучването БСП удържа позицията си, а подкрепата за ГЕРБ спада. Спад има и при извънпарламентарната десница, която преди месец беше определяна като почти сигурен призьор в следващия европарламент, а сега се е разделила с надеждата дори за един мандат, отчитат от АФИС.\n\r\nСоциолозите посочват, че ако евроизборите бяха днес, БСП би събрала 23,6% от гласовете, а ГЕРБ – 19,9%. За ДПС биха гласували 8,2% от отишлите до урните, за Обединените патриоти 4,6%, а за Демократична България – 1%. 15,4% от анкетираните посочват, че няма да гласуват, а близо всеки пети гласоподавател – 20,7% споделя, че все още не е решил кого да подкрепи. \n                    \n                    \n                \r\n\"Със скъсяването на дистанцията на времето до предстоящото събитие – изборите за Европейски парламент – въпросителните за резултата, вместо да намаляват, се увеличават. Преди месец шансовете на коалицията \"Обединени патриоти\" за един мандат бяха под въпрос, а сега единият мандат изглежда сигурен с възможност за нещо повече\", коментират от АФИС.\n\r\nСоциолозите обаче уточняват, че Обединените патриоти могат да разчитат на успех само ако коалицията оцелее в сегашния си обединен формат – нещо, което, предвид на скорошните изявления на нейните лидери, като че ли е поставено на карта. Евентуалното самостоятелно участие на изборите на трите съставящия партии е обречено на провал, твърдят експертите.\n\r\nТе отчитат, че има известно намаление на дела на потенциалните негласуващи и на онези, които не биха подкрепили никого.\n\r\nСпоред проучването, за четвърти пореден месец Народното събрание затваря дъното на класацията с емблематично ниското доверие от 14%, изпреварвайки в негативната класация съда и прокуратурата. Спад има и в доверието във всички останали институции, включително и в тези, които запазват позитивния си рейтинг – Националният омбудсман, президентът и Европейският съюз. \n\r\n66% са избирателите, които под различна форма се обявяват за смяна на правителството (41% – за извънредни избори незабавно, 20%  – за смяна на министрите и 5% а – за нов кабинет в рамките на сегашния парламент). Идеята правителството да се запази в сегашния си формат се подкрепя от 20 на сто. \n\r\nНа фона на всичко това, напускането на парламента от страна на БСП се ползва със сравнително високо одобрение – 63%. От тях половината дори не са разбрали защо точно БСП е напуснала парламента, отчитат социолозите на АФИС и обясняват този феномен с рекордно ниското доверие в НС.", "date": "2019.03.05", "title": "ГЕРБ, БСП и ДПС твърдо в ЕП! Патриотите - само ако са обединени"}
{"url": "https://www.dnes.bg/mish-mash/2019/03/05/kiit-flint-predi-tri-godini-kogato-se-izcherpam-prosto-shte-se-samoubiia.403721", "text": "Юли 2016 г. Фестивалът EXIT в Нови Сад. Хората са толкова много, че дори и прашинка не може да падне на земята. Всички чакат едно – The Prodigy. След дълго интро Кийт, Лиъм и компания излизат на сцената и забиват Breathe и изведнъж всички полудяват.\r\nТрудно е да ви опиша енергията, която струеше от сцената. Навярно е успяла да зареди целия Нови Сад и дори цяла Сърбия.\r\nСпомням си, че едва от време на време едва успявах да дишам тъй като мястото беше по-малко от хората, които се бяха събрали в него, но въпреки това не можех да откъсна очи от сцената и за секунда, най-вече възхищавайки се на лудостта на Кийт Флинт. Втори като него едва ли ще има.\r\n\r\n                    \n                    \n                През 1996 г. той запалва огъня у феновете на електронната музика с Firestarter. Ако можеше да прочете това, Флинт най-вероятно би ме глобил с един паунд за тази метафора. В пъба, който държал в Есекс, фронтменът държал буркан над камината си. Всеки път, в който тръгвал да я пали и някой правил шега, лишена от оригиналност, свързана с Firestarter, Флинт го глобявал. Събрал едва 57 паунда и ги дарил за благотворителност.\r\nВсъщност, Кийт може и да е лудак на сцената и образ, който е плашил малките деца от телевизора при излизането на Firestarter, но в личния си живот и извън прожекторите, той бил изключително мил. Веднъж таблоидите се опитват да създадат скандал около The Prodigy и пращат репортер в градчето, където Флинт живее, за да разпитва за клюки. Всички негови съседи обаче казват само едно – той е страхотен, спокоен човек, който много често разказва за езерото, което копае в задния си двор.\r\nМного фенове също споделят мили спомени с него.\r\n\"Веднъж се наложи да поправя сателитната чиния на Кийт Флинт. Къщичката беше малка и тиха, с прекрасна градина и 10 – 15 немски овчарки. Аз бях притеснен, но той беше прекрасен“, пише в Twitter мъж на име Саймън.\r\nДруга жена разказва, че докато била в самолета, Флинт й пял песни на Боб Дилън, за да му даде сладки.\r\nВ последните дни от своя живот, Кийт Флинт се подготвя за предстоящото си турне като тренира непрестанно. Съседите му често го виждат да бяга из квартала и отново не пестят милите си думи.\r\n\"Той изглеждаше спокоен и в доста добра форма.  - разказва 70-годишният Рей, който за последно вижда музиканта преди десет дни.  - След няколко месеца започваше неговото турне в Америка и както всеки път, понеже турнетата са физически натоварващи, той започваше фитнес режим, за да се подготви. Изглеждаше доста весел.“\r\nДжейн Адисън, която винаги разхожда домашния си любимец си около къщата на Флинт, си спомня, че той имал поне осем кучета, които винаги привиквал с думите \"яйца и бекон“. Притежавал много птици, най-вече канарчета.\r\nСпоред таблоидите, дни преди да се самоубие, Кийт се разделил със съпругата си – японската актриса и DJ Муами Кай и пуснал къщата си за продажба. Дали това е подтикнало фронтмена да вземе това крайно решение, не е ясно. Не се знае дори дали твърденията са истина, тъй като семейството му все още не е дало изявление.\r\nНо преди три години, в едно от своите интервюта, Флинт казва: \"Не спестявам за нищо, харча всичко сега. Винаги съм знаел, че когато се изчерпам, просто ще се самоубия. Но, кълна се, това не е нещо тъжно. Всъщност е позитивно. Момента, в който започна да се напикавам в леглото, ще ме видите пред автобуса.“\r\n\"Не се срамувам от това, което съм. Искам само, когато погледна назад, да знам, че съм живял пълноценен живот. Това е всичко. Че съм бил щастлив“, допълва още Флинт.\r\nThe Prodigy се ражда едва ли не на шега. Кийт среща Лиъм Хаулет, Максим и Лирой Торнхил в клуб в Есекс. \r\nФлинт е преоткрил рейв сцената след като се връща от дълго пътуване в Близкия Изток и Африка. Тъй като напуска училище рано, той финансира това свое приключение с работа като месар, строител и какво и още не.\r\n\r\nВръщайки се в Есекс обаче, той няма нищо – нито къща, нито приятели.\r\n\"Бях изгубен. Спях на дивана на една приятелка, когато нейна близка дойде и ми разказа за рейв партитата в The Barn“, разказва той.\r\n\"И така, следващия петък взех малко LSD и екстази и никога не погледнах назад“ допълва Флинт.  Още от тогава той се съмнява, че ще доживее дълбока старост.\r\nЦяла вечер Кийт, Максим и Лиъм не могат да спрат да говорят за общата си любов към по-твърдата електронна музика. Така решават да създадат една от най-влиятелните групи в музиката. Всъщност, така решават просто да запишат касетка с песни.\r\nФлинт обаче е просто танцьор в The Prodigy до момента, в който не записва вокалите на  Firestarter и тогава всичко се променя. Песента ги изстрелва директно в мейнстрийма. Пускат я навсякъде, но не и по телевизията преди 9 вечерта, тъй като видеото докарва кошмари на малките деца. Групата вече не е просто шега – тя създава история.\r\nМомчетата продават 30 млн. албума по целия свят. Седем от техните осем тави достигат до номер едно в класациите, включително и No Tourists от 2018 г.  През всичките тези години  The Prodigy така и не променят стила си, за да се харесат на по-младата публика, а Кийт е тяхното лице. Когато списание The Face прави материал за  The Prodigy, на корицата си не слагат тяхна обща снимка, а кадър само на Флинт. Той се превръща в човека, заради който групата съществува. Ако електронната музика е показала на едно изгубено момче правилната посока, то Кийт показваше правият път на останалите от  The Prodigy.\r\nНо съдбата ги изправя пред тежки дни. През 2000-та Кийт започва да пие, да прекалява с наркотиците. Вече не само той, но и приятелите му се съмняват, че ще отпразнува 50-я си рожедн ден.\r\nЗаради спорове в групата, Кийт чувства, че депресията го наляга. Пред The Times признава, че и тогава е мислил за самоубийство, но за това се изисква смелост. \"А аз съм страхливец“, споделя той. След дълга борба, мениджърът на The Prodigy му помага да се отърве от отровата през 2009 година преди голямото им завръщане.\r\nСлед това, Кийт е категоричен: \"Единствената дрога, която използвам е музиката, която правя“.\r\nТой постоянно подтиква останалите членове на бандата да правят по-твърди, по-шумни песни. И именно той е причината The Prodigy да се вписва толкова добре сред рок групите на фестивалите, да се превърнат в легендата, която са. Ала Кийт така и не смята за нужно да се научи да свири на какъвто и да е инструмент или да започне да пее като ангел. Но това не пречи на неговият приятел Лиъм Хаулет, който през 1997 година казва: \"До колкото знам, Кийт е най-добрият изпълнител в Европа. Още от първия ден можех да видя, че ще се превърне в звезда с този искрящ характер.“\r\n\r\nФлинт живее живота си на пълни обороти, винаги против правилата. И поне, поглеждайки назад, можем да кажем, че е постигнал това, което винаги е искал – да не бъде поредния сърдитко зад касата в McDonald's.\r\n“Когато и, разбира се, ако стигна до 65-годишна възраст, искам да мога да кажа, че съм направил всичко. Ще ми се да съм приспал много бебета, да съм изживял всичките си секс фантазии. Ще ми се да съм боядисал косата си във всеки цвят, в който мога и да съм си направил пиърсинг навсякъде по тялото си. Дори и ако любимите ми таутуировки да са набръчкани тогава, поне ще мога гордо да кажа – направих го. Помислете си, можете ли да си представите да върша някаква друга работа? Справях се ужасно в училище, а дори не знам как да лепя тапети или нещо такова. Без тази група и тази работа щях да правя животите на другите още по-жалки, като сърдиткото в някой  McDonald's. Само си помислете.“", "date": "2019.03.05", "title": "Кийт Флинт преди три години: Когато се изчерпам, просто ще се самоубия"}
{"url": "https://www.dnes.bg/stranata/2019/03/05/9-godishno-dete-s-opasnost-za-jivota-prostrelialo-se.403727", "text": "9-годишно дете се е простреляло с пневматичен пистолет в Пордим, съобщават от полицията в Плевен. \r\nСигналът за инцидента е подаден на 1 март. \r\nСъобщено е, че в Пордим 9-годишно дете се е простреляло с пневматичен пистолет модел \"Екол - ес - 66 - Ц\", кал. 4.5 мм. \r\nПострадалото дете е откарано от екип на ЦСМП – Плевен с реална опасност за живота.\r\nПистолетът е законно притежаван, представена е фактура за закупуването му, но е без издадено удостоверение за уведомление. \r\nУведомен е дежурен прокурор в РП – Плевен. Образувано е досъдебно производство.", "date": "2019.03.05", "title": "9-годишно дете с опасност за живота, простреляло се"}
{"url": "https://www.dnes.bg/stranata/2019/03/05/niama-narusheniia-na-alepu-izvyrsheno-e-bregoukrepvane.403736", "text": "Няма установени нарушения на плажа \"Алепу\". Не се извършва строителна и монтажна дейност, а само брегоукрепване. Това каза пред журналисти началникът на Регионалната дирекция по национален строителен контрол - район \"Югоизточен\" Милен Ненчев, съобщава БТА.  \n\n\n\n\r\nДнес той на място инспектира района. Проверката бе предизвикана след сигнал от граждани, че през почивните дни там е възобновено строителството на вилния комплекс и на брега се излива бетон.\n\r\nИзгражда се укрепително съоръжение за спиране на свлачищните процеси, на този етап инвеститорът спазва предписанията, каза Ненчев. По думите му Община Созопол е издала заповед за спиране на строителството на вилните обекти, разрешения има само за брегоукрепителните дейности на мястото.\n                    \n                    \n                \r\nСлед укрепването ще извършим цялостен мониторинг, който да установи дали действително съоръжението изградено по този начин от инвеститора ще доведе до трайно и стабилно укрепване на ската и дали действително е спряна активната свлачищна зона. И ако този мониторинг докаже че целта е постигната, тогава би могло инвеститорът да работи по следващия етап - изграждане на ваканционния комплекс, добави Ненчев.", "date": "2019.03.05", "title": "Няма нарушения на \"Алепу\", извършено е брегоукрепване "}
{"url": "https://www.dnes.bg/temida/2019/03/05/firma-uvolnila-sled-komentar-vyv-facebook-sega-shte-plashta-14-bona.403710", "text": "Окръжният съд в Пазарджик оспори дисциплинарното уволнение на работник от август миналата година затова, че във Facebook е публикувал негативен коментар за работодателите си. Според миннодобивното дружество с коментарите си в социалната мрежа той публично е уронил доброто име на дружеството. Съдът обаче определи, че дружеството трябва да заплати 14 300 лева обезщетение на работника и да поеме разноските по делото заради неправомерното му уволнение, предаде БНР. \n\n\n\r\nРаботникът бил провокиран от посещение на министъра на труда и социалната политика Бисер Петков, пред който собствениците на миннодобивното дружество заявили, че средната работна заплата в предприятието е два пъти по-голяма от средната за страната. В социалните мрежи работникът коментирал, че тази сума идва от големите заплати на многото директори в дружеството.\n                    \n                    \n                \r\nВ поста си работникът споменава и за огромните преми, които получавали началниците му. От ръководството на фирмата са преценили, че подчиненият им разпространява конфиденциална информация и уронва доброто име на фирмата.\n\r\nЗаповедта за дисциплинарното уволнение е от август миналата година. След като тя бе потвърдена от съда в Панагюрище и от районния съд, пазарджишкият окръжен съд реши, че уволнението е неправомерно. Фирмата ще трябва да изплати на работника си 14 300 лева, както и да поеме разноските по делото. Решението подлежи на обжалване пред Върховния касационен съд.", "date": "2019.03.05", "title": "Фирма уволнила след коментар във Facebook, сега ще плаща 14 бона "}
{"url": "https://www.dnes.bg/obshtestvo/2019/03/05/66-sluchaia-na-morbili-u-nas-bolnite-ot-5-oblasti.403724", "text": "66 случая на морбили са регистрирани у нас, съобщават от министерството на здравеопазването. От тях 41 са лабораторно потвърдени към днешна дата. \n\n\nБолните са регистрирани в пет области в страната - Благоевград – 48 заболели, София-град – 8 заболели, София-област – 8 заболели, Бургас – 1 заболял и Пловдив – 1 заболял.\n\r\nНай-много заболели са деца от 1 до 4 годишна възраст – цели 29 случая. При бебетата до 1 годинка заболелите са 14.\n\r\n8 са случаите на разболели се над 20-годишна възраст. \r\n \r\nСпоред данните на здравното министерство 74% от заболелите са без проведена имунизация или без данни за проведени имунизации. \r\n \r\nМЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола.\n                    \n                    \n                \r\nСъгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.\n\r\nМинистерството на здравеопазването е осигурило достатъчни количества ваксина и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.03.05", "title": "66 случая на морбили у нас, болните от 5 области"}
{"url": "https://www.dnes.bg/art/2019/03/05/bylgarin-s-mejdunarodna-nagrada-za-nai-dobyr-fotos.403723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУникална снимка от въздуха на бургаските солници спечели награда на Световната фотографска организация. Неин автор е русенецът Явор Мичев, който се занимава с аерофотография вече 11 години. \r\nСнимката, озаглавена \"Солта на морето\", е отличена като най-добрия български фотос в конкурса.\r\nЯвор започва да снимка още като ученик. Запечатва на лентата пейзажи и улични сюжети, които го впечатляват.\r\n\"Времената тогава бяха по-сложни, разбира се, от чисто техническа гледна точка. Въпреки всичко обаче всеки минава през подобен етап. Въпросът е колко време ще продължи той и колко ще се увлечеш по фотографията\", сподели той пред Bulgaria ON AIR.\r\nРусенецът прекъсва заниманията си за кратко като студент, след което отново се завръща към камерата. Само че вече има друга страст - да снима, докато лети.", "date": "2019.03.05", "title": "Българин с международна награда за най-добър фотос"}
{"url": "https://www.dnes.bg/politika/2019/03/05/silniiat-lev-progonil-ruskite-turisti-konkurenti-sa-ni-turciia-i-kipyr.403739", "text": "\n\r\nОт силния лев се оплакаха от руска страна на Българо-руския бизнес форум в областта на туризма, който се провежда в София.\n\r\nТуристическият поток от Русия към България е спаднал, а причината е, че българският лев е привързан към еврото и за последните пет години виждаме сериозно укрепване на българската валута, обясни Максим Орешкин, министър на икономическото развитие на Русия.\r\n\n\n\r\nПо думите му по тази причана много руснаци си остават в Русия или отиват на почивка в Турция. Конкуренти по отношение на цените били също Кипър и Египет.\n\r\nСпоред Орешкин трябва да се акцентира на уникалните особености на България и на факторите, които свързват двете ни страни, като близките културно-исторически връзки.\n                    \n                    \n                \r\n\"Заради силния лев и спазването на финансовата дисциплина очакваме юли месец да ни поканят в чакалнята на еврозоната\", контрира пък премиерът Бойко Борисов.\n\r\nБорисов подчерта, че се гордеем с това, че имаме стабилна валута, здраво обвързана с еврото, което ни прави прогнозируеми за всички други бизнес сфери.\n\r\nЗа да удържим обаче конкуренцията на съседите си Турция и Гърция, които дотират чартърните полети с организираните туристи, премиерът обеща помощ на туристическия бранш. Той определи конкуренцията като \"даже коварна\" на моменти.\n\r\nС премиера на Русия Дмитрий Медведев снощи двамата разговаряли за ферибот Бургас- Новоросийск, за да се улеснят не само туристите, но и руснаците с втори дом у нас. Обсъждали и това с \"дружни усилия\" да повдигнем качеството на туризма.\n\r\nБорисов обяви, че в 59 града имаме изнесени центрове за издаване на визи от 1 февруари, също с цел максимално да се улеснят туристите.\n\r\n\"За съжаление санкциите въздействат много, особено в селското стопанство, затова съм настоявал да се върнем на масата на преговорите\", подчерта премиерът.\n\r\nПо думите му в условията на санкции и на изключително голямо напрежение в многополюсния свят, ние успяваме да поддъжаме доста добри прагматични работни отношения с Русия.\n\r\nНе бива да се делим на русофили, русофоби, нека си гледаме нашите прагматични бълагарски интереси, призова Борисов.\n\r\nТой разказа, че колегата му Медведев снимал сам с фотоапарат това, което му показвал от родните забележителности, а при Тракийското съкровище, най-старото обработено злато, възкликнал: \"Още Китай не е имал писменост тогава!\".\n\r\nБорисов подчерта, че имаме какво да предложим на гостите си в сферата на историческия, културния, религиозния туризъм. Той акцентира и на сигурността за туристите.\n\r\n\"С руските специални служби, с българските полицейски, работим изключително активно още преди да започне сезонът и в момента по планинските курорти, за да обезпечаваме сигурността\", посочи премиерът.\n\r\nБорисов изтъкна, че в сферата на детския туризъм има изключителен пример с детския лагер в Камчия и ще се работи за разширяване на тази сфера.", "date": "2019.03.05", "title": "Силният лев прогонил руските туристи, конкуренти са ни Турция и Кипър!"}
{"url": "https://www.dnes.bg/stranata/2019/03/05/bylgarinyt-patriot-izharchili-sme-77-mln-lv-za-3-mart.403674", "text": "Близо 77 млн. лева са  похарчили българите през почивните дни за 3 март. Това коментира директорът на Института за анализи и оценки в туризма пред \"Монитор. 280 000  са били пътуванията. От тях 60 000 са излезлите в чужбина, като предимно пътуванията са били в  съседните страни - Гърция, Македония, Сърбия, Румъния.\n\r\n\r\n\r\n                    \n                    \r\n\r\n", "date": "2019.03.05", "title": "Българинът - патриот?! Изхарчили сме 77 млн. лв за 3 март!"}
{"url": "https://www.dnes.bg/stranata/2019/03/05/na-uchilishte-kato-na-voina-s-boksove-i-elektroshokovi-palki.403686", "text": "Въоръжени като за война - с боксове, ножове, пеперудки и електрошокови палки: така \"оборудвани\" ходят някои деца на училище. Арсеналът бил иззет от ученици в Самоков, а директорът и полицията разказват, че на мястото на отнетите оръжия бързо се появяват нови, предаде Нова тв.\r\n \r\n\"През учебната 2018/2019 са 9 бокса, 8 ножа и 2 електрошокови палки\", казва Мариан Бончев - инспектор в \"Детска педагогическа стая\" в РУ- Самоков.\n\r\nВ школото учат 960 ученици, а сред въоръжените има дори деца под 14 години. Оръжията се отнемат от учителите, но тогава, когато ги видят или намерят. На рутинни проверки нямат право.\r\n \r\n\"Те сами идват, клеветят се, госпожо, еди-кой си има в себе си бокс\", обяснява директорът Мариана Солунска и допълва, че единственият начин да се спре тази \"мода\" е да се сложи скенер на входа на училището.\r\n \r\n\"Учителите ни е страх, защото особено по-големите деца, 8-9 клас, изпитват понякога агресия. Такава, че ние не знаем дали няма да се нахвърлят върху нас\", коментира главният учител Иванка Николова.\n                    \n                    \n                \r\nПродавач на магазин с китайски стоки в града обяснява, че продава подобни артикули - ножове, пеперудки, боксове. Все пак уточнява, че продава на лица над 18 години и които знаят за какво става въпрос”. Цената е 9-10 лв и всяко дете може да се сдобие с подобна сума.\r\n \r\nИ въпреки че по закон трябва да имаш 14 години, за да си купиш нож или бокс, от полицията признават, че законът не винаги се спазва.\r\n \r\n\"На непълнолетни не се предоставят, но боксовете могат да се закупуват от по-големи пълнолетни, електрошоковите палки могат да се поръчват по интернет, ножовете също се продават като сувенири по сергии, по магазини“, казва още Мариан Бончев. Именно в районното се съхранява иззетия арсенал.\r\nВъзпитателните мерки към родителите на децата с оръжия е глоба.\r\n ", "date": "2019.03.05", "title": "На училище - като на война: С боксове и електрошокови палки!"}
{"url": "https://www.dnes.bg/rusia/2019/03/05/medvedev-na-sreshta-s-karaiancheva-kakvo-shte-si-kajat.403687", "text": "Продължава визитата на министър-председателя на Руската федерация Дмитрий Медведев, който е на официално посещение у нас по покана на премиера Бойко Борисов.\n\n\n\r\nОчаква се днес Медведев да се срещне с председателя на Народното събрание Цвета Караянчева. Разговорът е от 9.45 часа в парламента. След срещата ще бъдат поднесени цветя на паметника на Цар Освободител на площад \"Народно събрание\".\r\nМалко по-късно през деня Борисов и Медведев ще открият Българо-руски бизнес форум в областта на туризма. Във форума ще участват министърът на туризма Николина Ангелкова, министърът на икономическото развитие на Руската федерация Максим Орешкин, кметове и представители на българския и руския туристически бизнес.\r\n                    \n                    \n                В първия ден от гостуването си у нас двамата премиери проведоха среща на четири очи. След срещата им стана ясно, че \"Турски поток\" ще мине през България само след гаранции от ЕК. Медведев уточни, че България и Русия продължават сътрудничеството в  областта на енергетиката въпреки проблемите, които имаше с проекта \"Южен  поток“.\r\n\"И отчитаме опита, който придобихме покрай този проект. Но за  по-нататъшни конкретни стъпки с \"Турски поток\" ще можем да говорим,  когато ни бъдат дадени гаранции от ЕК за това, че в бъдеще този проект  няма да има прегради. Надявам се българските ни колеги разбират това и  да работят по въпроса“, посочи той.\r\nЗаради посещението на руския премиер и днес се очаква да има засилени мерки за сигурност.", "date": "2019.03.05", "title": "Медведев на среща с Караянчева: Какво ще си кажат?"}
{"url": "https://www.dnes.bg/snimka-na-denia/2019/03/05/idva-prolet-temperaturite-do-20-gradusa.403675", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 5 март атмосферното налягане ще е по-ниско от средното и преди обяд още малко ще се понижи, след обяд ще започне да нараства, предаде БТА.\r\nДенят ще започне със слънчево време, но от запад облачността постепенно ще се увеличи. Привечер в крайните северозападни райони ще превали слаб дъжд, а през нощта срещу сряда, от запад на изток на много места в страната ще превали. Вятърът ще се ориентира от запад-северозапад, ще е умерен, в Дунавската равнина и временно силен. Минималните температури ще са предимно между 1 и 6 градуса, в отделни райони до минус 1 градус, максимални между 15 и 20 градуса.\r\nПо Черноморието ще преобладава слънчево време, с по-значителни увеличения на облачността след обяд. Ще духа слаб до умерен западен вятър. Максималните температури ще са 12 -17 градуса. Температурата на морската вода е около 7 градуса. Вълнението на морето ще бъде 2-3 бала.\r\n                \n                В планините ще преобладава слънчево време. По-значителни увеличения на облачността ще има в следобедните часове. Ще духа умерен до силен вятър от запад-северозапад. Максималната температура на височина 1200 метра ще е 8-9 градуса, на 2000 метра - около 2 градуса.\r\nВ сряда ще духа до умерен северозападен вятър и температурите временно и съвсем слабо ще се понижат - максималните ще бъдат между 14 и 19 градуса, минималните - предимно между 1 и 6 градуса. Сутринта на отделни места в Източна България все още ще превалява слаб дъжд, а през деня по-значителни временни увеличения на облачността ще има там и над планините.\r\nВ четвъртък ще е предимно слънчево, с разкъсана висока облачност. Вятърът ще се смени с юг-югозападен и отново бързо ще се затопли. Максималните температури в по-голямата част от страната ще са между 17 и 22 градуса", "date": "2019.03.05", "title": "Идва пролет. Температурите до 20 градуса"}
{"url": "https://www.dnes.bg/obshtestvo/2019/03/05/obuchenie-v-chujbina-soleno-45-000-lv-za-godina-v-angliia.403678", "text": "Между 8000 и 10 000 българи избират да следват в чужбина през последните десет години. Това показва изследвания на база \"Финансов наръчник на кандидат-студента\", пише \"Монитор\". Таксата, сумата за общежитие или квартира, както и джобни за храна варира в различните части на Европа. Най-скъпо ни излиза най-желаната от нашите студенти страна – Англия, където родителите трябва да броят поне 45 000 лв. за година.\n\r\nВ Дания образованието е безплатно, но за да успяват да преживяват нашенци, трябва да могат да си подсигурят поне 1/3 от сумата за Острова – 13 500 лв. Без значение от специалността в най-желаната дестинация Англия таксата за обучение и фиксирана – ‎£ 9250 или 21 044 лв. Най-голямата българска общност е в Ковънтри, където средният седмичен наем е ‎£ 153 или 348 лв. Това означава, че на месец нашенци трябва да приготвят по ‎£612 или 1393 лв.\n                    \n                    \n                \r\n Разходът за покрив над главата на родните студенти може да падне драстично, ако си намерят къща, която да делят. Седмично тя излиза около ‎‎£80 или 182 лв. Това означава, че наемът на къща за месец излиза 2 пъти по-евтино от общежитие – 728 лв. Така ако приемем, че студентът прекарва цялата година там, то за общежитие ще плаща по 16 716 лв, а за къща 8736 лв. \"Първата година препоръчваме студентът да живее на общежитие, защото се адаптира по-лесно, а и не се занимава със сметки\", обясни консултантът Стефка Златева. Според наръчника\r\nразходите за живот за месеца варират   между ‎£200 (455 лв ) и ‎£350(796 лв.)\n\r\nТова са между 5460 - 9228 лв. годишно. Ако студентът е почитател на баровете и забавленията, със сигурност ще му се наложи родителите му да заделят по-солидна сума. Така сметките показват, че за година в Англия родителите трябва да предвидят около 45 000 лв. И тази година обаче студентите имат възможност да се възползват от пълното кредитиране на образованието си и да мислят само за битови сметки.\n\r\nВъпреки завишените критерии последните години Дания също остава сред търсените страни с безплатното образование, което предлага. В скандинавската страна обаче стандартът на живот е сравнително висок. За квартира или общежитие студентите трябва да подготвят между €250 (488 лв.) и €550 (1075 лв.), като най-скъпо е в столицата Копенхаген. Месечните им разходи пък варират между €320 (625 лв. и €550 (1075 лв.). Така за година на родните студенти са им необходими между 13 500 и 26 000 лв. Допълнителна възможност пред тях е почасовата работа.", "date": "2019.03.05", "title": "Обучение в чужбина- солено: 45 000 лв за година в Англия"}
{"url": "https://www.dnes.bg/sofia/2019/03/05/iznenada-v-gradskiia-transport-patriotichen-avtobus-za-treti-mart.403685", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Патриотичен автобус на градския транспорт в София зарадва столичани, предаде Bulgaria ON AIR.\r\nАлександър Анев е шофьор в градския транспорт от 2 години. Разказва, че не е от онези служители , които се оплакват от колегите, клиентите и условията на труд. Напротив - старае се да намери позитивната страна на всяко нещо.\r\nАлександър пожелава на колегата леко и безаварийно дежурство. 204 е не просто неговия ежедневен маршрут, а място където може поне малко да зарадва бързащите пътници.\r\nЗа всеки празник Александър намира начин да украси своя автобус. Трети март е поредният празник, който провокира шофьора да излезе от сивото ежедневие и да осигури тържествена атмосфера за всички.\r\nАлександър издава в аванс, че е подготвил и изненади за дамите на осми март – международния ден на жената.", "date": "2019.03.05", "title": "Изненада в градския транспорт: Патриотичен автобус за трети март"}
{"url": "https://www.dnes.bg/rusia/2019/03/05/senatori-sreshtu-trymp-othvyrliat-izvynrednoto-polojenie-s-meksiko.403688", "text": "Водачът на републиканското мнозинство в американския Сенат Мич Макконъл призна, че сенаторите най-вероятно също ще отхвърлят извънредното положение, с което президентът Доналд Тръмп се опитва да заобиколи Конгреса, за да финансира строежа на стена по границата с Мексико, предаде Франс прес.\r\nКамарата на представителите, в която демократите имат мнозинство, на 26 февруари отхвърли националното извънредно положение, обявено с указ от президента, предаде БТА.\r\nСенатът с републиканско мнозинство (53 от общо 100 сенатори) трябва да се произнесе по въпроса в близките дни.\r\nЧетирима сенатори републиканци вече заявиха, че ще гласуват заедно с демократите против президентския указ, а мнозина други изразиха възражения към извънредната мярка, която според тях надхвърля президентските правомощия.\r\n                    \n                    \n                Тръмп заяви, че ако и Сенатът отхвърли извънредното положение, той ще наложи вето, което Конгресът трудно може да преодолее, тъй като за това е необходимо мнозинство от две трети в двете камари.\r\n\"Аз бях един от онези, които се надяваха, че президентът няма да прибегне до варианта за национално извънредно положение\", каза Мич Макконъл и добави, че направил опит да разубеди Тръмп, но без успех.", "date": "2019.03.05", "title": "Сенатори срещу Тръмп? Отхвърлят извънредното положение с Мексико"}
{"url": "https://www.dnes.bg/kino/2019/03/05/kak-da-si-dresirash-drakon-3-kacna-na-vyrha.403676", "text": "\"Как да си дресираш дракон: Тайнственият свят\" за втора поредна седмица оглавява бокс-офис класацията на Северна Америка, съобщават Асошиейтед прес и Ройтерс.\r\nПрез уикенда продукцията е събрала приходи от продажба на билети в размер на 30 милиона долара. Плътно до тази успешна анимация се нарежда филмът \"Семейното погребение на Мадеа\", който през уикенда дебютира в бокс-офиса. Той реализира продажби от 27 милиона долара, предаде БТА.\r\nНа трето място в класацията е \"Алита: Боен ангел\" с 12 милиона долара приходи. Четвърти е \"Lego: Филмът 2\" с 6,6 милиона долара.\r\n\"Зелената книга\" на Питър Фарели и тази седмица се представи най-добре от номинираните за най-добър филм на наградите \"Оскар\". Приходите от филма, който е в киносалоните от 16 седмици, бяха 4,7 милиона долара през уикенда.", "date": "2019.03.05", "title": "\"Как да си дресираш дракон\" 3 кацна на върха"}
{"url": "https://www.dnes.bg/usa/2019/03/05/hilari-klintyn-se-otkaza-niama-da-se-kandidatira-za-prezident.403689", "text": "Хилари Клинтън заяви, че няма да се кандидатира за президент на изборите през 2020 г., но обеща, че няма да се оттегли от политическия живот, предаде Асошиейтед прес.\r\nВ интервю, излъчено вчера от нюйоркската телевизия Нюз12, бившият държавен секретар, сенатор и първа дама изключи вероятността да участва нова предизборна кампания, предаде БТА.\r\nКлинтън, която претърпя поражение от Доналд Тръмп на президентските избори през 2016 г., заяви: \"Ще продължа да работя, да говоря и да отстоявам това, в което вярвам. Онова, което е в опасност в нашата страна, нещата, които се случват сега, силно ме тревожат\".\r\nТя каза, че е разговаряла с някои от претендентите за президентската номинация на Демократическата партия и им е казала: \"Не приемайте нищо за гарантирано, независимо, че имаме дълъг списък от реални проблеми и неизпълнени обещания\" от правителството на Тръмп.", "date": "2019.03.05", "title": "Хилари Клинтън се отказа, няма да се кандидатира за президент"}
{"url": "https://www.dnes.bg/stranata/2019/03/05/shte-hodim-li-bolni-v-ofisa-50-a-ne-70-za-bolnichen.403691", "text": "20 194 съмнителни болнични листа за 344 629 дни отпуск е оспорил Националният осигурителен институт през последните две години. Отменени са само 6264 листа за 96 697 дни, сочат от института.\r\nБолничните листове могат да се отменят само при допусната грешка от страна на лекаря по време на издаването им, уточнява .\r\nНОИ автоматично проверява още при приемането на болничните листове дали вписаният уникален номер съответства на номера, който е предварително предоставен на съответния лекал или болница.\n\n\r\nОт НОИ правят и автоматични контролни проверки на лечебни заведения, които издават повече болнични листове.\r\nВсе пак става ясно, че от данните, които постъпват в института не може да се прецени дали продължителността на болничния лист съответства на диагнозата.\r\n                    \n                    \n                През първите девет месеца на миналата година са издадени 2 млн. болнични листа, а парите за тях са повече от 404 млн. лв. като изплатените дни са над 13 млн. лв.\r\nСредното обезщетение на един лист, който е платил НОИ, е за 195.79 лв. Институтът обаче е прехвърлил първите три дни да ги плаща работодателя. Затова и от бизнеса не спират да недоволнстват.\r\nНай-много обезщетения по болест има в столицата, където е и ситуаиран по-голямата част от бизнеса. В Пловдив болничните листа са с 3 пъти по-малко. Най-малко боледуват във Видин. Също така става ясно, че жените по-често боледуват, но причината в този анализ е, че често те се грижат за болни деца.\r\nНай-много болнични са ползвали хората над 65 годишна възраст, а най-малко - младите до 18 г. Бизнесът губи близо 170 млн. лв. от болнични. Това е и причината той да смята, че всеки трети болничен лист е неправомерен и рязко хората заболяват около празници и почивни дни. Затова и от сектора искат реформа при издаването на болнични.\r\nВсе още първите три дни временна нетрудоспособност е за сметка на работодателите. А те искат те да са за сметка на НОИ.Обсъжда се и идея работникът да получава едва 50% от осигурителния си доход, а не 70%, както е сега. Подобно решение, обаче може да предизвика недоволството на служителите.", "date": "2019.03.05", "title": "Ще ходим ли болни в офиса: 50%, а не 70% за  болничен?"}
{"url": "https://www.dnes.bg/index/2019/03/05/receptata-dnes-zelenchukova-supa-sys-zele.403469", "text": ":\r\n5 моркова\r\n3 глави лук\r\n2 консерви белени домати\r\n1 голяма зелка\r\n1 кубче зеленчуков бульон\r\n250 г грах от консерва\r\n2 л доматен сок\r\n2 големи зелени чушки\r\n10 стръка целина\r\n300 мл разтворен телешки бульон\r\n \r\n:\r\n \r\nНарежете зеленчуците. Поставете ги в дълбока тенджера. Залейте с доматения сок. Добавете кубчето бульон, разтворения телешки бульон и достатъчно вода, за да покрие всички зеленчуци. Варете на тих огън, докато омекнат. Супата може да се сервира както топла, така и охладена.\r\n\r\n", "date": "2019.03.05", "title": "Рецептата Dnes: Зеленчукова супа със зеле"}
{"url": "https://www.dnes.bg/notifikacii/2019/03/05/15-000-shte-derat-gyrla-na-levski-ludogorec-v-nedelia.403692", "text": "Левски ще се радва на гореща подкрепа от трибуните по време на сблъсъка с Лудогорец в неделя. Двубоят е от изключителна важност, като пред възпитаниците на Георги Дерменджиев се отдава отлична възможност не само да съкратят преднината на противника на 2 точки, но и да напомпат самочувствието си преди решителните плейофи - в последния кръг преди тях те гостуват на последния в класирането Верея.\n\r\nИнтересът на привържениците на сините е голям. Той е подхранван от подобряващата се игра на състава, както и от трите поредни победи, включително и над ЦСКА, в които не бе допуснат гол. Затова и очакванията на ръководството са, че на \"Герена\" ще има 15 000 души, пише \"Тема спорт\".\n                \n                \r\nЗа последно стадионът бе изпълнен почти до краен предел точно при домакинство на Лудогорец - това се случи на 6 септември 2017 година. Тогава столичани бяха водени от Делио Роси, а срещата завърши 0:0.\n\r\nЗа двубоя с разградчани в състава на Левски ще се завърне капитанът Иван Горанов. Той пропусна сблъсъка със Славия (3:0) заради наказание. В неделя юношата на тима ще се конкурира за титулярно място с французина Луи Нганиони, който се представи на ниво срещу белите.\n\r\nДобрата новина за треньора Георги Дерменджиев е, че в групата за срещата ще могат да попаднат излекуваните от травми зимни попълнения Живко Миланов и Валери Божинов. Първият все още не е играл, откакто се присъедини към тима, защото имаше проблеми с прасеца. Божинов пък контузи глезена си при успеха с 2:0 над Витоша Бистрица.\r\n\n\r\n ", "date": "2019.03.05", "title": "15 000 ще дерат гърла на Левски - Лудогорец в неделя"}
{"url": "https://www.dnes.bg/stranata/2019/03/05/spreniiat-stroej-na-alepu-si-vyrvi-ukrepvane-ili-kompleks.403690", "text": "В Бургас започва проверка на строежа на плаж Алепу. Целта на проверката на регионалната дирекция по строителен контрол е да установи дали се извършва само укрепване на свлачището или продължава и строителството на ваканционен комплекс.\n\n\n\r\nТакава проверка имаше и преди месец, но тогава експертите не откриха нарушения, предаде .\n\r\nОт фирмата инвеститор твърдят, че изграждат единствено подпорни стени и че без строителна конструкция свлачището не може да бъде спряно.\n\r\nСтроителството на обекта е временно спряно, с решение на инвеститора. В края на месец януари със заповед на ДНСК се спряизпълнението на строителни дейности в района на къмпинг \"Арапя\" и на плаж \"Алепу\".\n                    \n                    \n                \r\nСтроежът е от първа категория съгласно Закона за устройство на територията (ЗУТ) и подлежи на контрол от държавните органи.\n\r\n\n\r\n\r\n ", "date": "2019.03.05", "title": "Спреният строеж на Алепу си върви: Укрепване или комплекс?"}
{"url": "https://www.dnes.bg/cars/2019/03/05/proletta-chuka-na-vratata-da-slagame-li-letnite-gumi.403694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез последните дни температурите в страната на места достигнаха до 20 градуса. Това накара една част от шофьорите да започнат да сменят зимните гуми на автомобилите си с летни.\n\r\nСпоред автомобилния състезател Румен Дунев, основният довод на водачите е, че те искат да запазят своите зимни гуми и те да не се износват при високите температури.\n\r\nТой подчерта обаче, че макар и да е топло през деня, сутрин термометрите отчитат между 1 и 2 градуса и тази температура не е достатъчна за доброто сцепление и късия спирачен път при летните гуми, защото те работят при температурен диапазон над 8 градуса.\n\r\n\"Ако изчакат още седмица-две, би било по-безопасно за всички шофьори\", коментира в \"България сутрин\" Дунев.\n                    \n                    \n                \r\nТой посочи, че при закупуването на нови летни гуми е желателно шофьорите да се вгледат в индекса, който показва икономичната ефективност на гумата, тъй като има и такива, които вдигат разхода на горивото до един литър на сто километра.\n\r\nСпоред него законът в частта за гумите трябва да се преразгледа, тъй като в него не е изрично споменато, че всеки автомобил трябва да се движи със зимни гуми през зимата, а се посочва само, че грайферът им трябва да е над 4 милиметра, което не е достатъчно, за да се осигури безопасност.\n\r\n\"Спирането на жертвите по пътищата е дългосрочен процес, който трябва да се заложи в законите\", категоричен бе \n\r\n ", "date": "2019.03.05", "title": "Пролетта чука на вратата, да слагаме ли летните гуми?"}
{"url": "https://www.dnes.bg/notifikacii/2019/03/05/bylgarskiiat-syd-poriaza-uber-za-vyzstanoviavane-na-deinostta.403695", "text": "Американският стартъп за споделено пътуване Uber претърпя тежко съдебно поражение в България, след като в края на миналата година тричленен състав на Върховния административен съд (ВАС) e отхвърлил жалбата на двете дъщерни компании „Юбер Б.В“ и „Разиер Опърейшънс Б.В.“ срещу решението от юни 2015 г. на Комисията за защита на конкуренцията (КЗК), с която на платформите бе забранено да извършват дейност в страната. Двете дружества освен това бяха глобени за извършеното нарушение с глоби в размер на по 50 000 лв. Сега и глобите са потвърдени от тричленния съдебен състав, научи Investor.bg.\r\nВъпреки че съдебният състав, състоящ се от Аделина Ковачева, Кремена Хараланова и Мира Райчева, признава, че понастоящем действащото българско законодателство от деветдесетте години на миналия век не може да се прецени в пълна степен на динамиката на един такъв бизнес модел, какъвто е услугата Uber X, това по никакъв начин не налага извода, че казусът не следва да бъде решен чрез приложението на действащите национални норми.\n                \n                \r\nСъдът се позова на решението на Съда на Европейския съюз, който на 20 декември 2017 г. излиза с решение по делото на Asociaciуn Profesional Elite Taxi срещу Uber Systems SpainSL, с което постановява, че по същество Uber предоставя транспортни, а не технологични услуги.\n\r\nВ крайна сметка тричленният съдебен състав отхвърля жалбата на  \"Юбер. Б.В\" и \"Разиер Опърейшънс Б.В.\", а двете дружества могат да обжалват решението пред петчленен състав. \n\r\nUber навлезе и в България с услугата си Чрез платформата пътници правеха заявки за споделяне на превоз в рамките на населено място. Шофьорите установяваха контакт и си поделяха част от разходите за използване на личните си  чрез споделеното . Това обаче предизвика негативна реакция на таксиметровия бранш и антимонополният регулатор забрани приложението.\r\n \r\n ", "date": "2019.03.05", "title": "Българският съд поряза Uber за възстановяване на дейността "}
{"url": "https://www.dnes.bg/notifikacii/2019/03/05/zlatnata-radoslava-mavrodieva-se-pribra-v-bylgariia.403697", "text": "\n\r\nЕвропейската шампионка в тласкането на гюле в зала Радослава Мавродиева се завърна в България. \n\nТя спечели титлата в Глазгоу навръх 3 март с резултат от 19,12 метра, като изпревари само с един сантиметър Кристина Шваниц от Германия. Трета остана унгарката Анита Мартон.\r\nПо този начин атлетката допълни колекцията си от отличия в дисциплината на такива форуми, където до този момент имаше бронз и сребро.", "date": "2019.03.05", "title": "\"Златната\" Радослава Мавродиева се прибра в България"}
{"url": "https://www.dnes.bg/politika/2019/03/05/pasi-vsichkite-ni-energiini-iaica-v-ruskata-koshnica.403698", "text": "Българското общество става жертва на огромна политизация. Много малко са въпросите, по които имаме национален консенсус, заяви бившият министър на външните работи Соломон Паси пред Нова тв. \n\r\n\"Нямаме национален консенсус по Инстанбулската конвенция, пакета за миграциите, енергийните проекти\", посочи той и допълни: \"Няма попътен вятър за кораб без посока.\"\n\r\nПрезидента на Атлантическия клуб в България коментира и визитите на генералния секретар на НАТО Йенс Столтенберг и на руския премиер Дмитрий Медведев у нас, състояли се само през няколко дни.\n\n\n\n\n\r\n\"Столтенберг обърна внимание на много неща, които знаем - за хибридните войни, за заплахите по Черно море, за киберсигурността. Имаше едно важно послание от него – познанието, че Русия вече е излязла от ракетния договор със САЩ и трябва да очакваме Русия да насочи ракети във всяка една точка от страните членки на ЕС и НАТО\", допълни още той.\n                    \n                    \n                \r\nОтносно визитата на руския премиер у нас, Паси посочи, че е знаково кой прати Русия. \n\r\n\"За тази среща започна да се говори още миналата година, за 3-ти март, когато се очакваше да дойде Путин за 140-тата годишнина от Освобождението на България, но тя се трансформира във визита на руския патриарх. Тази година пак се трансформира, но във визита на руския премиер. Путин ходи там, където страните са му важни – в Австрия, в Сърбия, в Гърция. Това са за него важните страни. В по-малко важните за него страни изпраща министър-председателя”, заяви Соломон Паси.\n\r\nСпоред него в това има и добра новина, а именно - ако беше дошъл лично Путин, визитата щеше да се политизира, а сега може да се говори за нея на много по-експертно ниво.\n\r\nКато втора голяма новина от визитата на Медведев, Паси посочи фактът, че премиерът Медведев е говорил за всичко друго, но не и за диверсификация на енергийните източници. \n\r\n\"В момента сме сложили всичките си енергийни яйца в руската кошница и тази кошница става все по-голяма и по-голяма”, каза още той.  \n\r\nСпоред Паси, освен от добро въоръжение, имаме нужда и от разнообразие на енергийните източници и преносните мрежи.\n\r\nПо думите му добрите отношения между държавите зависят от равнопоставеност и от военния баланс. \n\r\n\"Втората световна война избухна защото имаше огромен военен дисбаланс в полза на Германия и в края на краищата войната се случи. ЕС и общностите за въглища и стомана бяха създадени, за да се контролира въоръжението. \"Студената война\" не се превърна в „гореща”, защото имаше баланс на оръжията”, заяви още Паси.\n\r\nСпоред него в момента има много сериозен дисбаланс и той е видим най-вече от наша гледна точка в Черно море и затова имаме нужда от нови военноморски бази.", "date": "2019.03.05", "title": "Паси: Всичките ни енергийни яйца – в руската кошница! "}
{"url": "https://www.dnes.bg/obshtestvo/2019/03/05/iare-ticha-sred-koli-po-okolovrystnoto-spasiha-go.403699", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ празничния неделен ден Надежда и семейството ѝ пътуват по околовръстния път на София. В един миг обаче вниманието им е отклонено от подгонено от кучета яре, тичащо между колите.\r\n\"В огледалото го забелязах как пресича платното. Общо взето решихме, че няма шанс да оживее. Спряхме колата малко по-надолу, върнахме се по-назад. Бяха спрели около десетина коли, бяха  хванали ярето. Един човек го беше гушнал. Пресече двете платна и дойде да ми го даде\", разказа пред Bulgaria ON AIR Надежда.\r\nОказва се, че всъщност кучетата са се опитвали да приберат малкото козле. А в близката къща Надежда открива и стопанина им.\r\nПубликацията на Надежда в интернет събира над 6 хиляди харесвания за по-малко от 24 часа.\r\nКоментарите варират от поздравления и похвали до критики и насмешки.", "date": "2019.03.05", "title": "Яре тича сред коли по Околовръстното, спасиха го"}
{"url": "https://www.dnes.bg/sofia/2019/03/05/koga-shte-postroim-aec-belene-i-gazov-hyb-balkan.403700", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава посещението на руския премиер Дмитрий Медведев в България. Енергийните проекти бяха основна тема на разговорите между българския премиер и руския му колега. \n\n\nСлед срещата Бойко Борисов заяви, че на България ѝ се полага да участва в преноса на газ.\n\r\nОт своя страна руският премиер поиска гаранции от Европейската комисия за реализирането на проекта \"Турски поток” през България. И двамата премиери бяха категорични, че проектът \"Белене” има бъдеще и е възможно да се реализира с руска помощ.\n\r\nБорисов обясни, че в момента, в който бъде построен \"Турски поток\", газът от Русия до България през Украйна ще спре. Ако пък не бъде построена АЕЦ \"Белене\", след 10-12 години страната ни ще трябва да купува ток.\n                    \n                    \n                \r\n\"Бяха преповторени неща, които са публични. Тези два проекта ще се случат, въпросът е кога. Най-важното е, че втората тръба на \"Турски поток\" по всяка вероятност ще мине през нас\", коментира в \"България сутрин\" енергийният експерт проф. Атанас Ташев.\n\r\nПо думите му трябва да забравим понятията \"Южен поток\" и \"Турски поток\" и да говорим за газов хъб \"Балкан\".\n\r\nМедведев посочи, че за изграждането на \"Турски поток\" Европейският съюз трябва да даде гаранция, че няма да се случи това, което се случи с \"Южен поток\".\n\r\nСпоред бившия министър на енергетиката Трайчо Трайков от страна на Европейската комисия виждаме предпазливост, която е обяснима, тъй като винаги има принципна подкрепа за пазарни инструменти. По думите му това обаче не включва транзита на газ.\n\r\n\"Гаранциите на Европейската комисия ни интересуват до толкова, доколкото защитаваме нашите интереси. Тези неща не трябва да се абсолютизират\" обясни Трайков пред ", "date": "2019.03.05", "title": "Кога ще построим АЕЦ \"Белене\" и газов хъб \"Балкан\"?"}
{"url": "https://www.dnes.bg/sofia/2019/03/05/dvustaen-pod-naem-v-sofiia-za-minimalnata-zaplata-ot-560-lv-zabravete.403696", "text": "Да наемете двустайно жилище в центъра на София в рамките на една минимална работна заплата е мисия невъзможна. Подобни оферти почти липсват, а най-евтините предложения за жилища от сегмента в тази част на София от 700 до 800 лв. са едва стотина.\n\r\nПоне хилядарка ни трябва да се наемем нормален двустаен в центъра на София с площ от минимум 60 квадрата и да плащаме разходите му и то при най-икономично използване на основните консумативи като ток, парно и вода, пресметна \"Монитор\".\n\r\nВ цяла София пък са само около 150 реалните оферти за нормален двустаен с наем до минималната месечна заплата, като едва десетина са за по-престижни квартали като \"Иван Вазов\", \"Лозенец\", \"Изток\" или \"Дианабад\". За тези пари обаче трябва да сте готови да наемете апартамент със старо обзавеждане или за ремонт.\n                    \n                    \n                \r\nДори в \"Люлин\" офертите за наем до 560 лв. са едва двайсетина за площ от поне 55 квадрата. Толкова са общо и за южните квартали на София.\n\r\nСпоред Младен Митов от \"Явлена\" за квартири по-търсени си остават районите на \"Студентски град\" и южните квартали на столицата, които са по-близко до центъра. \n\r\n\"Евтините жилища се търсят навсякъде и интересът към тях се стимулира основно от идването на нова работна ръка от провинцията. Предлагане има, но трябва да се улучи моментът, защото наемният пазар обикновено е на приливи и отливи. Дефицит се появява в края на лятото и началото на есента, когато започва учебната година. В момента спокойно и по-лесно може да се намери квартира\", обяснява брокерът.\n\r\nНаско Атанасов от \"Виктория инвест\" добавя към зоните с най-голямо предлагане \"Люлин\". По думите му сега преобладават собствениците на луксозни жилища, които търсят за тях наематели. \n\r\n\"Предлагането на по-скъпи квартири винаги е било по-голямо, отколкото търсенето, защото клиентите са ограничен брой - основно чужденци. Българите, можещи да си позволят да плащат висок наем, направо си купуват имот. Обикновено такива жилища се наемат от хора, работещи в големи чужди фирми, на които битовите разходи се плащат от работодателя. Там се иска определен стандарт за обзавеждането. Задължително сградата трябва да е с охрана. Има много хубави жилища с наем над 1000 евро, които се предлагат в момента на пазара. Дефицитът при евтините жилища е висок, а и текучеството на наематели там е голямо. Хората непрекъснато се оглеждат за нещо по-хубаво и на по-ниска цена. Търсенето пък освен в центъра е високо и в \"Младост 4\" заради бизнеспарка. Обикновено наемателите най-много държат на състоянието на апартамента и обзавеждането. Голям плюс е, ако кухнята е оборудвана с бяла техника. Повечето квартири се дават без телевизори\", обяснява Атанасов.\n\r\nВ последните година-две има известен ръст на купувачите на жилища, които ги придобиват специално за даване под наем на хотелски начала и най-вече през сайтовете, споделят столични брокери.\n\r\nСлед навлизането и в България на Airbnb и други подобни портали нещата на наемния пазар на жилища стават разнопосочни. \n\r\n\"Много собственици решиха да започват да дават по този начин имотите си под наем. Причината е основно в нарастването на чуждестранния туристически поток към столицата и другите по-големи градове в страната. Оборотът там сигурно е голям, но сделките не минават през агенциите за недвижими имоти\", добавя той. По думите му няма нищо лошо в тази тенденция, защото тя развива и пазара на квартири и се увеличават инвестициите в жилища именно с цел даването под наем.", "date": "2019.03.05", "title": "Двустаен под наем в София за минималната заплата от 560 лв. – забравете! "}
{"url": "https://www.dnes.bg/obshtestvo/2019/03/05/zavisimi-ot-rusiia-ne-znaem-interesa-si-uveri-petkova.403702", "text": "Енергийният министър Теменужка Петкова заяви, че не можем да говорим за увеличаване на зависимостта от Русия след разговорите между премиерите Борисов и Медведев на енергийни теми.\n\nТя посочи пред Нова телевизия, че националният ни интерес и политика в областта на енергетиката са ясно определени и свързани с това да има сигурност на енергийните доставки и диверсификация на източниците и маршрутите.\r\nМинистърът коментира изграждането на АЕЦ \"Белене\", като заяви, че сега е лесно да се говори каква е била стойността на проекта през 2006 година. \"Тя е 3 млрд. 997 млн. евро, но в тях не е включена ескалацията. В рамките на разговорите, водени от 2006 до 2008 г. не е финализиран договорът за изграждането на централата и не са определени неговите параметри, в това число и параметрите, свързани с финансите\", каза Петкова.\n                    \n                    \n                \r\nПо думите й технологията за изграждане на реактора е най-съвременната и най-сигурната. Петкова напомни, че имаме платено оборудване, площадка, която е лицензирана и са налице всички предпоставки да бъде направен опит този проект да бъде реализиран на пазарен принцип. Тя изтъкна, че според последния доклад на БАН площадката е с най-ниския риск от земетресения в цялата страна. \n\r\n\"Ситуацията днес е много по-различна от тази, която беше през 2012 г. , когато беше взето решение за спиране на проекта. Тогава беше налице и тази финансово-икономическа криза, която не даде възможност за намиране на най-добрия финансов модел за реализация на проекта\", каза още Петкова.\n\r\nДо броени дни България ще обнародва поканата за избор на стратегически инвеститор за АЕЦ \"Белене\". Към проекта имало сериозен инвеститорски интерес - от китайска, френска, корейска, руска страна.\r\nЕнергийният министър уточни, че липсващата инфраструктура по трасето за \"Турски поток\" е 484 км и ще бъде изградена от компресорна станция \"Провадия\" до българо-сръбската граница.\r\nВсичко, което сме направили по изграждането на \"Турски поток\", е изцяло  съобразено с европейските правила и защитава националния ни интерес,  изтъкна още тя.\r\n\"ЕК е убедена в това, че България работи за диверсификация именно чрез изграждането на липсващата инфраструктура и на тези междусистемни връзки, които трябва да изградим със съседните страни\", посочи Петкова и допълни, че приходите, които ще се реализират от газопровода за година, са над 397 млн. лв., тоест до 2039 г. България ще си възвърне инвестицията.\n\r\nМинистърът каза още, че и България, и Русия са извлекли своите поуки, свързани с реализацията на проекта \"Южен поток\".", "date": "2019.03.05", "title": "Зависими от Русия? Не, знаем интереса си, увери Петкова"}
{"url": "https://www.dnes.bg/notifikacii/2019/03/05/londonskiia-pacient-vtoriiat-izlekuvan-v-sveta-ot-hiv.403703", "text": "Мъж във Великобритания стана вторият случай на излекуван от вируса на ХИВ възрастен. Той се е излекувал след като му е направена трансплантация на костен мозък от донор, резистентен на вируса, обясняват неговите лекари. \n\r\nБлизо три години след като е претърпял трансплантация на костен мозък от донор с рядка генетична мутация, която е резистентна на инфекцията на ХИВ, и 18 месеца след като е спрял антиретровирусната терапия, чувствителни тестове не показват следи от инфекцията, съобщи британския \"Guardian\".\n\r\n\"Няма вирус, който да можем да засечем\", обяснява Равиндра Гупта, професор и биолог, който е водил екипа от лекари, които са се грижили за мъжа. Той описва пациента като \"функционално излекуван\" и в \"ремисия\", но предупреждава, че е твърде рано да се говори, че мъжът е напълно излекуван.\n                \n                \r\nМъжът е наричан \"Лондонския пациент\", отчасти защото случаят му е подобен на първия известен случай на излекуван от ХИВ - \"Берлинския пациент\" - американецът Тимъти Браун, който претърпя подобно лечение в Германия през 2007 г. Тимъти все още е ХИВ отрицателен. \n\r\nСПИН епидемията е убила над 35 млн. души по света след като избухна през 80-те години, а най-малко 37 млн. души са инфектирани с вируса на ХИВ. Изследванията на вируса доведоха до развитието на комбинация от лекарства, която може да го спре в повечето пациенти. \n\r\n\"Лондонския пациент\" е бил диагностициран с вируса на ХИВ през 2003 година. През 2012 г. лекарите откриват, че мъжът има и рядък вид рак на кръвта - Лимфом на Ходжкин. \n\r\nПрез 2016 г., когато състоянието му е влошено заради рака, лекарите решават да потърсят донор на костен мозък за пациента. \n\r\n\"Това наистина беше последния му шанс за оцеляване\", обяснява д-р Гупта. Донорът, който не е роднина на мъжа, е имал генетична мутация, която го прави резистентен към вируса на ХИВ. \n\r\nПовечето експерти обаче са единодушни, че подобно лечение едва ли е възможно да бъде въведено за повечето болни. Процедурата е скъпа, сложна и рискова. Точно съвпадение за донорство се открива в малка част от хората, а още по-рядко има хора с въпросната генна мутация, която се открива най-често в хора от Северна Европа. \n\r\n ", "date": "2019.03.05", "title": "\"Лондонския пациент\" – вторият излекуван в света от ХИВ"}
{"url": "https://www.dnes.bg/stranata/2019/03/05/pikap-udari-taksi-na-magistrala-trakiia-krai-plovdiv.403708", "text": "Движението по Автомагистрала \"Тракия\", в района на 110 км в посока Бургас, е ограничено и се извършва в средната лента. Това съобщиха от пресцентъра на полицията в Пловдив. Причината за това е катастрофа, сигналът за която е подаден на тел. 112 в 8:45 часа.\n\n\r\nСпоред информацията, пикап със старозагорска регистрация ударил отзад пловдивски таксиметров автомобил, който се завъртял и блъснал в разделителната мантинела. \r\nВъпреки, че таксито е със значителни материални щети, никой от пътуващите в него не е пострадал сериозно. Всички участници са прегледани на място от екип на спешна помощ, уточниха от полицията.", "date": "2019.03.05", "title": "Пикап удари такси на магистрала \"Тракия\" край Пловдив"}
{"url": "https://www.dnes.bg/obshtestvo/2019/03/05/sled-pojara-v-doma-na-pilota-hora-sybraha-20-000-lv.403707", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСемейството на Петър и Константина Димитрови преживя истински ужас на 24 февруари, когато остана без дом, след като пожар изпепели къщата им в село Брестник. Само за два дни хората от цялата страна дариха 20 000 лева по сметката на семейството на военния пилот. \n\n\r\nБлаготворителната акция в помощ на семейството, което всеки момент очаква третото си дете, продължава.\n\r\nПилотът, съпругата и децата му вече са във временно жилище, което се намира в блок 13 на авиобаза \"Граф Игнатиево\", където именно е на служба Петър Константинов.\n\r\nТой беше категоричен пред камерата на , че семейството му се чувства добре на новото място, където има всичко необходимо, а причината за пожара в къщата им вече е ясна.\n                    \n                    \n                \r\n\"След разговори с техническото лице, се потвърдиха нашите опасения. Причината за пожара е възпламеняване на конструкцията, която се оказа, че не е била обработена с необходимото количество или въобще с импрегниращите вещества и химикали против горене\", разказа той.\n\r\nВоенният пилот разкри още, че това е причината за овъгляването, а скритото ядро на пожара е било причината за невъзможността то да бъде обсипано с вода и да бъде потушено.\n\r\nПетър Димитров каза още, че въпреки емоциите той и жена му са се постарали по никакъв начин случилото се да не повлияе върху децата им.\n\r\n\"Очакваме един млад, много силен и упорит мъж, който въпреки емоциите и напрежението реши да изчака и да бъде търпелив\", пък допълни съпругата му Константина в ефира на \"България сутрин\" по повод раждането на третата им рожба.\n\r\nЖената каза, че временното жилище е повече от чудесно и заедно със съпруга си благодариха на всички, които са им оказали помощ още в часовете, докато домът им е бил в пламъци.\n\r\nВоенният пилот допълни, че изчакват раждането на третото си дете, а след това предстои и работа по възстановяването на дома им в село Брестник.", "date": "2019.03.05", "title": "След пожара в дома на пилота: Хора събраха 20 000 лв."}
{"url": "https://www.dnes.bg/zvezdi/2019/03/05/azis-i-ivaila-bakalova-aut-ot-svatbata-na-ceci-krasimirova.403712", "text": "Топмоделът Цеци Красимирова ще се омъжи за бизнесмена Майкъл Струмейтис на 12 май в Барселона. Естествено, вече са разпратени и поканите към приятелите на двойката.\n\r\nПрез последните години Красимирова рядко се прибираше в България. Тя запази контакт само с някои от най-близките си приятели, които бяха до нея след убийството на Косьо Самоковеца.\n\r\nСмяташе се, че сред тези близки са Мис България 2001 Ивайла Бакалова и фолкпевецът Азис. Затова и преди няколко дни се заговори, че те ще присъстват на сватбата за милиони.\n\r\nСамата Цеци обаче опроверга тази информация, с която показа, че отношенията в това трио не са толкова идеални.\n\r\n\"Скъпи приятели, в последно време в българската преса и в онлайн пространството излезе информация във връзка с предстоящото ми сватбено тържество, която определено не отговаря на истината. С настоящето обръщение към вас искам категорично да заявя, че на моята сватба няма да присъстват лица, които не са сред поканените. Визирам написаното от много медии, че сред гостите ще бъдат Азис и Ивайла Бакалова. Най-красивият и емоционален ден в живота ми ще споделя единствено с хората, които истински обичам и с тези, които са до мен през всичките години. Убедена съм, че някои от вас са били подведени в желанието си да информират своята аудитория, но важно е да се учим от грешките си и да умеем да се извиняваме. За мен е важно на бял свят да излезе истината, защото винаги съм искала да споделям това, което мисля, по начина, по който искам, и по който съм възпитавана. В навечерието на пролетта лично аз се чувствам заредена с нови сили и енергия, и гледам смело напред заедно с любимите ми хора. Благодаря Ви за разбирането и искам да пожелая на всички да бъдете здрави и обичани\", написа Красимирова.\r\n ", "date": "2019.03.05", "title": "Азис и Ивайла Бакалова аут от сватбата на Цеци Красимирова"}
{"url": "https://www.dnes.bg/sofia/2019/03/05/koi-stolichni-kvartali-ostavat-bez-voda-utre.403713", "text": "\"Софийска вода\" временно ще прекъсне водоснабдяването в някои части на столицата утре, 6 март, съобщиха от дружеството.\r\nВъв връзка с подмяна на уличен водопровод на ул. \"Танкист“, местност \"Орион“ община \"Връбница“, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на:\r\nул. \"Христо Силянов“, ул. \"Царевец“, ул. \"Кумановски бой“, ул. \"Хан Кубрат“, ул. \"Любородие“, ул. \"Танкист“, ул. 271, ул. \"Владимир Зограф“, магазин Кауфланд. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Христо Силянов“ ъгъла с ул. \"Хан Кубрат“.\r\n                    \n                    \n                Във връзка с подмяна на сградно водопроводно отклонение на ул.“Извора“ с. Негован, се налага спиране на водоподаването от 09:30 до 14:30 часа на клиентите на \"Софийска вода\", живеещи на ул. \"Извора“ и ул. \"Врачанска“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Извора“ ъгъла с ул. \"Лесопарк“.\r\nПоради реконструкция на уличен водопровод на ул. \"6-ти септември“, Център, се налага спиране на водоподаването от 09:00 до 20:00 часа на клиентите на \"Софийска вода\", живеещи на ул. \"Ген. Гурко“ - от  ул. \"Цар Шишман“ до ул. \"6-ти  септември“, ул. \"6-ти септември“ - от  ул. \"Ген. Паренсов до ул.  \"Иван Вазов“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Ген. Гурко“ ъгъла с ул. \"6-ти септември “.\r\nПоради подмяна на сградно водопроводно отклонение на ул.“Тополница“, жк. \"Хаджи Димитър“, се налага спиране на водоподаването от 09:00 до 19:00 часа на клиентите на \"Софийска вода\", живеещи на ул. \"Спас Гинев“, ул. \"Острово“, ул. \"Тополница“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Острово“ ъгъла с ул. \"Тополница“.\r\nВъв връзка с пресвързване на уличен водопровод на ул. \"Босилек“ вилна зона \"Симеоново – север“ се налага спиране на водоподаването от 09:00 до 21:00 часа на клиентите на \"Софийска вода\", живеещи на ул. \"Босилек“ - от  бул. \"Симеоновско шосе“ до  ул. \"Босилек“ №56, ул. \"Георги Пешаков“ от №10 до ул. \"Босилек“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Босилек“ № 56.\r\nВъв връзка с монтаж на спирателен кран на ул.“Мърфи“, кв. \"Подуяне“, се налага спиране на водоподаването от 09:00 до 15:00 часа на клиентите на \"Софийска вода\", живеещи на ул. \"Мърфи“ - от  ул. \"Русалка“ до ул. \"Оборище“, ул. \"Русалка“ - от ул. \"Алеко Константинов“ до ул. \"Мърфи“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Мърфи“ №8.\r\nПоради реконструкция на уличен водопровод на ул. \"Камен рид“, вилна зона \"Малинова долина – Герена“ се налага спиране на водоподаването от 09:30 до 19:30 часа на клиентите на \"Софийска вода\", живеещи на ул. \"Луда река“, ул. \"Върла река“, ул. \"Дядовик“, ул. \"Тичино“, ул. \"Преспап“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Соколна“ и ъгъла с ул. \"Дядовик“.", "date": "2019.03.05", "title": "Кои столични квартали остават без вода утре"}
{"url": "https://www.dnes.bg/rusia/2019/03/05/rusiia-prodyljava-da-predizvikva-zapada-sys-skripal.403701", "text": "Вместо да иска светът да забрави името Сергей Скрипал, Русия изглежда му придава особено значение, пише американският вестник \"Ню Йорк таймс\".\n\r\nТочно преди година бившият руски шпионин Скрипал и дъщеря му бяха открити в безсъзнание на пейка в парк в британския град Солсбъри и впоследствие британските власти заявиха, че те са били отровени с нервнопаралитично вещество от двама агенти на руското военно разузнаване. В отговор Великобритания изгони повече от 150 руски дипломати и наложи икономически санкции на Москва.\n\r\nВместо да игнорира годишнината от отравянето, Русия вчера я отбеляза с едночасова пресконференция в ООН, дълъг 52 страници доклад и сериозно медийно отразяване от англоезичната държавна телевизия RT, отбелязва вестникът.\n                    \n                    \n                \r\nРуски представители обвиниха Великобритания, че нарушава международното право, тъй като не осигурява консулски достъп до двамата членове на семейство Скрипал, чието местоположение се пази в тайна.\n\r\nИзданието отбелязва, че има причини да не се дава достъп до Сергей и Юлия Скрипал на представители на държавата, която според британските власти се е опитала да ги убие. Британското правителство заяви, че на двамата Скрипал им е разрешено да се свържат с руски дипломати, но до момента те не са проявили желание.\n\r\nПрез изминалата година руски представители се опитаха да използват липсваща информация в сложния разказ за случилото се, за да намекнат, че става дума за антируска конспирация. На вчерашната пресконференция в ООН руският заместник-постоянен представител в ООН Дмитрий Полянски подчерта несъответствията в този разказ по отношение на въздействието върху пострадалите на нервнопаралитичното вещество при първоначалното медийно отразяване на инцидента. Според Полянски подозрения буди и липсата на видеокамери в района на дома на Скрипал в Солсбъри.\n\r\nВ заключение Полянски заяви, че британското правителство не е успяло да предяви убедителни доказателства за руска намеса в случая с отравянето на Скрипал.\n\r\n\"Те са доволни. Успяха да постигнат, каквото искаха, създавайки илюзията, че Русия стои зад престъплението и не си направиха труда да представят доказателства\", каза Полянски, имайки предвид британските власти.\r\n/БТА/", "date": "2019.03.05", "title": "Русия продължава да предизвиква Запада със Скрипал"}
{"url": "https://www.dnes.bg/obshtestvo/2019/03/05/tolerantnostta-na-nasheneca-e-mit-na-dynoto-sme-v-evropa.403704", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария е сред най-нетолерантните страни в ЕС. Колкото по-бедна е една държава, толкова повече гражданите ѝ не търпят близо до себе си хора, различни по етнос или религия. Това показва ново проучване на Университета в Невада, събрало данни от допитвания, обхванали общо 450 хил. души в 100 страни.\n\r\nПо-надолу в класацията на европейските държави са само Литва, Естония, Румъния и Чехия. Най-толерантни сред държавите от ЕС са Швеция, Испания, Франция и Дания, а на първо място от стоте страни, за които има данни, е Аржентина – главно заради голямата търпимост към различните раси и религии.\n\r\n\"Това не е изненада за никого. Отдавна е ясно, че толерантността на българина е мит. Социалната дистанция между различните етноси в страната ни се увеличава все повече\", коментира в студиото на \"България сутрин\" политологът Петър Чолаков.\n                    \n                    \n                \r\n обаче изрази мнение, че това е \"един несръчен PR\" на демократичните правителства.\n\r\n\"Освен бедността, това, което увеличава дистанцията в обществото ни, е отношението към различните. Непрестанно се наблюдава влошаване на отношението към хората с друга сексуална ориентация, към ромите, мюсюлманите, бежанците\", отбеляза Методиева.\r\n ", "date": "2019.03.05", "title": "Толерантността на нашенеца е мит – на дъното сме в Европа!"}
{"url": "https://www.dnes.bg/cars/2019/03/05/germanskite-avtokoncerni-se-obediniavat-sreshtu-sasht-i-kitai.403706", "text": "В стремежа си да наваксат изоставането си от американските и китайските гиганти, германските автомобилостроители започват да се обединяват със свои конкуренти, както направиха BMW и Daimler, за да разработват бъдещите автономни и електрически коли, съобщава Франс прес.\n\n\n\n\r\nМиналата седмица баварският автомобилостроител и производителят на Mercedes-Benz, които си оспорват лидерската позиция при автомобилите от висок клас, подписаха споразумение за стратегическо и дългосрочно сътрудничество в сферата на високотехнологичните системи в помощ на шофирането. Такива системи позволяват на колите да се паркират без човешка намеса или да се движат безпилотно по автомагистралите.\r\nАвтономното шофиране се смята за Граала на бъдещите транспортни средства, наред с електрификацията, а в по-широк смисъл - с еволюцията на начините на придвижване в града. То е сред големите предизвикателства, на които трябва да отговорят производителите на автомобили и оборудване, изправени пред конкуренцията на новите иновативни технологични компании.\n                    \n                    \n                \r\nТова не е първото обединение на двете германски компании за разработка на \"кола робот\": BMW работи заедно с Intel и Fiat по частично автономни автомобили, планирани за 2021 година. Daimler се е съюзил с щутгартския си съсед Bosch, най-големия световен производител на автомобилно оборудване. Техният тест на коли с висока степен на автономност е насрочен за 2019 година в Съединените щати.\n\r\nЕдинствено Volkswagen се отличава с отсъствието си в това роене на обединения сред германските автомобилостроители.\n\r\nПрез последните месеци имаше множество слухове за внушително голям алианс, обединяващ Daimler,BMW, VW, Bosch и Continental. Вестник \"Уолстрийт джърнъл\" обаче съобщи миналата седмица, че VW и Ford може да разширят сътрудничеството си в производството на ванове към автономните коли. Засега VW е избрал да се съюзи с германската стартъп компания за автономно шофиране Аурора (Aurora), която се радва на подкрепата на Amazon.\n\r\nИсторическите автомобилостроители далеч не са единствени в надпреварата: филиалът Waymo на Google е сред най-напредналите в разработката на самоуправляващи се коли, а Tesla, Uber, Apple и китайската търсачка Baidu също лансираха свои проекти.\n\r\nУеймо работи с Fiat Chrysler и Jaguar Land Rover, а според японски медии изглежда преговаря и с Renault-Nissan-Mitsubishi.\n\r\nСред електромобилите доминират Тесла и азиатските доставчици на клетки за батерии. В същото време френското и германското правителство обявиха в средата на февруари промишлена стратегия за създаване на европейски \"шампиони\", като първият проект ще бъде производството на автомобилни батерии. \n\r\n/БТА/", "date": "2019.03.05", "title": "Германските автоконцерни се обединяват срещу САЩ и Китай "}
{"url": "https://www.dnes.bg/business/2019/03/05/imoti-net-tyrsi-nai-dobrata-agenciia-za-nedvijimi-imoti.403740", "text": "Водещият сайт  търси най-добрата агенция за недвижими имоти, най-успешния брокер и имота, предизвикал най-голям интерес сред потребителите. \n\r\nЗа четвърта поредна година, в рамките на проекта , експертно жури и потребители ще оценят постиженията и коректността на компаниите и експертите в бранша. Победителите ще бъдат отличени на специална церемония, на 20 март в \"Клуб 1\", НДК от 18.30ч.\n\r\nТази година компаниите на недвижими имоти ще бъдат оценени в няколко категории. Призът \"Агенция за недвижими имоти на годината\" ще бъде разделен на две подкатегории – за компании с до 20 брокери и за по-големи фирми. \n                    \n                    \n                \r\nАгенциите ще могат да се борят още за \"Дебют на агенция за недвижими имоти\"; \"Най-динамично развиваща се Агенция за недвижими имоти\" и \"Най-добър сайт на Агенция за недвижими имоти\". Традиционно една от най-оспорваните категории е \"Брокер на година\" заради големия брой номинирани. \n\r\nНяколко ще са отличията и за имоти, участвали на пазарa през миналата година. \"Бизнес имот на година\"; \"Жилищен имот на година\" са категориите, в които имотите ще бъдат оценявани от компетентно 21-членно жури.\n\r\nПотребителите също могат да посочат своите фаворите в три категории – \"Агенция на годината\", \"Брокер на годината\" и \"Сайт на агенция\". Един от всички гласували ще получи специална награда – уикенд за двама в  хотел АСТЕРА – Банско. Срокът за гласуване е до 10 март, а вота си могат да дадат .  \n\r\nГодишните награди на imoti.net 2018 се осъществяват с подкрепата на  Пощенска Банка и Realtor Assitant Pro. Медийни партньори са Investor.bg, Bloomberg TV Bulgaria, Bulgaria ON AIR, Камарата на строителите в България, Градът Медия Груп, Kmeta.bg.  \n\r\nImoti.net е част от Investor Media Group – втората най-предпочитана онлайн медийна група сред потребителите в България по данни на Gemius. Мисията на сайта е да подкрепя коректните участници в имотния бизнес, така че потребителите на техните услуги да могат да правят правилен избор в свой интерес по всяко време. В полза на потребителите Imoti.net стартира и поредицата \"Доверен брокер\" със съвети за разграничаване на коректните и некоректни посредници при сделките с имоти.", "date": "2019.03.05", "title": "Imoti.net търси най-добрата агенция за недвижими имоти"}
{"url": "https://www.dnes.bg/obrazovanie/2019/03/05/sled-7-kl-maturata-po-bel-e-na-17-iuni-matematika-na-19-i.403742", "text": "Над 61 000 седмокласници тази година трябва да се явят на Национално външно оцеляване, което е и вход за гимназиите. Единен тест от две части с обща оценка в точки - такъв ще е форматът на изпита тази година. Досега двете части се оценяваха отделно, тъй като отделяха учениците, които се явяваха само на Национално външно оценяване от тези, които кандидатстваха и в гимназиите след 7 клас.\r\nПървата част от изпита по български език и литература ще е тест от 18 въпроса с избираем отговор, 6 въпроса със свободен отговор и един въпрос с разширен свободен отговор или развиване на теза. Времетраенето е 60 минути. Между първата и втората част няма почивка.\n\n\r\n                    \n                    \n                Учениците ще могат да напускат стаята, едва след като са минали първите 60 минути от изпита и след като първата част от техния изпит е запечатана в плик.\r\nВтората част от единния изпит ще бъде преразказ с дидактическа задача.\r\n \r\nВремето тук е час и половина. Тази година в теста литературните въпроси ще са само върху авторите от 7 клас. Нов автор е Добри Чинтулов. Въпросите по български език ще са върху материала от 5, 6 и 7 клас. На теста вече ще се получават общи точки от двете части като максимумът е 100 точки. Те не се превръщат в оценки, а директно участват в балообразуването.\r\nТази година е променен и началният час на изпита: вместо от 10:00 ч. както досега, той ще започва в 09:00 ч. Досега в 08:00 ч. започваха матурите в 12 клас, а в 10:00 ч. изпитът за седмокласниците. От тази година двата са в различни дни.\r\n\"Няма да има такова струпване в един ден на два изпита като организацията за училищата ще бъде по-облекчена“, каза Таня Михайлова, зам.-министър на образованието и науката, пише БНТ.\r\n \r\nНовият час важи и за изпита по математика. Там първата част е от 17 задачи с избираем отговор плюс три с кратък отговор. А втората част - две задачи с кратък свободен отговор и три с описание. Материалът е от 5, 6 и 7 клас.\r\n \r\n\"Няма да има на изпита по математика задачи, които са свързани с трапец и съответно линейни параметрични уравнения и неравенства също не се изучават в 7 клас и няма да бъдат включени за радост на учениците“, допълни Михайлова.\r\n \r\nТази година изпитите са през юни - българският на 17-и, математиката на 19-и. Има и трети изпит, по чужд език, на 21 юни - той е по желание. Резултатите ще са готови до 27 юни.\r\n \r\nАко ученик не се яви на изпитите, той участва в класирането с оценките от Свидетелството за основно образование. В столицата тази година седмокласниците са над 10 400. Те са повече от миналата година и се очаква по-голяма конкуренция за елитните гимназии.\r\n \r\n\"В София конкуренцията винаги е голяма, защото обикновено около 500 ученици извън територията на нашия град кандидатстват за нашите училища“, посочи Ваня Кастрева, началник на РУО-София.\r\n \r\n229 са профилираните паралелки, а 154 - професионалните, които са леко увеличени. 37% от всички паралелки ще са за природни, технически и IT науки. В елитните гимназии паралелките ще са от по 26 ученици, а 164 Испанска гимназия ще има паралелка по-малко тази година.", "date": "2019.03.05", "title": "След 7 кл.: Матурата по БЕЛ е на 17 юни, математика - на 19-и"}
{"url": "https://www.dnes.bg/akoshtete-vqrvaite/2019/03/05/kakvo-vi-ochakva-v-liubovta-tazi-sedmica.403726", "text": "\r\nНастроението ви е нестабилно. С обичайните ежедневни занимания често ще имате проблеми. Колкото е да са незначителни неуспехите в учебната и извънучебната ви дейност ще предизвикват раздразнителност и ще ви е трудно да овладеете емоциите. Възползвайте се от факта, че последният ден от седмицата ще е празничен за по-нежната половина от човечеството и до тогава не си насрочвайте срещи с половинката. Ще елиминирате възможността да се скарате, а на празника няма да имате нито желание, нито условия да обсъждате преживените неприятности. Даже ще е добър повод за преодоляване на стари противоречия.\r\n\r\n \r\nОще не сте осмислили емоциите от националния празник и ще трябва да стартирате подготовката за дамския празник. Прекрасен момент, защото всъщност с удоволствие ще споделяте и обсъждате всички идеи за организацията или за подаръците с половинката си без значение от какъв пол сте. Момчетата ще имат повече възможности да поднесат изненада, защото търсейки подходящия дар за майките си, ще се сетят какво би зарадвало приятелката им. Освен това, покрай грижата за тези мили задължения ще намерите отговор на други въпроси, по които мнението ви категорично се е различавало.\r\n \r\n\r\n \r\nНай-трудни ще са моментите, в които ви се налага да оставате сами през тази седмица. За щастие, ще се случва доста рядко. Креативни личности като вас обикновено са твърде заети около празници, същото ще е и сега. Най-вероятно ще участвате в подготовката са училищното 8-мо мартенско тържество, ще помагате на приятелите да опаковат или дори изработват собственоръчно подаръците за майки, сестри и други прекрасни женски създания, ще се налага от време на време да подготвяте и уроците си. Няма нужда да си насрочвате срещи, просто поканете половинката си да ви съпровожда навсякъде. Ще се съгласи с радост и с ясното съзнание, че оставя на заден план собствените си задачи, но пък като се знае какви сте чаровници, кой ли би могъл да ви откаже…\r\n \r\n\r\n \r\nНастроението ви е ведро, но готовността да услужите може да ви изиграе лоша шега. Предлагайте съдействието си предпазливо, защото част от познатите ви само това и чакат. Ще се внедрят безцеремонно в личното ви пространство и ще се опитват да усвоят изцяло всяка свободна минута, с която разполагате. Както се досещате, ситуацията няма да се радва на одобрение от страна на половинката ви, а нямате полза от влошаване на отношенията точно преди празника. Преценете първо колко време ви трябва за изпълнение на собствените ви задачи, след това уговорете срещите с гаджето и на края ще се окаже, че на всеки опит някой да ви занимава със собствените си проблеми можете да реагирате със стандартния готов отговор: „съжалявам, брат, ама нямам никакво време“.\r\n \r\n", "date": "2019.03.05", "title": "Какво ви очаква в любовта тази седмица?"}
{"url": "https://www.dnes.bg/obshtestvo/2019/03/05/medvedev-s-jelanie-vizovi-oblekcheniia-za-turistite.403744", "text": "За максимални визови облекчения за туристите се обяви руският премиер Дмитрий Медведев на съвместния форум в областта на туризма, който се провежда в София. \n\nГотови сме да отидем на най-съвременните визови решения, включително електронни визи, посочи той.\n\r\nМедведев каза, че в тази посока е мислено за туристическия обмен с Европейския съюз като цяло, но по \"известни причини\", визирайки санкциите от Брюксел, всичко заглъхнало.\n\r\nМежду Русия и България има туризъм на нелошо ниво, се пошегува руският премиер, след като отбеляза, че в залата на форума няма празно място. Той благодари за топлия прием, оказан на руската делегация от българска страна.\n                    \n                    \n                \r\nМедведев отбеляза, че с удоволствие идва в България, така било преди 11 години и сега. Той посочи, че руските туристи са привлечени от отличния ни климат, гостоприемството, добрата туристическа инфраструктура на разумни цени, безопасността.\n\r\nСъздадени са всички условия за добър и пълноценен отдих, включително с деца, похвали ни Медведев, който напомни и че немалко руски граждани имат имот у нас.\n\r\nБългария също отдъхва в Русия, изтъкна още гостът. Той отбеляза, че като цяло туристопотокът към страната му расте в последните години – заради природата, големите спортни събития и др. Постепенно ще се въведе категоризация със звезди на местата за настаняване, за да се гарантира на туристите съответното обслужване.\n\r\nБългарският министър на туризма Николина Ангелкова подчерта, че традициите и отношенията между двете страни са дълготрайни и имат богата перспектива. По думите й България винаги е била едно от най-традиционните и сигурни места за отдих на руските туристи.\n\r\n\"България традиционно е предпочитана дестинация за голям брой руски граждани поради изобилието на културни паметници, естествена историческа езикова близост на нашите два приятелски народа, християнските манастири, минералните извори, топлото море, снежните планини\", изреди министърът.\n\r\nПо думите й туризмът допринася около 12% от БВП на страната. 8.4 млрд. лева са общите приходи от него за миналата година.\n\r\nАнгелкова отчете, че за четирите години, в които действа самостоятелното Министерство на туризма, има ръст от 31% на международните туристи и от 34% на приходите от международен туризъм.", "date": "2019.03.05", "title": "Медведев с желание: Визови облекчения за туристите!"}
{"url": "https://www.dnes.bg/notifikacii/2019/03/05/i-tazi-godina-kupuvachite-shte-dirijirat-pazara-na-imoti.403737", "text": " 2019 г. ще е динамична за пазара на недвижими имоти в България и ще се характеризира с лек ръст при сделките и при цените. Това мнение изказва в интервю за вестник „Строител“ Снежана Стойчева, мениджър на сайта за качествени имотни обяви Imoti.net.\r\n\"Към края на годината на пазара ще започнат да излизат доста имоти ново строителство и заедно с лекото повишаване на лихвите при ипотечното кредитиране цените ще забавят своето темпо. Според мен 2020 г. ще е година на изчакването. Продавачите няма да са готови да свалят цените, а купувачите ще очакват много по-ниски стойности и така интересите им временно ще се разминават“, казва още Стойчева.\r\nВ разговора със специализираното издание тя анализира детайлно пазара на имоти в страната, подчертавайки, че В София и в останалите големи градове интересът на купувачите е насочен най-вече към новото строителство в райони с добра инфраструктура. По думите ѝ обикновено купувачите се спират на тристаен апартамент на цена около 200 000 лева.\r\n                \n                \"Потребителите станаха по-взискателни, защото са все по-информирани. През втората половина на 2018 г. купувачите определяха пазара, защото имаха избор. Мисля, че тази тенденция ще се запази и през настоящата година. Хората, които избираха вторичен пазар, т.е. придобиваха старо строителство, го правеха по две причини. Те търсеха по-голямо жилище, но на по-ниска цена, или се спираха на имот според местоположението – централна част на населеното място, район извън големия град или жилище по-близо до работата. Забелязва се, че през 2018 г. имаше раздвижване при сделките с ваканционните имоти, особено от български купувачи. Очаквам тази тенденция да се задържи“, казва още Стойчева.\r\nТя коментира и четвъртите поредни Годишни награди на , отбелязвайки, че Imoti.net работи активно за популяризиране на добрите практики в дейността на брокери и агенции за недвижими имоти.\r\n„Съвсем логично стигнахме до етапа, в който на базата на ясни критерии и с помощта на компетентно жури да отличим експерти и компании, които допринасят за развитието на икономиката, подобряването на жизнения ни стандарт и са пример за коректност в посредническата дейност при сделки с имоти. Все още липсва регламентация в бранша – няма закон, нито регистър на брокерите, липсват и изисквания към тези, които оперират с доста сериозни суми и с най-важното за българина – неговия дом. На пазара на недвижими имоти работят много компетентни, опитни брокери, но също и немалко некоректни. За потребителите е доста трудно да се ориентират сред тях. Опитваме се да променим това чрез Годишните награди и с рубриките ни „Доверен брокер“ и „Експертите в бизнеса с имоти“. Във всяка обява посочваме „Препоръчана фирма“ и „Доверен брокер“, които използват добри практики, за да помогнем на клиентите си да направят информиран избор“, казва Стойчева.\r\n \r\n ", "date": "2019.03.05", "title": "И тази година купувачите ще дирижират пазара на имоти"}
{"url": "https://www.dnes.bg/football/2019/03/05/ekshyn-v-turciia-igrach-napadna-protivnici-s-brysnarsko-nojche.403748", "text": "Прокуратурата в Турция е повдигнала обвинение на футболиста Мансур Чалар, че умишлено е наранил четирима противникови играчи по време на мач, предава БТА.\r\nЧалар, който играе за третодивизионния Амед СФК, е нападнал с бръснарско ножче четирима футболисти на гостуващия Сакаряспор по време на срещата в събота между двата отбора в населения основно с кюрди град Диарбекир.\r\n \r\nОт състава на Амед СФК вече обявиха, че застават твърдо зад съотборника си Мансур Чалар, който според тях е бил провокиран, а съперниковите играчи са търсели непрестанно конфликт и нагнетяване на обстановката.\r\n \r\n\r\n \r\n \r\n ", "date": "2019.03.05", "title": "Екшън в Турция! Играч нападна противници с бръснарско ножче"}
{"url": "https://www.dnes.bg/eu/2019/03/05/21-dushi-postradaha-pri-chelen-sblysyk-mejdu-vlakove-v-chehiia.403750", "text": "Двадесет и един души пострадаха при челен сблъсък между два пътнически влака в южния чешки град Бърно тази сутрин, съобщи местната полиция, цитирана от ДПА и БТА. \n\r\nНито един от ранените не е в тежко състояние. На около половината от пострадалите е оказана медицинска помощ в болница, каза говорителка на полицията.\r\nСблъсъкът станал в района на централната железопътна гара на Бърно, в участък, където в момента се извършва голям ремонт.\r\nПолицията разследва дали катастрофата се дължи на техническа неизправност или на човешка грешка.\r\nВчера петима души бяха ранени при железопътна злополука източно от Прага.", "date": "2019.03.05", "title": "21 души пострадаха при челен сблъсък между влакове в Чехия "}
{"url": "https://www.dnes.bg/obshtestvo/2019/03/05/gotviat-osmomartenski-globi-za-otkysnati-divi-cvetia.403752", "text": "Масови проверки в цялата страна ще има в седмицата, която приключва с 8 март, по магазините за цветя и пазарите.\r\nЩе се следи доколко се спазва забраната за бране на защитени видове пролетни цветя от техните естествени находища, съобщиха от МОСВ.\r\nОт миналата година в Закона за биологичното разнообразие има доста  солени глоби за търговия със защитени видове цветя, които ще се прилагат  сега за първи път за пролетните. За физическите лица глобите са от 100  до 5000 лв., а за юридическите стигат до 10 хил. лева при повторно  нарушение.\n\r\nСред защитените от Закона за биологичното разнообразие са редица пролетни цветя като някои видове кокичета, минзухарите, игликите, перуниките и синчецът. \n                    \n                    \n                \r\nСтава въпрос обаче само за диворастящите, които не могат да се берат или изкореняват в техните естествени находища. Дори извън тях законът разрешава брането на цветя само за собствени нужди, но не и големи количества за продажба. Забраната не важи и за култивирано отглежданите цветя от същия вид.\r\nПролетната циклама и орхидеите също са забранени, но от Вашингтонската конвенция.\n\r\nОт 30 януари действа заповед на министъра на околната среда и водите, с която се ограничава брането на 24 вида лечебни растения. Сред тях са валерианата, мечото грозде, бял риган, момина сълза, жълт мак и др. Тази забрана също не включва събирането в малки количества за лични нужди, но не допуска търговията с тези билки. \n\r\nПрез тази година са определени допустими за събиране определени количества от 11 билки (кг сухо тегло) от естествените им находища извън територията на трите национални парка. Към тях спадат лечебна иглика, червен божур, бял пелин, лазаркиня, лудо биле и др. Тези количества се разпределят от директорите на съответните РИОСВ на фирмите, подали заявления за ползване.\r\nИзключение и тази година е наричаният с различни имена чай – мурсалски, пирински или алиботушки (Sideritis scardica Grisb.), който е забранен за бране дори за лични нужди на територията на цялата страна.\r\nМурсалският чай се култивира лесно и е разпространен почти във всички частни дворове на селищата около неговото естествено разпространение. Има много научни доказателства, че лечебните качества на култивираните екземпляри от това растение са еднакви с тези на растящите в дивата природа.", "date": "2019.03.05", "title": "Готвят осмомартенски глоби за откъснати диви цветя"}
{"url": "https://www.dnes.bg/obshtestvo/2019/03/05/ninova-iska-garancii-za-turski-potok-ne-piar-prikazki.403755", "text": "Правителството да поиска гаранции от ЕК за продължението на \"Турски поток\" през България. За това настояха от БСП на брифинг.\r\nСоциалистите оцениха посещението на руския премиер Дмитрий Медведев в България като стъпка за диалог и подобряване на отношенията между двете страни. \n\n\"Оценяваме много високо визитата, но от нея няма конкретни резултати за България и за нашите енергийни стратегически проекти\", посочи председателят на БСП Корнелия Нинова. Очакваме от правителството да предприеме конкретни мерки пред ЕК, а не пиар ефекти и приказки, добави тя, цитирана от БТА.\r\nПо думите й от срещата между двамата премиери Медведев и Борисов стана ясно, че руската страна няма да се ангажира с проекта \"Турски поток\" през България, докато не получи гаранции от ЕК.\r\n                    \n                    \n                \"Затова имаме въпроси към правителството на България - поискало ли е такива гаранции, ако да - получило ли ги е, ако не - защо не ги е поискало и какви стъпки ще предприеме оттук нататък, за да може да стартира целия процес\", добави тя.\r\nПо думите й иначе би изглеждало, че кабинетът е само на етап добри пожелания, пиар преди европейските избори и нищо конкретно като подписано и договорено споразумение между двете страни.\r\nОттук нататък на ход е премиерът Борисов, ЕС се управлява от неговите партньори, заяви Нинова и го призова да отправи искане за гаранции от ЕК и да ги получи в името на националния интерес на България.\r\nКорнелия Нинова отбеляза, че позицията на БСП винаги е била ясна, а именно, че страната ни има нужда от АЕЦ \"Белене\" и от \"Южен поток\", от партията са подкрепили и преминаването на \"Турски поток\" през България.\r\nСпоред нея е добре, че позицията на премиера Борисов по енергийните проекти е претърпяла развитие, но ръководените от него правителства са загубили много време и възможности за страната ни през тези години.\n\r\n ", "date": "2019.03.05", "title": "Нинова иска гаранции за \"Турски поток\", не пиар приказки"}
{"url": "https://www.dnes.bg/sofia/2019/03/05/niama-shofiori-niama-reisove-nachesto-absurd-reche-fandykova.403756", "text": "Столичният кмет Йорданка Фандъкова се обяви против разреждането на автобусните линии като мярка за облекчаването на работата на шофьорите. \n\n \"Категорично не мога да си позволя да възложа разреждане на линиите. Това би намалило качеството за услугата на гражданите. А ние се борим за по-чист въздух с една основна мярка, а именно стимулирането на хората да използват градския транспорт\", заяви тя по повод продължаващото недоволството на шофьорите.\n\r\nПо-рано те й изпратиха отворено писмо, в което настояват да присъства на транспортната комисия в Столичния общински съвет следващата седмица. \n\r\nОт писмото става ясно, че има неразбиране между шофьорите и синдикатите.\n                    \n                    \n                \r\nВодачите пишат, че искат да се чуят тяхното мнение за приоритетните действия за разрешаването на проблемите в транспорт. \"Срещам се редовно с шофьори. Много внимателно съм се запознала с исканията и на двата синдиката, и на протестиращи шофьори\", каза Фандъкова, цитирана от \"Монитор\".\n\r\nКметът на София припомни също, че от февруари заплатите на водачите са увеличени с 10%, а през юни предстои и ново повишаване на възнагражденията.\n\r\nПо настояване на синдикатите Фандъкова пое ангажимент и за стартиране на 3-годишна програма за ежегодно увеличаване на основната заплата на работещите в градския транспорт с минимум 10% годишно.\n\r\nКато част от програма за привличане на нови шофьори Столичната община се ангажира с осигуряване на средства за основен ремонт на общежития. Относно искането на КНСБ за спиране на нощния транспорт в града Фандъкова заяви, че първо трябва да се направи анализ на ефективността му и след това да се предприемат действия.\n\r\n ", "date": "2019.03.05", "title": "Няма шофьори, няма рейсове начесто? Абсурд, рече Фандъкова!"}
{"url": "https://www.dnes.bg/obshtestvo/2019/03/05/prolet-v-sriada-gradusite-goniat-20-c.403735", "text": "Пролетно и слънчево ще бъде времето в сряда, 6 март,  на НИМХ.\n\r\nПрез нощта на много места в страната ще има превалявания от дъжд, които след полунощ от запад ще започнат да спират, а облачността ще се разкъсва и намалява. Минималните температури ще бъдат между 2 и 7 градуса, в София - около 2 градуса.\n\r\nУтре над по-голямата част от страната ще бъде предимно слънчево. По-значителна облачност ще има сутринта над източните райони, на места - с превалявания от слаб дъжд. След обяд ще има временни увеличения и на места там отново ще превали. \n\r\nЩе духа до умерен, в Дунавската равнина - временно силен, северозападен вятър. Максималните температури ще бъдат 15-20 градуса, в София - около 15 градуса.\n                    \n                    \n                \r\nНад Черноморието ще има променлива облачност, на места - с превалявания от слаб дъжд. Ще духа умерен северозападен вятър. Максималните температури ще бъдат 12-15 градуса. Температурата на морската вода ще бъде 6-7 градуса. Вълнението на морето ще бъде 1-2 бала.\n\r\nНад планините ще бъде предимно слънчево. Ще духа силен, по най-високите върхове - бурен, запад-северозападен вятър. Максималната температура на 1200 м ще бъде около 10 градуса, на 2000 м - 2-3 градуса.\n\r\nВ четвъртък и петък ще бъде предимно слънчево, с разкъсана висока облачност. През първия ден вятърът ще се смени с юг-югозападен, в Източната България ще се усили и бързо ще се затопли. Максималните температури в по-голямата част от страната ще бъдат между 17 и 22 градуса, в петък - с един-два градуса по-високи. \n\r\nПо-ниски ще остават дневните температури по Черноморието, където вятърът ще има и източна компонента.", "date": "2019.03.05", "title": "Пролет в сряда, градусите гонят 20°C "}
