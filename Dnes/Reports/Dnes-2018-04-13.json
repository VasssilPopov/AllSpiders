{"url": "https://www.dnes.bg/zvezdi/2018/04/13/novo-delo-sreshtu-bil-kozbi-nasilil-i-djanis-dikinsyn.373468", "text": "Бил Козби отново застана пред съда, за да отговаря за обвинения в сексуално насилие. Джанис Дикинсън свидетелства срещу комика, че през 1982 година е била дрогирана и изнасилена от него.\n\r\nПървото обвинение срещу 80-годишния актьор е от Андреа Костанд, която е станала негова жертва през 2004 г. при обстоятелства, подобни на тези с известната манекенка и риалити героиня.\n\r\nКозби не отговаря пред съда за обвинението в изнасилване на Дикинсън, а за да се докаже неговият модел на поведение с жертвите си.\r\nАдвокатите му попитали новата жертва, която го съди, какво я е накарало да промени показанията си, тъй като в мемоарите си, публикувани през 2002 г., тя е твърдяла друго за срещата си с Козби.\r\n                    \r\n                    \r\nОтговорът на Дикинсън е, че навремето нейните издатели я посъветвали да извади от текста за спомените си сексуалното посегателство, извършено срещу нея. \n\r\nТри други жени застанаха пред съдиите в сряда на възобновения процес срещу Козби, за да свидетелстват за преживени подобни насилия, предава БТА.\r\nТе са част от петдесетте потърпевши жертви на комика, които публично го обвиниха в това, че ги е дрогирал и изнасилвал.\r\n ", "date": "2018.04.13", "title": "Ново дело срещу Бил Козби – насилил и Джанис Дикинсън"}
{"url": "https://www.dnes.bg/stranata/2018/04/13/bremennata-elena-i-priiateliat-i-otivali-v-angliia-no-smyrtta-gi-spria.373476", "text": "Трагедията на магистрала \"Тракия\", където преди ден младо семейство с дете загина в катастрофа, е двойна. Мъжът и жената, които нямали брак, но живеели на семейни начала, чакали свое дете.\r\n22-годишната Елена е била бременна в четвъртия месец, разказват близки на загиналите пред \"\".\r\nЗаедно с нея и приятеля й в жестоката катастрофа загина и едногодишната й дъщеричка, която имала от друг мъж.\r\nЕлена е родом от село Ботево, Ямболско. Мъжът е от Стара Загора. Заедно с Елена работили в Англия, където вероятно са се запознали. Върнали се в Ботево, за да вземат със себе си детето на Елена, което до този момент живеело в селото с баба си и дядо си.\n\n\r\r\n                    \r\n                    Във фаталния четвъртък трябвало да летят за Англия рано сутринта и тръгнали за летището в София по нощите с кола \"Рено\", взета под наем.\r\nПогребението на майката и детето е насрочено за утре, събота, каза кметът на Ботево Георги Танев.\r\nЖестоката катастрофа стана към 2:30 часа в четвъртък на 267-ия километър на магистрала \"Тракия\" в района на Сливен. Семейството спряло по неясни причини в аварийната лента, когато колата им била връхлетяна от \"Пежо  406\" с варненска регистрация.\r\nПървоначално бе съобщено за \"Ауди\", но вчера от полицията в Сливен уточниха марката на колата-убиец.\r\nОт зверския удар тримата в \"Рено\"-то загинали на място, а шофьорът на \"Пежо\"-то - 55-годишен мъж от Варна, е настанен със съчетана травма в сливенската болница под полицейска охрана.\r\nВ началото той бил контактен и се смяташе, че няма опасност за живота му и скоро може да му бъде предявено обвинение, но впоследствие състоянието му се влошило. Сега то е критично, има опасност за живота на шофьора, казаха още от полицията в Сливен.\r\nОт там допълниха, че в хода на образуваното по случай досъдебно производство са назначени съдебномедицинска, автотехническа и химическа експертиза за употреба на алкохол.\r\nЕдна от версиите, по които работят разследващите, е, че варненецът може да е заспал на волана и заради това да е предизвикал катастрофата.", "date": "2018.04.13", "title": "Бременната Елена и приятелят й отивали в Англия, но... смъртта ги спря"}
{"url": "https://www.dnes.bg/balkani/2018/04/13/zaev-ocelia-no-otvariat-li-se-vratite-kym-nato-i-es.373550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кабинетът на македонския премиер Зоран Заев премина изпитанието след вота на недоверие и оцеля. Той бе внесен от ВМРО-ДПМНЕ, които се обявиха против политиката на правителството.\r\nСпоред опозиционната формация договорът за добросъседство, подписан с България, е вреден за интересите на Р Македония, а сближаването на позициите с Гърция по темата за името на страната действат в ущърб на македонското национално достойнство.\r\nПравителството не информира ВМРО - ДПМНЕ за хода на преговорите с Гърция за името на страната, заяви за предаването \"Брюксел 1\" по  новият зам-ген. секретар на партията Петър Богоески. Той коментира процесите на реформиране на опозиционната формация и отварянето й към ЕС и европейските ценности след свалянето на Никола Груевски от лидерския пост.\r\r\n                    \r\n                    \"Евроинтеграцията на Р Македония е държавотворен процес. Всеки, който пречи на този процес, е против самата страна. А България като застъпник на европейската интеграция на страната ни е директен приятел на Република Македония\", заявява Богоески в разговор с Милена Милотинова.\r\nВ същото време преди около година реформаторското крило подкрепи сприятеляването между България и Република Македония, което отваря много врати и пътища за страната. Ако обаче то не се случи и не се реши спорът с името на Македония, няма път за страната към НАТО и ЕС.\n\r\nПолитически трусове – какво е състоянието на македонския политически живот и защо ВМРО - ДПМНЕ поиска оставката на премиера Зоран Заев? Отговорите - от зам.ген.секретар на ВМРО-ДПМНЕ Петър Богоески в предаването \"Брюксел 1\" утре в 17:30 часа.", "date": "2018.04.13", "title": "Заев оцеля, но отварят ли се вратите към НАТО и ЕС?"}
{"url": "https://www.dnes.bg/stranata/2018/04/13/shofioryt-na-avtobusa-kovcheg-v-shok-niamashe-vreme-za-reakciia.373556", "text": "Веселин Георгиев , шофьорът на автобуса, катастрофирал днес на АМ \"Тракия\", заяви, че е в шок след тежкия пътен инцидент.\n\n\"Карах си нормално, 95 км/ч отчиташе километражът, на прав участък\", разказа Георгиев пред bTV.\r\nВ огледалото той вижда, че кола започва да го изпреварва, изчаква я да мине и в този момент се чува страшен удар. \"Автобусът се вдига на дясната си страна и се преобръщаме в канавката. Нямаше време за никаква реакция, автобусът беше вече вдигнат\", каза още той.\r\nГеоргиев е на работа след почивни дни.\r\n\"Тръгнах отпочинал, колегата слезе на Сливен, аз продължих за София. На Стара Загора дадох на пътниците 20 минути почивка. Бях с 46 човека вътре, на магистралата всичко беше нормално. Пътят беше много спокоен, права отсечка\", допълни той.\r\r\n                    \r\n                    Георгиев разказва и пред Нова телевизия, че след като автобусът се преобърнал, е минал кран, който е можело да помогне, за да бъдат извадени хората, но не е спрял.\r\nВ шок била и водачката на колата, която се удари в автобуса. \"Плачеше и казваше \"аз съм виновна, аз ви ударих\". Младо момиче, не знам, няма драскотина. Тръгнала да ме изпреварва, чула шум в предна лява гума и се обърнала да намали касетофона, за да чуе шума. В този момент се удря в автобуса. Това каза пред мен и още двама полицаи\", разказа шофьорът.\r\nМеждувременно министърът на здравеопазването Кирил Ананиев посети УМБАЛ \"Света Анна\" - София, където са настанени най-голям брой от пострадалите при тежката катастрофа.\r\nШестима души загинаха при инцидента при Вакарел. Двадесет и един са пострадалите, които са транспортирани от екипите на Бърза помощ в УМБАЛ \"Св. Анна\"- София, УМБАЛСМ \"Пирогов\", ВМА, \"Аджибадем Сити Клиник Болница Токуда\", УМБАЛ \"Царица Йоанна - ИСУЛ\" и УМБАЛ \"Софиямед\". По информация на лечебните заведения трима пострадали са откарани с частен транспорт до болница \"Токуда\" и до УМБАЛСМ \"Пирогов\", съобщиха от здравното министерство.\r\nВ УМБАЛ \"Св. Анна\" са направени операции на 6 от пациентите - три жени и трима мъже, съобщи д-р Евгени Нешев, началник на Първо отделение на Клиника по ортопедия и травматология. Жената с тежка рана на скалпа е оперирана и е стабилизирана. Мъжете, които са били оперирани, са били с фрактури на горни крайници. При единия от тях фрактурата е била открита, но хирурзите са успели да спасят ръката.\r\nОт Пътната агенция съобщиха, че движението на АМ \"Тракия\" вече е възстановено в двете посоки.", "date": "2018.04.13", "title": "Шофьорът на автобуса-ковчег в шок: Нямаше време за реакция! "}
{"url": "https://www.dnes.bg/mish-mash/2018/04/13/uspeshnite-syvetvat-navici-koito-shte-vi-promeniat.373538", "text": "Много хора искат да променят живота си, но малцина решават да го направят. В края на краищата изглежда, че фундаменталните промени изискват сериозни усилия и работа върху себе си. Всъщност, достатъчно е да си наложим осем прости, но много полезни навика.\r\nТези 8 стъпки, според предприемача и блогър Джон Рамптън, ще повишат осведомеността всеки ден, ще помогнат да станем по-щастливи, по-продуктивни и успешни, пише businessinsider.com.\r\n\r\nМислите и действията зависят от емоциите повече, отколкото изглежда. Достатъчно е да се разстроите от някакви дребни ежедневни или служебни проблеми и настъпва момент, в който не искате да правите нищо. Отрицателните моменти влизат лесно в живота ни – всяка глупост може да развали настроението, а после целият ден да отиде по дяволите. Как да се справим с това? Програмирайте се на позитивна вълна. Филтрирайте негативните мисли, ето пет съвета:\r\r\n                    \r\n                    - Започнете да си водите „Дневник на благодарността“. В края на деня напишете какво хубаво се е случило с вас и със сигурност ще спите по-добре.\r\n- Повтаряйте положителни мантри, които ви помагат да стигнете по-бързо до целта си.\r\n- Заобиколете се с позитивни хора. Добрите емоции, както и лошите, са заразни.\r\n- Просто не позволявайте на отрицателните мисли да завладеят съзнанието ви.\r\n- Водете активен начин на живот. Физическите упражнения стимулират синтеза на ендорфини, които ще помогнат да изхвърлите негативните и ненужни мисли.\r\n\r\nУспешните хора стават рано. Ето защо навийте алармата утре и се събудете половин час по-рано от обикновено. Вдругиден пак, после пак... Постепенно спечелете и половин час преди лягане. Сутрин е най-продуктивният период. Можете да подготвите здравословна закуска, да медитирате, да спортувате, да четете книги, да отделяте време за хоби, да работите и да планирате правилно деня си. Способността да управлявате времето е ключът към самоусъвършенстването.\r\n\r\nКолко време ще отделите за оправяне на легло или измиване на съдове сутринта? Три минути или пет? Малките домашни занимания не отнемат много време. Но ако бъдат отложени за по-късно, те се трупат и развалят настроението. Една чиния и чаша след закуска бързо ще се превърнат в планина. Така един малък проблем ще предизвика каша в ума ви. Проучванията доказват, че хората, които веднага измиват чиниите си след хранене и оправят леглото сутрин веднага след ставане, обикновено са по-щастливи и успешни. Редът на къщата дава усещане за контрол и комфорт.\r\n\r\nНе е нужно да си обещавате, че след месец ще участвате в маратон, по-добре се регистрирайте на 5-километровата дистанция. Не планирайте да постигнете грандиозна цел в кратък период от време. Бъдете реалисти, задайте си скромна задача и я изпълнете успешно. Усещането за удовлетворение от победата, макар и малка, ще ви вдъхнови за по-значими постижения. Действайте последователно и тогава ще постигнете още повече, отколкото сте си мислили.\r\nКои са останалите четете на ", "date": "2018.04.13", "title": "Успешните съветват: Навици, които ще ви променят!"}
{"url": "https://www.dnes.bg/stranata/2018/04/13/sled-meleto-na-am-trakiia-kakvi-sa-prichinite-za-incidenta.373557", "text": "След изключително тежката катастрофа край Вакарел на АМ \"Тракия\" загинаха шестима, а ранените са над 20.\r\nСлед фаталния петък 13-ти утре в страната е обявен ден на траур. Какви са причините за инцидента – в предаването \"Директно\" коментират Диана Русинова от Института по пътна безопасност и Любка Маринова от Асоциацията на пострадалите при катастрофи.\n\r\nПредстоят редица експертизи. Катастрофата изглежда като мистерия, случила се за няколко секунди – автобус в изрядно състояние, отпочинал шофьор. Как е възможно лек автомобил да изтласка 8-тонен автобус от пътното платно? Всички пътници ли са били с колани и колко е важен той при такива инциденти?\r\n                    \r\n                    \r\n\"Нямаше да има толкова жертви, ако пътниците бяха с предпазни колани. В последните 25 години над 300 хиляди живота са спасени точно заради тях\", коментира в предаването Любка Маринова.\n\r\nСпоред чл.137 от Закона за движение по пътищата пътниците са задължени да носят предпазни колани. Защо има пропуски? Чия е отговорността това да се случва – въпрос на манталитет и лична отговорност ли е поставянето на колани?\n\r\n\"Правим много прост избор – дали да подобрим или намалим шансовете си за оцеляване при пътен инцидент\", каза в предаването Диана Русинова.\n\r\nПо дании на говорителя на Центъра за спешна медицинска помощ – Катя Сунгарска, реакцията на екипите е била светкавична.\n\r\n\"Организацията при такъв тежък инцидент като този беше невероятна. До 25-тата минута след подаване на сигнала сме мобилизирали 14 линейки\", каза по телефона Сунгарска.\n\r\nПострадалите 23 души са извозени от екипите на спешната помощ до медицински заведения в столицата. Какви обаче са правата на ранените и близките на загиналите при подобни инциденти?\n\r\n\"Пострадалите могат да получат две обезщетения – от билетите, които са един вид тяхна застраховка, и от гражданската отговорност на виновния водач. Съветвам обаче да не се избързва и добре да се прегледат документите, преди да се пристъпи към изискване на обезщетение\", съветва Любка Маринова.", "date": "2018.04.13", "title": "След мелето на АМ \"Тракия\": Какви са причините за инцидента?"}
{"url": "https://www.dnes.bg/notifikacii/2018/04/13/ednakyv-mehanizym-otkliuchva-strastta-kym-hazarta-i-anoreksiiata.373490", "text": "Характерна особеност на психиатричните заболявания е, че в основата им никога не лежи само един причинител – обикновено за създаването, проявата и поддържането им са необходими съчетаното действие във времето на множество фактори – от биологичен, психологичен и обществен характер. \r\nТова правило важи в пълна сила и за разстройствата в хранителното поведение. Както вече стана ясно, при хората, засегнати от тях, често се установяват някои наследствени и генетично заложени отклонения в невромедиаторните системи. Последните ръководят осъзнатите и неосъзнати мисли, първичното поведение, както и по-сложните поведенчески механизми.\r\n \r\nХиперактивността на серотониновата система и допаминовата дисфункция са особености на хората, страдащи от хранителни разстройства, но не са и единствената им особеност, довела до заболяването. Те обаче създават благоприятна „почва“ – предразположеност – към която при наслагване на определени влияния от живота на човека може да се стигне до отключване на заболяване като анорексия или булимия.\r\n \r\n\r\n \r\nНикому не е тайна, че през юношеството е периодът на големите промени за човека, когато от дете, той става възрастен. Този сложен процес е свързан не само с количествени изменения – промяна в ръста и килограмите.\r\n \r\nПрез пубертета се случва нещо много повече – тялото търпи качествени промени, в които в крайна сметка придобива биологична зрялост. Юношеството е необходимото време на загуба на равновесието, когато човека не само става полово зрял, но и му се налага да израсне психически. За това не е и изненадващо, че именно през този период се проявяват и не малък дял от психиатричните болести.\r\n\r\n", "date": "2018.04.13", "title": "Еднакъв механизъм отключва страстта към хазарта и анорексията"}
{"url": "https://www.dnes.bg/notifikacii/2018/04/13/zastreliaha-bejanec-napadnal-chovek-pred-hlebarnica-v-germaniia.373539", "text": "Въоръжен афганистански бежанец нападна и рани тежко човек рано сутринта пред хлебарница в германския град Фулда, в централната провинция Хесен. Нападателят беше застрелян от полицаи, съобщиха властите, цитирани от Франс прес и ТАСС.\r\nСпоред говорител на прокуратурата във Фулда, 19-годишният младеж е нападнал доставчик на хлебарницата в западната част на града с камъни и палка около 4.20 ч., преди отварянето на магазина.\r\nМотивите на афганистанеца, който бил настанен в център за бежанци наблизо, остават неясни. Според властите няма данни да е действал по политически причини.\r\nМладият мъж първо нападнал шофьора на бус за доставки, после разбил витрината на магазина и накрая хвърлял камъни срещу полицаите, пристигнали на мястото.\r\nСлужителите на реда са го застреляли при обстоятелства, които още не са изяснени. На сегашния етап на разследването е ясно, че поне един полицай е използвал оръжие и са били произведени три изстрела, уточни говорителят на прокуратурата. (БТА)", "date": "2018.04.13", "title": "Застреляха бежанец, нападнал човек пред хлебарница в Германия"}
{"url": "https://www.dnes.bg/za-da-se-razbirame/2018/04/13/s-koi-zodii-liubovta-e-mnogo-trudna.373418", "text": "Любов – това е основна причина за всичко, което се случва в живота ни. Цял живот я търсим, създаваме я, споделяме я, вярвайки, че това е ключът към щастието. По пътя си срещаме различни хора. С някои имаме незабравими спомени, но знаем, че те не са нашата голяма любов. За други ще си спомняме като за камъни, които са били пречка на пътя ни.\r\nЗодиакалният знак, под който сме родени, ни дава основни разбирания за любовта и връзките.\r\nПредстои ви среща или скоро сте намерили нова половинка? Вижте коя зодия трябва да избягвате, когато търсите любовта.\r\n\r\nДвата зодиакални знака са невероятно мощни и господстващи личности. Може да са опиянени от силните си енергии, които в даден момент да се окажат взривяващи. Всяка от двете страни ще се опита да надделее, което може да доведе до спорове и разбити сърца.\r\r\n                    \r\n                    \r\nАко търсите стабилна връзка, уважаеми Телци, това което трябва да направите, е да стоите настрана от непредсказуемите Близнаци. Не можете да се справите с тяхната неограничена личност, която постоянно се променя.\r\n", "date": "2018.04.13", "title": "С кои зодии любовта е много трудна?"}
{"url": "https://www.dnes.bg/sofia/2018/04/13/agresivno-kuche-pred-blok-v-geo-milev-jivushtite-iskat-reshenie.373471", "text": "\n\r\nАгресивно безстопанствено куче е заплаха за част от живущите в блок в столичния квартал \"Гео Милев\". За това алармира гражданин в онлайн платформата  на Investor Media Group. \n\r\n\"Безстопанствено куче, маркирано от \"Екоравновесие\", е агресивно и е заплаха за част от живущите в София, кв. Гео Милев, ул. Коста Лулчев №60, вх. Д и Е. Някои от съседите го хранят пред вх. Д и отпред е невъобразима мръсотия. На няколко метра има детска площадка, която е единствена за няколко блока. Кучето е агресивно – ръмжи и лае преминаващите минувачи\", пише до Столична община потребителят и настоява да бъдат взети мерки.\r\n                    \r\n                    \r\nПо думите му от \"Екоравновесие\" са ходили два пъти на място, но не са открили животното.\n\r\n\"Живущите в двата входа на блока сме заложници на безстопанственото животно, което заради криворазбраната доброта и \"човещина\" на някои съседи живее необезпокоявано и тормози малки и големи\", заключва гражданинът.\n\r\nДруг потребител пък се , че в \"Младост\" стопани разхождат кучетата си в двора на детска градина.\n\r\n\"Кучкарки около 118 СОУ си разхождат кучетата пуснати свободно и им позволяват да влизат в двора на 71 ОДЗ, за да си свършат физиологичните нужди на пясъчника и свободно да обикалят\", сигнализира до Столична община гражданинът.\n\r\nТой пита кога ще има проверки и глоби за безотговорните стопани.\n\r\nАко и вие видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\n\r\nНие пък ще отразим вашия сигнал, а медийното внимание е още един стимул за институциите да свършат работата си!", "date": "2018.04.13", "title": "Агресивно куче пред блок в \"Гео Милев\". Живущите искат решение!"}
{"url": "https://www.dnes.bg/stranata/2018/04/13/petima-zadyrjani-v-pomorie-izmychvali-uchenik.373560", "text": "19-годишен младеж от Поморие е бил измъчван от петима млади мъже. Те са арестувани, съобщи .\r\nМомчето е било държано в плен, завързано със свински опашки, разкриха осведомени.\r\nКъсно тази вечер потърпевшият ученик е бил разпитан в Областната дирекция на МВР в Бургас.\r\nВ момента работата по разкриване престъпната дейност на задържаните, сред които е и шуреят на несебърския бос Митьо Очите - Христос Янулис, продължава. Закопчаните поморийци се разследват за наркоразпространение и оказване на натиск на дилъри.\r\nИма вероятност срещу петимата или част от тях да бъдат повдигнати обвинения за организирана престъпна група и разследването да бъде поето от спецпрокуратурата.\r\n ", "date": "2018.04.13", "title": "Петима задържани в Поморие, измъчвали ученик"}
{"url": "https://www.dnes.bg/index/2018/04/13/ne-obiknoveniiat-mario-dete-s-bezbroi-talanti.373501", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМарио Кръстев – детето чудо с безброй таланти. Момчето е на прага на финал в един от големите телевизионни формати в Белград.\r\nМарио успява да се пребори с 2000 души на онлайн кастинг и да е сред 50-те късметлии, които да вземат участие в сръбското риалити предаване Pinkove zvezdice.\r\nДетето е на сцена от 5-годишен – пее, рисува, пише поезия, знае няколко езика и има участия в телевизионни сериали и театрални постановки. Как едно дете успява да се справи с всичко това, да постига огромни успехи?\r\n\"Не съм нищо особено. Просто съм позитивен човек и се наслаждавам на всичко, което правя\", сподели скромно в \"ОколоСветско\" по  младият талант.\r\nТой е носител на награда за най-добра главна мъжка роля на испански театрален фестивал и се снима в руския сериал \"Вангелия\".", "date": "2018.04.13", "title": "(Не)Обикновеният Марио – дете с безброй таланти"}
{"url": "https://www.dnes.bg/notifikacii/2018/04/13/putin-zarabotil-blizo-dva-pyti-poveche-za-2017-g.373558", "text": "Руският президент Владимир Путин е заработил през 2017 г. 18 млн. 728 хил. 268 рубли според неговата декларация за годишните му доходи, разходи и имущество, публикувана днес на сайта на Кремъл и цитирана от ТАСС.\r\nПо днешен курс 77 рубли са равни на 1 евро. Доходите на президента за 2017 г. са нараснали с 9,87 млн. рубли в сравнение с предната година. Неговият среден месечен доход е бил 1,5 млн. рубли срещу 730 000 за 2016 година. ТАСС отбелязва, че годишният доход на Путин е нараснал над 5 пъти в сравнение с 2013 г. заради повишените с указ заплати на президента и премиера.\r\nНяма промяна в неговото недвижимо имущество и колите, които притежава. Според декларацията той има поземлен имот от 1500 кв.м, жилище от 77 кв.м и гараж от 18 кв.м. Той обаче ползва и жилище от 153,7 кв.м с гаражно място от 18 кв.метра. Всички тези имоти се намират в Русия.\rПрезидентът притежава два редки стари автомобила \"Волга\", джип \"Нива\" и ремарке \"Скиф\".\r\nРуският премиер Дмитрий Медведев през 2017 г. има доходи в размер на 8,56 млн. рубли. Това е леко понижение от 2016 г., когато е заработил 8,59 млн., което се обяснява с намалението на доходите му от лихви по банковите му сметки.\r\nЧовекът от Кремъл, спечелил най-много през м.г. обаче е шефът на президентската администрация Антон Вайно, отбелязва ТАСС. Той е декларирал парични доходи от почти 256 млн. рубли, т.е 14 пъти повече от държавния глава. Това е увеличение от 26,5 пъти в сравнение с 2016 г. Той е купил два поземлени имота от по около 7 декара всеки на територията на Русия, като е отбелязал в декларацията, че ги е купил с пари от продажбата на друг поземлен имот от 2840 кв.м и жилище от 454 кв.м.\r\nСред съпругите на висшите кремълски чиновници, които също са задължени да декларират състоянието си, за втора поредна година първенец по доходи е жената на кремълския говорител Дмитрий Песков - олимпийската шампионка по фигурно пързаляне Татяна Навка. Тя е декларирала доход от 200,39 млн. рубли, което е с около 80 млн. повече от предходната година. Нейните доходи са 14 пъти по-големи от тези на съпруга й.\r\nЗа втора поредна година съпругата на премиера Дмитрий Медведев - Светлана, декларира нулев доход. (БТА)\n\r\n ", "date": "2018.04.13", "title": "Путин заработил близо два пъти повече за 2017 г."}
{"url": "https://www.dnes.bg/obshtestvo/2018/04/13/edinstveno-kevr-se-proiznasia-za-cenite-na-toka-tochka.373489", "text": "Единственият орган, който се произнася за цената на електроенергията на регулирания пазар, е Комисията за енергийно и водно регулиране (КЕВР).\r\nТова заяви председателят на регулатора Иван Иванов по време на брифинг. Той нарече манипулация твърденията, че КЕВР е прикрил ценовите заявления на енергийните дружества, а публикациите за исканията на дружествата - опит за натиск към членовете на енергийния регулатор.\n\r\nИванов обясни, че по закон заявленията на дружествата се публикуват на сайта на КЕВР, но преди това документацията трябва да бъде проверена от експертите на Комисията, определени са и срокове за попълване на липси. Според разпоредбите заявленията ще бъдат публикувани на 17 април.\r\n                    \r\n                    \r\nОт енергийния регулатор успокоиха, че няма да има \"драстично или чувствително повишаване на цената на електроенергията за потребителите\". Иванов отказа да коментира с какъв процент може да се повиши цената на базата на ясните вече искания на енергийните дружества.\r\nТой обаче посочи, че през последните години исканията на компаниите са били в рамките на 30-40-50%. През 2017 година в заявлението са били вписани искания за повишение на цената в рамките на 20-52%, но в крайна сметка решението на КЕВР е било за увеличение от 1,5 на сто.\n\r\n\n\r\nТой категорично отхвърли обвиненията, че регулаторът изкуствено задържа цената на електроенергията. На регулирания пазар КЕВР определи цена от около 70 лева за мегаватчас за този регулаторен период. Постигнатите нива на борсата са по-ниски, припомни още Иванов.\n\r\nВ регулатора се подготвят да оценят инвестиционните програми на трите електроснабдителни и електроразпределителни дружества за 2017 година, анонсира още председателят.\r\nЧаст от данните - за ЧЕЗ България, ще бъдат изпратени и до анкетната комисия в Народното събрание, която анализира сделката за продажбата на дружеството.\n\r\nПредстои до края на май да стане ясно и дали КЕВР в крайна сметка ще отнеме лиценза на ЧЕЗ Електро. Процедурата се води още от 2014 година по повод прихващанията, които дружеството направи за суми, които взаимно си дължат с Националната електрическа компания (НЕК). Това прихващане е позволено от Търговския закон, но не и от Закона за енергетиката.\n\r\nТогавашният състав на енергийния регулатор прецени, че с действията си трите дружества -ЧЕЗ, EVN и Енерго Про, са поставили НЕК пред фалит и така са застрашили сигурността на енергийната система. Затова и започна процедура за отнемане на лиценза на трите дружества.\r\nТя вече приключи за EVN и Енерго Про, но при казуса с ЧЕЗ Енерго нещата се усложняват, защото определената глоба от 1 млн. лева е паднала в съда. Другите две дружества са платили глобите си, уточниха днес от КЕВР.\r\nОще икономически новини четете в .", "date": "2018.04.13", "title": "Единствено КЕВР се произнася за цените на тока. Точка!"}
{"url": "https://www.dnes.bg/business/2018/04/13/uchenici-pokazvat-3d-model-na-proekta-za-kosmicheski-grad.373534", "text": "На 19 април 2018 г. в хотел Маринела учениците от математическата гимназия \"Д-р Петър Берон\" - Иво Песев и Александър Георгиев ще представят за първи път 3D модел на проекта за Космически град \"Син космос\". Това ще се случи по време на четвъртото издание на \"КОМПАНИЯ НА ГОДИНАТА – Успехът на фокус\" – целодневно бизнес събитие, организирано от сп. Bulgaria Business Review, сп. Business Lady и Business Lady Club. Инициативата се провежда под патронажа на Валери Симеонов - вицепремиер по икономическата и демографската политика на Р България, с участието на министъра на икономиката - Емил Караниколов и министъра на труда и социлната политика - Бисер Петков.\r\n                    \r\n                    \r\nС проекта \"Син космос\" учениците от варненските математически гимназии спечелиха 3-та награда на Международния конкурс на НАСА. Освен, че ще представят проекта, те ще покажат и 3D макет на Космическия град. Иво и Александър ще споделят за мечтаните професии и какво е най-ценното качество, което трябва да притежава техният бъдещ работодател. Проектът Космически град \"Син Космос\" ще бъде представен на Икономическия форум със съдействието на SAP.\n\r\nРегистрация за събитието можете да направите на сайта на инициативата , където можете да намерите и актуална информация за панелите, лекторите и темите, по които ще се дискутира. В момента текат ранни записвания, които ще бъдат активни до 12 април, четвъртък. В рамките на този срок можете да запазите вашето място за икономическия форум и гала вечерята за награждаване на компаниите на преференциални цени. \n\r\nМинистърът на икономиката Емил Караниколов и Министърът на труда и социлната политика Бисер Петков ще начертаят пред бизнеса текущото състояние и динамиката на основните показатели за страната, мерки за развитие на икономиката в условията на кадрова криза, какво е мястото на образованието в професионалната реализация на човешкия ресурс и кои са задължителните промени за адекватната образователна роля в този процес.\n\r\nПредседателят на Комисията за защита на личните данни Венцислав Караджов ще вземе участие като лектор в Икономическия форум, на тема \"Общ регламент за защита на личните данни\", в която ще начертаете същността на регламента, стъпки за приложение, рефлектиране върху бизнеса, санкции и ще отговори на въпроси от публиката. Новата правна рамка на ЕС за защита на личните данни, която ще се прилага от 25 май 2018 г., запазва редица основополагащи принципи и понятия от съществуващата към момента нормативна уредба, но в същото време въвежда по-високи стандарти за защита на данните, разширени права на физическите лица и нови задължения на администраторите на лични данни.\n\r\nСред лекторите ще бъде още проф. дтн инж. Николай Вълканов, председател на Съвета на Директорите на \"Минстрой Холдинг\" АД, който ще вземе участие на тема \"Условия за бизнес в България и осигуряване на човешки ресурси\", както и Севдалина Василева, член на УС и изпълнителен директор на Първа Инвестиционна Банка, която ще коментира \"Ролята на жените в условията на глобализация и цифровизация\". Своя опит и успешни бизнес практики ще споделят още Георги Руков - Директор Бизнес Развитие на Кредисимо АД и Ростислава Павлова - изпълнителен директор на \"Пуратос България\", която ще разкрие \"Грижата за служителите като ключов фактор за устойчиво развитие\". За връзката между образование и квалифицирани кадри за бизнеса ще говорят д.ик.н. Янка Такева - председател на Съюза на Българските Учители, Детелина Смилкова - председател на Българска асоциация за управление на хора, както и доц. д-р Наталия Футекова, основател на ERP Academy.\n\r\nНа форума е предвидено специално време за практически уъркшопове, неформално общуване и размяна на контакти. Основните цели на форума са да споделим добрите бизнес практики, да акцентираме върху иновативни и актуални модели за управление на бизнеса и да поощрим предприемачеството.\r\nФорумът, който ще се проведе от 9:30 часа сутринта на 19 април, е разделен на три основни панела:\n\r\nI. Икономика на хората.\r\nII. Изграждане и утвърждаване на работодателска марка /Employer branding/. \r\nIII. Цифрова икономика и умения на бъдещето.\n\r\nПо време на вечерната официална церемония за четвърта поредна година ще бъдат връчени отличия на компании и институции, положили адекватни усилия за своето развитие и просперитет в различни категории, сред които: Финансов сектор, FinTech, Индустрия, Медии, Застраховане, Образование, Строителство и архитектура, Здравеопазване, Високи технологии, Работодателска марка, Корпоративен работодател и други. \n\r\nНаградите се връчват за заслуги, свързани с: развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; клиентски подход; успешен бизнес модел; ноу-хау; добро пазарно позициониране; устойчиво развитие и други. \n\r\nМедийни партньори на тазгодишното издание са: телевизия България он ер, радио Витоша, радио Фокус, информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg.\n\r\nПовече информация за събитието ще намерите тук: .", "date": "2018.04.13", "title": "Ученици показват 3D модел на проекта за космически град"}
{"url": "https://www.dnes.bg/notifikacii/2018/04/13/pak-alo-mafiiata-mente-policai-i-lekar-ujiliha-baba.373475", "text": "Менте лекар и полицай задигнаха пари от 72-годишна от Хасково, съобщиха от МВР.\r\nПотърпевшата жена е внесла жалба в РУ-Хасково в 17:30 часа вчера.\n\r\nТя съобщила, че същия ден по обяд й позвънил мъж, представил се за лекар. Той й поискал 40 000 лева за операция на неин близък. След него се обадил и \"полицай\", който я предупредил, че това са измамници.\r\nЗа да ги заловят обаче, тя трябвало да събере наличните си средства и да ги остави до блока си. Жената се паникьосала, събрала 2300 лева и ги оставила близо до жилището си в ж.к. \"Орфей\".\r\nПо-късно хасковлийката разбрала, че е ограбена и сигнализирала в полицията. Образувано е досъдебно производство.\r\n ", "date": "2018.04.13", "title": "Пак ало мафията! Менте полицай и лекар ужилиха баба"}
{"url": "https://www.dnes.bg/obshtestvo/2018/04/13/den-na-traur-utre-za-jertvite-ot-pytniia-ad-na-trakiia.373536", "text": "Ден на национален траур за жертвите от тежката катастрофа на автомагистрала \"Тракия\" е обявен утре с решение на Министерския съвет.\n\nПравителството изказва своите съболезнования на близките на загиналите, съобщиха от правителствената пресслужба.\r\nВ тяхна памет националните флагове на всички държавни институции ще бъдат свалени наполовина.\r\nПо официални данни жертвите от катастрофата са шест.\r\nТежкият инцидент станал след страничен удар между кола и пътнически автобус, пътувал от Бургас към София. При инцидента има и много пострадали, които са настанени в различни болници.\r\nВластите разследват случая.", "date": "2018.04.13", "title": "Ден на траур утре за жертвите от пътния ад на \"Тракия\""}
{"url": "https://www.dnes.bg/obshtestvo/2018/04/13/angel-genii-kolegi-i-priiateli-se-sboguvaha-s-toncho-rusev.373525", "text": "\nС Тончо Русев си отива епохата на мелодичния български шлагер, според колеги и приятели на композитора, които се сбогуваха днес с него на поклонението в зала \"България\". Маестрото си отиде от този свят на 10 април на 85-годишна възраст.\n\n\n\n\r\n\"Един ангел си отиде вкъщи\", каза пред репортери Орлин Горанов. \"Тончо беше изключителен човек и изключителен музикант, за което говори творчеството му, с което той остава във вечността\", добави певецът.\n\r\nСпоред неговия колега Панайот Панайотов днес е тъжен ден за българската попмузика, защото с Тончо Русев си отива една епоха - епохата на мелодичния български шлагер, с който композиторът пренасити родния ефир.\r\n                    \r\n                    \r\n\"Няма български певец от \"златното поколение\", а и от по-новите поколения, който да не е пял негова песен. Моля се Бог да му прати светлина, за да намери пътя към дома светлата му душа\", каза Панайотов, цитиран от БТА.\n\r\nЙордан Караджов припомни, че Тончо Русев е бил голям приятел на група \"Сигнал\".\n\r\n\"Преди 40 години точно в зала \"България\" представихме неговата песен \"Може би\", а сега за съжаление тук го изпращаме към вечния му дом. Отиде си епоха на прекрасната българска музика. Но вярваме, че Тончо отива на по-добро място, молим се за него. Вечна му памет\", каза Караджов.\n\r\n\"За Тончо беше много важно песента да е по хубава поезия, както и да има адрес - държеше много на това кой ще я пее\", отбеляза композиторът Развигор Попов, направил много от аранжиментите на песните на Тончо Русев, включително на първите, които е писал още като тромпетист в оркестър \"Балкантон\", насърчаван от Йосиф Цанков. Попов изрази радостта си, че и младите изпълнители сега посягат към вечните шлагери на композитора и така им дават нов живот.\n\r\n\"Прощаваме се с един гений - за мен Тончо Русев е гений, невероятно талантлив човек. Жалко, че се разделяме - това винаги се случва рано, но прекрасните му песни остават и ще им се наслаждаваме и в бъдеще\", каза актрисата Искра Радева.\n\r\n\"И детството, и младостта, и целият ми живот е свързан с Тончо Русев. Дори преди няколко месеца той написа песен по моето стихотворение \"Молитва\", каза поетът Недялко Йорданов. \"Шегуваше се, че навремето написахме \"Остаряваме бавно\", а сега трябва да пишем \"Отиваме си бързо\", разказа Йорданов. \n\r\n\"Добър, незлоблив човек, да не говорим за таланта му - жалко, че си даваме сметка каква е загубата толкова късно, както пише в едно стихотворение Радой Ралин: \"Защо обикваме човека, когато си отиде\", добави Недялко Йорданов.\n\r\nХайгашот Агасян, по думите му, е щастлив, че е съвременник на този титан на българската популярна музика, изключителен мелодик, което е рядкост, талант, целунат от Бога. А и много благороден човек, готов да помага на другите, в което по-младият му колега сам се уверил в началото на творческия си път.", "date": "2018.04.13", "title": "Ангел, гений... Колеги и приятели се сбогуваха с Тончо Русев"}
{"url": "https://www.dnes.bg/obshtestvo/2018/04/13/uikendyt-topyl-i-proleten-sybotata-slynce-v-nedelia-oblaci.373491", "text": "Топли ще бъдат почивните дни, сочи прогнозата на НИМХ-БАН.\n\r\nПрез нощта над по-голямата част от страната ще е предимно ясно и почти тихо. По Черноморието остава мъгливо, а до полунощ на отделни места в планинските райони на Западна България все още ще има краткотрайни превалявания. Минималните температури ще са предимно между 8 и 13 градуса.\n\r\nВ събота отново ще бъде предимно слънчево и топло. В следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. \n\r\nЩе духа слаб до умерен вятър, предимно от изток. Максималните температури ще са между 23 и 28 градуса, по морския бряг през деня ще остане мъгливо и там ще са едва 8-12 градуса.\r\n                    \r\n                    \r\nНад Черноморието остава мъгливо и хладно. Ще духа слаб до умерен източен вятър, който вечерта ще отслабне. Максимални температури на въздуха - между 8 и 12 градуса, температурата на морската вода е 10-12 градуса. Вълнението на морето ще е 1-2 бала.\n\r\nНад планините ще преобладава слънчево време, но ще се развива купеста, на места и купесто-дъждовна облачност и ще има краткотрайни валежи с гръмотевици. Ще духа слаб до умерен североизточен вятър; по време на гръмотевична дейност ще се усилва и променя посоката си. \n\r\nМаксимална температура на 1200 метра - около 18 градуса, на 2000 метра - около 11 градуса.\n\r\nВ неделя ще преобладава слънчево време с висока облачност, през втората половина от деня - значителна. Температурите ще останат по-високи от обичайните за средата на април, въпреки че постепенното и бавно понижение ще продължи.\n\r\nВятърът ще бъде от изток-югоизток, предимно умерен. \n\r\nВ понеделник от запад облачността ще се увеличава и вплътнява. На места в Западна България ще превали дъжд. Минималните температури ще са предимно между 5 и 10 градуса, а дневните - между 20 и 25 градуса, по-ниски по Черноморието.", "date": "2018.04.13", "title": "Уикендът топъл и пролетен. Съботата слънце, в неделя – облаци!"}
{"url": "https://www.dnes.bg/akoshtete-vqrvaite/2018/04/13/losh-kysmet-na-petyk-13-i-edni-viarvat-na-drugi-ne-im-puka.373453", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПетък 13 е! Суеверията за зли сили и фатализъм пак завладяха някои хора. Но какво се крие зад този прословут ден? Дали наистина числото 13 е причината за лошите неща, случващи се днес, или всичко е мит?\n\r\nСпоред астролога Оксана Станчева суеверието на петък 13 показва наличие на тревожност и именно затова имаме нужда да почукаме на дърво или да не минаваме пътя на черна котка, защото така се чувстваме сигурни.\n\r\n\"От нумерологична гледна точка числото 13 се характеризира с трудност. Ако обаче сме си свършили всички задачи и нямаме недовършени неща - няма да имаме проблем. Определено има съответствие между енергия и число\", уточни Станчева в \"България сутрин\".\r\n                    \r\n                    \r\nТя е на мнение, че има зодии, които са по-склонни и подвластни на суеверия.\n\r\n\"Земните зодии имат склонност да вярват в суеверия. Такива зодии са телец, дева и козирог. Земята символизира стабилност и сигурност. Всичко, което ги застрашава, бива възприето за опасност\", каза астрологът пред .\n\r\nПо думите ѝ водните знаци - рак, скорпион и риби, също имат по-песимистична нагласа и са подвластни на суеверия.\n\r\n\"Въздушните и огнените знаци не вярват в подобни неща. Освен това хората, родени на 13-то число, имат повече късмет на този ден. Все пак трябва да се има предвид, че ретроградният Меркируий е до 15 април. СЛед това до 26 юни няма нищо ретроградно\", завърши Станчева.", "date": "2018.04.13", "title": "Лош късмет на петък 13-и? Едни вярват, на други – не им пука!"}
{"url": "https://www.dnes.bg/health/2018/04/13/kak-se-uskoriava-rajdaneto-pri-preskochen-termin.373494", "text": "Индукцията на раждане представляват изкуствено започване на родилния процес преди спонтанното израждане на плода, като успешна индукция е онази, при която раждане е настъпило в рамките на 24-48 часа след започването на индукцията. Целта на индуцкията е да се осъществи успешно вагинално раждане, което да е колокото е възможност по-натурално. \r\nСлучаите, в които се налага индукция, са онези, при които рискът от  продължаването на бременността е по-голям за майката или плода, отколкото рискът, свързан с наормално или индуцирано раждане. Факторите, които влияят върху крайния резултат от индуцирането, са скалата на Бишоп, телесната маса на бременната, възрастта на жената, телесната маса на плода и наличието на придружаващи заболявания като диабет. \r\n \r\nСкалата на Бишоп е предиктор за успеха на индукцията. Оценяват се 5 показателя - разкритие на шийката, изглаждане на шийката, позиция на плода, позиция на шийката и консистенция на шийката. Състоянието на всеки позказател дава съответен брой точки, като общият сбор точки е от 0 до 13, като най-важният фактор е разкритието на шийката. \r\n \r\nКъм индуциране на раждането може да се пристъпи при 6 точки по скалата на Бишоп. Това означава, че за се увеличи успеха на индуцираното раждане, трябва да се използват методи за подготвяне на маточната шийка. Съществуват механични и фармакологични опции за подготовката на шийка с недостатъчно разкритие.\r\n \r\n", "date": "2018.04.13", "title": "Как се ускорява раждането при прескочен термин?"}
{"url": "https://www.dnes.bg/notifikacii/2018/04/13/igra-s-ogyn-podpalila-furgona-krai-selo-ustina.373535", "text": "Игра с огън е довела до трагичния инцидент с две загинали деца край пловдивското село Устина. Това съобщи пред Dnes.bg кметът на населеното място Нели Бундева.\n\r\nЖертвите са момиченце на 6 години и момченце на 4 години.\n\r\nТри деца са били оставени сами във фургон на 2 километра от Устина. Собственикът на фургона ги подслонил заедно с техните майка и баща. Родителите обаче оставили децата в помещението. След игра с открит огън, е възникнал пожар.\n\n\r\n\"Хора от близките ниви са видели пушека и се притекли на помощ. Когато отворили вратата, вече било късно”, съобщи още Нели Бундева.\n\r\nВ болница са транспортирани 28-годишната обитателка на помещението, заедно с 2-годишното й дете.\r\nДокато помагал на майката и детето, е пострадал и 41-годишният собственик на имота и на отдадения под наем фургон. Той е откаран за преглед в поликлиниката в Кричим.\n\r\n\"Местопроизшествието е запазено. Извършва се оглед от служители на РУ – Стамболийски\", съобщиха от полицията. Причините за възникване на инцидента са в процес на изясняване.", "date": "2018.04.13", "title": "Игра с огън подпалила фургона край село Устина"}
{"url": "https://www.dnes.bg/index/2018/04/13/kak-se-preborva-rak-istoriia-za-jivota-ot-pyrvo-lice.373505", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвама души, които се учат на любов и вяра в живота. Ади и Милен Цанови научават тежката диагноза рак преди години. Точно тогава обаче, вместо да се предадат пред злокачественото заболяване, те започват да живеят.\r\nДа пребориш рака – трогателната история за силата на волята и големия дух в студиото на \"ОколоСветско\" от първо лице.\n\r\nСлед тежката диагноза започват да проучват състоянието си и разбират, че причината за коварната болест е лошото хранене, липсата на режим и отсъствието на почивка. Освен това стресът и различни други вредни навици.\r\nЕдинственият начин да се справят с (не)излечимата болест е промяната. Двамата заминават за Тайланд и там започват хранителен режим, йога и различни дихателни практики.\r\n\"Заболяването е персонална задача. Ракът идва с една единствена мисия – да те промени. Хората, които са готови на тази крачка, успяват. Тези, които не могат да поемат отговорност за собствения си живот и да го променят, за жалост, си отиват\", коментира пред  Милен Цанов.\n\r\nСами виждат резултата от тази промяна и започват да помагат и на други хора с различни здравословни проблеми.\n\r\n\"Ние не сме лечители, ние сме вдъхновители\", сподели Ади Цанова.\r\n ", "date": "2018.04.13", "title": "Как се преборва рак? История за живота от първо лице"}
{"url": "https://www.dnes.bg/obshtestvo/2018/04/13/mine-se-ne-mine-vreme-i-pak-da-se-pushi-iz-krychmi-i-barove.373448", "text": "От НФСБ ще внесат законопроект с предложение за промени в Закона за здравето, с които да отпадне забраната за тютюнопушене в заведенията. Това обяви пред журналисти вицепремиерът и председател на НФСБ Валери Симеонов.\r\nТой уточни, че предстои законопроектът да бъде обсъден с останалите партньори от Обединените патриоти, а след това и с коалиционния партньор ГЕРБ.\r\nСпоред Симеонов трябва да се възстанови старият режим, т.е. в заведения за хранене да може да се пуши в определени помещения, оборудвани с вентилационна система.\n\n\n\r\n\"Законопроектът защитава правата на непушачите, но и дава възможност на пушачите да го правят в съответните места. Не крия, че това го подготвяме за предстоящия туристически сезон. Правим го с твърдата убеденост, че това трябва да стане, защото е полезно за държавата\", настоя вицепремиерът.\r\r\n                    \r\n                    По думите му в момента забраната за пушене на обществени места масово не се спазва, дори в Народното събрание и други институции. \n\r\nАз съм непушач, мразя пушачите, но от друга страна съм представител на бизнеса и съм наясно какви щети нанася тази наредба, която отгоре на всичкото не се и спазва, отсече Симеонов.\n\r\nОчаквам подкрепа от всички нормални депутати в българския парламент, каза той.\r\nНа въпрос как се приема това предложение от Министерството на здравеопазването Симеонов заяви: \"Последната ми грижа е какво мисли здравното министерство. Здравното министерство е елемент на изпълнителната власт. Здравното министерство ще изпълнява законите, които са приети от Народното събрание\".\r\nСимеонов каза още, че партията му е готова и със законодателни промени, които забраняват оповестяването на хазартни игри и спечелените печалби.\r\n\"Имаме два текста, които променяме. Единият е свързан със Закона за хазарта - чл. 10, в който въвеждаме разширение. До момента той беше \"забранява се пряката реклама на хазартни игри...\" - и \"непряката\" въвеждаме. Допуска се обявяване само на \"наименования на игрите\"- това ще го оставим, за да не спасим Спорт ТОТО-то. \"Регистрирана търговска марка на организаторите\" ще го оставим и ще оставим тегленият на тиражите, за да имат хората възможността да участват в този процес, да са сигурни, че това е прозрачно и няма злоупотреби. \n\r\nНо премахваме оповестяването на резултатите от игрите и спечелените печалби. Там се води една отвратителна реклама, мащабна, която отнема голяма част от рекламното време на много телевизии, с която фактически на народа му се внушава, че не е нужно да работи, не е нужно да се труди, да се образова и изучава, а е нужно само да търка картончета и това е формулата на успеха в живота\", обясни националистът.\n\r\nПо думите му основната причина за искането на промяна в тези закони е деморализирането на нацията. \n\r\n\"Когато малките деца ги възпитаваме в това, че не е нужно да полагат никакви усилия, достатъчно е да си купят за 2 или 3 лв. едно картонче, да спечелят 20-30-500 000 лв. и това се промива и набива от сутрин до вечер, това променя мисленето на хората, променя и ценностната система на нацията. Тук не трябва да правим компромиси. Става въпрос за едни над 230 млн. лева, които се въртят като доходи от определени фирми, от които само половината по закон трябва да се върнат във вид на печалба. Говорим за едни лесни печалби, които рушат ценностната система на нашия съвременник\", коментира вицепремиерът.", "date": "2018.04.13", "title": "Мине се не мине време и пак да се пуши... из кръчми и барове"}
{"url": "https://www.dnes.bg/obshtestvo/2018/04/13/radev-kym-blizkite-na-jertvite-na-trakiia-syprichastni-sme.373542", "text": "Президентът Румен Радев изказва искрени съболезнования на семействата и близките на загиналите при трагичната катастрофа на магистрала \"Тракия\" днес. \n\"Както аз, така и цялото ни общество, сме съпричастни с болката и скръбта ви\", посочва държавният глава.\r\n \r\nРумен Радев пожелава бързо възстановяване на пострадалите и благодари на медицинските екипи, които са помагали на ранените и полагат грижи за лечението им, съобщиха от прессекретариата на държавния глава.\r\n ", "date": "2018.04.13", "title": "Радев към близките на жертвите на \"Тракия\": Съпричастни сме!"}
{"url": "https://www.dnes.bg/zvezdi/2018/04/13/divna-pomolila-kristin-ilieva-za-proshka.373540", "text": "Поппевицата Дивна, която причини катастрофа, при която пострада моделът Кристин Илиева, е събрала кураж да я помоли за прошка.\r\nДен преди Великден изпълнителката отишла във ВМА, където екип от специалисти денонощно бди над Кристин, която се възстановява след няколко операции, твърди \"Уикенд\".\r\nДивна съгласувала визитата си с лелята на модела, която наскоро я упрекна с пост във Facebook, че бяга от отговорност и няма смелостта да потърси племенницата ѝ. От прочувствените думи на Изабела Господинова стана ясно, че в семейството на Кристин са много разочаровани от бездействието на Дивна и липсата й на заинтересованост към приятелката й, която пострада по нейна вина.\r\r\n                    \r\n                    Прочувствените ѝ думи очевидно са подействали отрезвяващо на Дивна, която се свързала с близките на Кристин и заедно с родителите си пристигнала във ВМА, за да види пострадалото момиче.\r\nСпоред приятели и колеги на младата певица, тя била в изключително тежко психическо състояние. Тийнейджърката изпаднала в нервен срив, когато научила какво е причинила на най-близката си приятелка. Певицата не спирала да плаче, а нощем не можела да мигне заради натрупания стрес.\r\nОще новини за звезди четете на ", "date": "2018.04.13", "title": "Дивна помолила Кристин Илиева за прошка?"}
{"url": "https://www.dnes.bg/stranata/2018/04/13/da-spukash-guma-i-da-ti-ia-smeni-policai-chudo-li-e-po-nashiia-krai.373457", "text": "\n\r\nПолицай от Районното управление в Бобовдол стана Facebook звезда след като смени спуканата гума на млада шофьорка.\r\nЖената, изпаднала в беда на пътя, благодари на младия полицай Ивайло Рангелов с пост в социалната мрежа. Надя Йорданова публикува и снимки на униформения, който я избавил от неудобната ситуация.\r\nСпоред нея това е \"един добър пример за нашата родна полиция\".\r\n\"Днес спуках гума в района на гр. Бобовдол, за мой късмет полицай Ивайло Рангелов от РУ Бобовдол спря служебния си автомобил, за да ми помогне\", разказа тя ситуацията.\r\nПод историята й има над 5 000 харесвания и реакции, над 500 души са я споделили, а коментарите под нея са десетки.\r\r\n                    \r\n                    Повечето от потребителите на социалната мрежа хвалят униформения за постъпката му, но според други това трябва да е нормална реакция.\r\nНякои пък подозират, че е бил така услужлив, защото зад волана е била жена. Други пък критикуват шофьорката, че не може сама да си смени гумата.\r\nТрети пък пишат, че всеки би спрял в такава ситуация, но колежка на Надя, пътувала с нея, разказва, че минали няколко коли покрай тях и аварийния знак, който разпънали, но никой не спрял.", "date": "2018.04.13", "title": "Да спукаш гума и да ти я смени полицай! Чудо ли е по нашия край?"}
{"url": "https://www.dnes.bg/temida/2018/04/13/koi-kogo-napadna-na-shestvieto-na-vylcite-na-putin.373551", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Районният съд в Бургас отложи за осми път делото за побоя, станал по време на шествието на \"Вълците на Путин\". Причината е, че не могат да бъдат издирени трима украинци, които са основни свидетели в процеса, предава Bulgaria ON AIR.\n\r\nПреминаването на руските рокери през страната ни преди две години доведе до масов сблъсък на изхода на Бургас между рокери от воински съюз \"Васил Левски\" и украинци.\n\r\nОбвиняеми в хулиганство и нанасяне на средни телесни повреди са трима души от съюза. Те твърдят, че са дошли само да приветстват рокерите на Путин и да си направят снимки с тях, но са били провокирани от противници на \"Нощните вълци\".\r\n                    \r\n                    \r\nСвидетелка по делото твърди, че именно пострадалият Иван Панчев я нападнал и я ударил с плакат в главата.\n\r\nАдвокатите на тримата обвиняеми поискаха нов процес за изясняване на истината. Съдията беше категоричен, че на следващото дело ще чете присъди, предаде Стиляна Георгиева.", "date": "2018.04.13", "title": "Кой кого нападна на шествието на \"Вълците на Путин\"?"}
{"url": "https://www.dnes.bg/notifikacii/2018/04/13/venecuelska-kriza-snimka-na-goriasht-chovek-s-priz.373460", "text": "Вълнуваща снимка на човек, обгърнат в пламъци, тичащ по време на протест във Венецуела, получи наградата \"Уърлд прес фото\" за 2018 г., предаде ДПА.\n\r\nПобедителят Роналдо Шемит спечели първото място и 10 000 евро /12 300 долара/ за фотографията си, наречена \"Венецуелска криза\" .\n\r\nРоденият във Венецуела Шемит работи за Франс прес и е базиран в Мексико. Той е заснел 28-годишния Хосе Виктор Саласар Балса по време на бурните протести срещу президента Николас Мадуро в Каракас през май 2017 г. Балса, който на снимката е с противогаз, е заснет обгърнат в пламъци след избухване на резервоар на мотоциклет. Той оцелява от злополуката с изгаряния от първа и втора степен.\r\nСнимката е избрана в конкуренция с пет други номинации и е отличена заради \"енергията и динамиката\", която носи, и като символ на \"горящата Венецуела\".\n\r\nОбщо 42-ма фотографи бяха наградени в 8 категории. В конкурса участваха повече от 4500 претенденти с над 73 000 фотографии.\n\r\nВсички отличени снимки ще бъдат показани на изложби в 45 държави.\r\n \r\n/БТА/", "date": "2018.04.13", "title": "\"Венецуелска криза\" – снимка на горящ човек с приз"}
{"url": "https://www.dnes.bg/politika/2018/04/13/karakachanov-s-ocenka-bez-armiia-niama-dyrjava.373467", "text": "Без армия няма държава, въпреки илюзиите, че може и с малка армия, а някои смятаха, че може и без никаква армия, заяви министърът на отбраната Красимир Каракачанов, цитиран от \"Фокус\".\n\r\nВоенният министър присъства на тържеството по повод 106-ата годишнина от създаването на Военната академия.\n\r\n\"Военна академия обучи онези офицери, които победиха своите противници, които се осмеляваха да посегнат на българските територии и независимост. Трябва да отдадем дължимото на всички преподаватели и възпитаници на Военната академия, които отдадоха младостта си, а някои от тях и живота си за родината\", посочи министърът. \n\r\nТой пожела на Военната академия още повече усилия, защото по думите му \"трудните моменти пред България не са приключили\".\r\r\n                    \r\n                    \"Пожелавам да се работи все по-активно, за да може Българска армия да получава тези кадри, които да могат да я ръководят и да я възстановят в тази форма, с която цялото общество се гордееше\", каза още министърът.\r\n ", "date": "2018.04.13", "title": "Каракачанов с оценка: Без армия няма държава!"}
{"url": "https://www.dnes.bg/notifikacii/2018/04/13/20-zakleshteni-v-avtobusa-na-ujasite-na-trakiia-jertvite-6.373482", "text": "\n\r\nАвтобусът, който се преобърна на магистрала \"Тракия\", се е ударил в лека кола, а след това я е затиснал. Рейсът е на \"Юнион Ивкони\".\r\nОбщо 14 са линейките, които сме изпратили натам, катастрофата е станала на 27-ми км. на АМ \"Тракия\" след Траянови врата, съобщи Катя Сунгарска, говорител на Центъра за спешна помощ. \n\r\nТя допълни, че има и починали в пътния ад, тепърва ще се установява състоянието на пострадалите, които ще бъдат транспортирани в болница \"Света Анна\" и в \"Пирогов\". \r\nЖертвите към момента са пет.\rЛинейки са тръгнали още от Ихтиман и Елин Пелин. Сигналът за инцидента е бил подаден на телефон 112 в 11:27 ч.\r\n\"Става въпрос за катастрофа между автобус и лек автомобил. Екипите са на място. Има много пострадали. Опитваме се да освободим от автобуса хората, които са затиснати и да ги транспортираме към близките болници в София. Спряно е насрещното движение по магистрала \"Тракия\", за да могат да стигнат линейките. По първоначална информация има около 20 пострадали\", заяви  главният секретар на МВР Младен Маринов.\r\nНа мястото на инцидента е предприета организация от Пътна полиция за осигуряване на трасе за спешните екипи.\r\nДвижението в посока София временно е спряно, съобщиха от МВР.\n\r\n\n\r\n ", "date": "2018.04.13", "title": "20 заклещени в автобуса на ужасите на \"Тракия\", жертвите - 6"}
{"url": "https://www.dnes.bg/obshtestvo/2018/04/13/ombudsmaia-zove-pomagaite-s-pari-na-jeliaz-za-dobyr-advokat.373459", "text": "Омбудсманът Мая Манолова призова всеки, които може да помогне финансово на Желяз Андреев, който прокуратурата на САЩ обвинява в нарушаване на ембаргото, защото бил продал самолетни части на сирийската авиокомпания.\n\n\n\n\n\r\n\"Готова съм да подкрепя и останалите четирима българи, които са в подобна ситуация. Да чуя всеки един от тях, да помогна за бързото създаване на набирателна сметка, включително и с опити да подкрепя събирането в по-бързи срокове\", каза тя пред БНР.\r\nСпоред нея колкото повече институции и организации се включат, толкова по-ефективен ще бъде крайният резултат. Заради това тя иска среща и с американския посланик Ерик Рубин.\r\r\n                    \r\n                    \"Като национален омбудсман, който защитава правата на гражданите, не мога да остана безразлична към съдбата на Желяз\", заяви Мая Манолова.\r\n\"Независимо от това как ще се развие делото за екстрадицията, наказателното производство се води в САЩ\", обясни тя.\r\n\"Гражданите да подпомогнат на Желяз финансово, за да бъде ангажиран адвокат, който да следи развитието на процеса, да има точна и пълна информация за това какво се случва с наказателното производство в България. Без такъв адвокат защитата в България на практика няма да може да си свърши работата\", поясни омбудсманът.\r\n\"Очевидно тези млади хора не могат да си позволят по 20 хил. долара, каквото е предварителното изискване за депозит за адвокат, който да ги представлява пред американския съд\", коментира Мая Манолова.\r\n\"Делото за екстрадиция е първата заплаха, първият проблем за Желяз. Наказателното производство в САЩ всъщност е истинският проблем и начинът, по който ще бъде представляван и защитаван там\", каза още тя.", "date": "2018.04.13", "title": "ОмбудсМая зове: Помагайте с пари на Желяз за добър адвокат!"}
{"url": "https://www.dnes.bg/index/2018/04/13/hipodil-za-koncerta-shte-vyrnem-duha-na-svobodata.373466", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n30 години на сцена, по 4 - 120 години. Така представи бъдещият концерт на групите \"Хиподил\", \"Контрол\", \"Ревю\" и \"Нова генерация\" музикантът Светослав Витков в \"България сутрин\".\r\nНа 21 април в зала \"Арена Армеец\" ще се проведе историческият рок концерт на четирите групи, които за пръв път ще излязат заедно на голяма сцена.\n\n\n\r\nНа сцената ще се качат последователно 40 родни музиканти. Шоуто ще продължи около 4 часа, очакват се и 1-2 съвместни песни на групите.\n\r\n\"Уникалното ще бъде, че тези групи може би за последен път ще ги видите с оригиналните им вокали. \"Хиподил\" също ще бъде в оригинален състав. Ще можете да чуете всички хитове на четирите банди\", посочи музикантът Светослав Витков в \"България сутрин\" и добави, че концертът ще бъде стриймван в социалните мрежи. \r\n\"Ще има визия на цял спектакъл, защото и четирите групи са емблематичните имена на пънка и ню уейв-а. Ще върнем духа на свободата от 90-те години. С този концерт искаме да напомним, че някои неща се случиха въпреки държавата. През 90-те не знаехме какво ще се случи. Сега знаем и няма нищо интересно\", коментира музикантът Венцислав Мицов пред \r\nЛидерът на \"Хиподил\"  и \"Глас народен\" Светльо Витков бе категоричен, че политиката няма място на този концерт. Имат място доброто настроение, бирата и главоболието, отбеляза с усмивка той.\n\r\n ", "date": "2018.04.13", "title": "\"Хиподил\" за концерта: Ще върнем духа на свободата!"}
{"url": "https://www.dnes.bg/notifikacii/2018/04/13/poslanikyt-na-es-v-rusiia-se-zavyrna-v-moskva.373483", "text": "Посланикът на ЕС в Москва Маркус Едерер, отзован по-рано в Брюксел за консултации, се завърна вече в руската столица. Това съобщи за ТАСС дипломатически източник.\n\r\n\"Можем да потвърдим, че той вече е пристигнал в Москва\", каза събеседникът на ТАСС.\n\n\n\r\nЕвросъюзът трябва да запази отворени каналите за диалог с Русия с цел да бъдат обсъждани въпроси на сигурността и въпроси, засягащи интересите на общността. Това заяви днес говорител на ЕС пред журналисти в Брюксел, където на 16 април ще заседават външните министри на 28-те страни-членки.\n\r\n\"Брюксел постоянно работи по въпроса\", увери той.\r\nСпоред дипломата външните министри предстои да обсъдят на 16 април стратегията на ЕС спрямо Русия като цяло. Той напомни, че става дума за петте принципа, приети през март 2016 г. Те засягат изпълнението на Минските споразумения, усилията в отношенията със страните от Източното партньорство, съпротивата на ЕС в сферата на енергетиката и хибридните заплахи, взаимодействието с Русия по въпроси от общ интерес и подкрепата за руското гражданско общество. \r\n/БТА/", "date": "2018.04.13", "title": "Посланикът на ЕС в Русия се завърна в Москва"}
{"url": "https://www.dnes.bg/stranata/2018/04/13/jena-s-reno-udarila-avtobusa-na-trakiia-izgubila-kontrol-i-ad.373493", "text": "Жена с \"Рено\", с плевенска регистрация, е придизвикала зловещата катастрофа на \"Тракия\", сочат предврителните данни за инцидента, станал по обед на магистралата, съобщи .\r\nЕдин от управителите на фирмата \"Юнион Ивкони\" Иван Добрев каза пред БНР, че автобусът на фирмата е чисто нов, произведен през 2014 година.\n\n\r\n\"Аз не съм разследващ орган. По първоначални данни пътник се е обадил, че лека кола се е завъртяла, не знам от другото пътно платно ли е, от същото ли е, някаква жена е карала, тя е жива и доколкото знам е дала показания пред полицията, че е изгубила контрол над колата, удря се в рейса и го обръща\", допълни той.\r\r\n                    \r\n                    \"Счупили са се стъкла и вероятно при влаченето на автобуса са изпаднали хора. Вероятно една от причините някои от пътниците да изпаднат през изпочупените прозорци е, че не са си били сложили коланите. Зор да има колани, а сега не се слагат\", коментира той.\r\nПри катастрофата автобусът се е обърнал, излязъл е от пътя и има хора, които все още са затиснати под превозното средство. В Сливен шофьорите са се сменили и зад волана е бил 32-годишен мъж. Автобусът е тръгнал в 6 часа от Бургас и е пътувал към София.\r\nПрипомняме ви, че при пътния ад загинаха 6 души, пострадалите са не по-малко от 20 души, сред които и дете, съобщиха от здравното министерство.\r\n14 линейки на ЦСМП – София са изпратени на мястото и транспортират ранените към най-близките с оглед на констатираните травми лечебни заведения.\r\nСпешните отделения на Окръжна болница, \"Пирогов\" и ВМА са в готовност да приемат пострадали. Линейките се ползват с коридори за бързо придвижване. Движенито на магистралата е затруднено.", "date": "2018.04.13", "title": "Жена с \"Рено\" ударила автобуса на \"Тракия\", изгубила контрол и... ад!"}
{"url": "https://www.dnes.bg/crime/2018/04/13/zadyrjaha-dvama-izteglili-1-500-leva-ot-chujda-debitna-karta.373480", "text": "Полицията в Търговище установи двама мъже, изтеглили 1500 лева от чужда дебитна карта в Попово. Те са на 21 и 22 години от село Славяново, съобщават от Областната дирекция на МВР.\r\nМъжете са намерили дебитната карта, която дни преди това била изгубена от собственика й - 24-годишен мъж от Попово. Заедно с картата те намерили и пин кода. \r\nДвамата използвали платежния инструмент без съгласието на титуляра му, като са извършили няколко нерегламентирани транзакции. В рамките на един ден били изтеглени общо 1 500 лева от различни банкомати в града. \r\nМъжете в момента са безработни и успели да изхарчат парите, допълниха от МВР. По случая се извършва проверка.\r\nОт Областната дирекция на МВР в Търговище съветват гражданите да съхраняват грижливо платежните си инструменти и в никакъв случай да не прикрепят към тях или да не съхраняват на едно и също място с тях записан на хартия ПИН код за използването им.\r\n ", "date": "2018.04.13", "title": "Задържаха двама, изтеглили 1 500 лева от чужда дебитна карта"}
{"url": "https://www.dnes.bg/notifikacii/2018/04/13/okryjna-vma-i-pirogov-priemat-raneni-ot-ada-na-trakiia.373495", "text": "Поне 14 линейки от София, Ихтиман и Елин Пелин са пристигнали на мястото на тежката катастрофа на \"Тракия\", отнела живота на 6 души.\r\nЧаст от ранените са настанени в столичната болница \"Света Анна\".\n\n\n\r\nКъм момента там са настанени 9 души, всички те са с тежки травми - счупвания на ръце и крака. Имаме готовност да приемем колкото хора ни докарат, каза пред  говорителят на болницата.\r\nДвама от настанените в \"Света Анна\" са в шоково състояние и се борят за живота си.\r\nГоворителят на Спешна помощ Катя Сунгарска обяви, че линейките правят повторни курсове, за да извозят пострадалите.\r\"Ситуацията е много тежка и динамична. Районът е напълно отцепен, имаме коридор на движение\", коментира тя.\n\r\nВече има настанени пациенти още във ВМА и \"Пирогов\". Има спешна нужда от даряване на кръв за ранените.\r\nПроцесуално-следствените действия продължават. Движението за София е изцяло спряно, което предизвика километрично задръстване на \"Тракия\".", "date": "2018.04.13", "title": "Окръжна, ВМА и Пирогов приемат ранени от ада на \"Тракия\""}
{"url": "https://www.dnes.bg/world/2018/04/13/germanskata-policiia-zastrelia-myj-napadnal-hora-v-hlebarnica.373485", "text": "Въоръжен мъж нападна рано сутринта купувачи в хлебарница в германския град Фулда, в централната провинция Хесен и беше застрелян от полицаи, съобщиха в Тwitter градската полиция и прокуратурата, цитирани от Франс прес и ТАСС.\r\nИнцидентът е станал в западната част на Фулда около 4.30 ч., преди отварянето на магазина. Нападателят е ранил служител и доставчик.\r\n\"Неизвестен мъж нахлу в хлебарницата и нападна хора, някои бяха сериозно ранени\", се казва в съобщението на органите на реда. Мъжът започнал да хвърля камъни по пристигналите на място полицаи и накрая бил застрелян. Засега мотивът за нападението не е ясен. \r\n/БТА/\r\n ", "date": "2018.04.13", "title": "Германската полиция застреля мъж, нападнал хора в хлебарница"}
{"url": "https://www.dnes.bg/notifikacii/2018/04/13/ocelial-ot-ada-na-trakiia-na-tolkova-mnogo-ne-mojeh-da-pomogna.373496", "text": "\"Аз пътувах от другата страна на шофьора и както се движехме, автобусът внезапно се преобърна. Аз бях първия излязъл и шокът ми не беше от преобръщането, а от това, че има толкова много хора, на които не мога да помогна. Това разказа младеж за \"\", който е пътувал в преобърналия се на магистрала \"Тракия\" автобус.\n\n\n\r\nПред bTV друг пътник разказа, че колата е ударила автобуса отстрани, шофьорът е изгубил контрол и заради това рейсът се е обърнал в канавката. \r\n\"Бях точно зад шофьора, той по никакъв начин не направи нещо, което да ни застраши\", допълни пътникът, който е със счупен глезен. \r\nРейсът е пътувал от Бургас в посока София и е на фирма \"Юнион Ивкони\".\r\nВ адската катастрофа загинаха 6 души, а 20, сред тях и дете, са ранени. \r\nНа мястото на инцидента все още има много  линейни, полиция и пожарна.", "date": "2018.04.13", "title": "Оцелял от ада на \"Тракия\": На толкова много не можех да помогна!"}
{"url": "https://www.dnes.bg/notifikacii/2018/04/13/jertvite-ot-avtobusa-na-ujasite-na-trakiia-stanaha-10.373497", "text": "Към момента общо десет са загиналите при катастрофата край Вакарел, съобщиха от Центъра за спешна мединска помощ София-град.\r\nАвтобусът, който се обърна, все още не е вдигнат, така че от Спешна помощ имат съмнения, че броят на починалите може да се увеличи.\n\n\n\r\n10 от ранените са настанени в болница \"Св. Анна\". \n\r\nТрима са  мъже и седем жени. Първият е транспортиран до болницата в 12,05 ч. Четирима ма са в тежко състояние, със съчетани травми, като на двама се правят операции по спешност. \r\nВ \"Пирогов\" са закарани четирима души, сред които и дете, което е с гръдна и коремна травма. то вече е в операционна.\rДруг от пострадалите е с черепно-мозъчна травма.\r\nТри жени са приети във ВМА.\r\nСпоред предварителните данни жена с \"Рено\", с плевенска регистрация, е придизвикала зловещата катастрофа на \"Тракия\", станала по обед на магистралата.\r\nЕдин от управителите на фирмата \"Юнион Ивкони\" Иван Добрев каза пред БНР, че автобусът на фирмата е чисто нов, произведен през 2014 година.\r\n\"Аз не съм разследващ орган. По първоначални данни пътник се е обадил, че лека кола се е завъртяла, не знам от другото пътно платно ли е, от същото ли е, някаква жена е карала, тя е жива и доколкото знам е дала показания пред полицията, че е изгубила контрол над колата, удря се в рейса и го обръща\", допълни той. \n\r\n\"Счупили са се стъкла и вероятно при влаченето на автобуса са изпаднали хора. Вероятно една от причините някои от пътниците да изпаднат през изпочупените прозорци е, че не са си били сложили коланите. Зор да има колани, а сега не се слагат\", коментира той. \n\r\nПри катастрофата автобусът се е обърнал, излязъл е от пътя и има хора, които все още са затиснати под превозното средство. \n\r\n14 линейки на ЦСМП – София са изпратени на мястото и транспортират ранените към най-близките с оглед на констатираните травми лечебни заведения.", "date": "2018.04.13", "title": "Жертвите от автобуса на ужасите на \"Тракия\" станаха 10"}
{"url": "https://www.dnes.bg/notifikacii/2018/04/13/bus-s-jandarmeristi-vleze-v-nasreshtnoto-udari-kola.373487", "text": "Служители на Жандармерията пострадаха при катастрофа със служебен микробус, съобщиха от полицията.\r\nИнцидентът стана рано сутринта на главния път Шумен – Бургас, до разклона за град Смядово.\r\nБус с жандармеристи се е прибирал от нощна смяна към Шумен, на входа на Смядово обаче шофьорът е влязъл в насрещната лента и се е ударил в кола. \r\nПострадали са общо четирима души - жена от леката кола и трима служители на жандармерията.\r\nВсички са откарани в шуменската болница. Няма опасност за живота им.", "date": "2018.04.13", "title": "Бус с жандармеристи влезе в насрещното, удари кола"}
{"url": "https://www.dnes.bg/balkani/2018/04/13/obmisliame-s-bosna-syzdavane-na-regionalna-aviokompaniia.373492", "text": "Премиерът Бойко Борисов и председателстващият Съвета на министрите на Босна и Херцеговина Денис Звиздич обсъждаха в МС създаването на регионална авиокомпания, която да свързва столиците на балканските държави. Това съобщиха двамата пред журналисти в сградата на МС.\n\r\nДенис Звиздич е на официално посещение в България от вчера по покана на Бойко Борисов.\n\r\nБългарският премиер посочи, че е възложил на министъра на транспорта да разгледа темата за полети между 4 - 5 държави от региона, които нямат свои авиокомпании. По другите инфраструктурни проекти - магистрали и жп пътища се работи, посочи той. Всяка една държава по трасетата трябва да положи максимални усилия да завърши своите участъци, допълни Борисов.\r\n                    \r\n                    \r\nВажно е да дадем реална перспектива на страните от Балканите за присъединяване към Европейския съюз. Не искам да изглеждам като голям оптимист, но само преди година темата за присъединяването на страните от Западните Балканите към Евросъюза изглеждаше като абсолютно невъзможна, каза българският премиер. \n\r\nПолитическият елит на Балканите разбра, че единственият път за страните от региона е членство в ЕС и НАТО, по тази тема няма спор и трябва да се работи максимално бързо, като се използва инерцията, която създадохме през тези няколко месеца, каза Бойко Борисов.\n\r\nДенис Звиздич благодари на България, че е поставила темата за членство на страните от Западните Балкани в ЕС като приоритет по време на председателството на Съвета на ЕС. Той посочи, че страната е изпълнила всички изисквания на ЕК и очаква до края на годината да получи статут на кандидат-член на ЕС и да започне преговорите за членство. Босна и Херцеговина работи усилено за интеграция в НАТО, за върховенството на закона в страната и за създаване на контакти със съседните държави в региона. Целта ни е мир, стабилност и икономически просперитет, които да задържат младите хора в страната, каза Звиздич.\n\r\nБосна и Херцеговина е светска държава, културно принадлежаща към Европа и осъзнаваща важността на стабилността. В страната има четири религии и не се поддържа никаква форма на радикализъм, посочи Звиздич.\n\r\nМисля, че Денис Звиздич много ясно и точно отговори какви мерки и колко работа са свършили нашите колеги по темата радикален ислям, каза Борисов. \r\n/БТА/ ", "date": "2018.04.13", "title": "Обмисляме с Босна създаване на регионална авиокомпания"}
{"url": "https://www.dnes.bg/usa/2018/04/13/ima-li-donald-trymp-nezakonno-dete.373479", "text": "Сензационният седмичник \"Нешънъл инкуайърър\" е платил 30 000 долара на бивш портиер в небостъргача \"Тръмп тауър\", който твърди, че президентът на САЩ Доналд Тръмп има незаконно дете от една от служителките си, предаде Франс прес.\n\r\nИнформацията не е потвърдена, но вчера беше публикувана от сп. \"Ню Йоркър\".\n\r\nГлавният редактор на \"Нешънъл инкуайърър\" Дилан Хауърд призна за плащането в статия, публикувана от \"Радар онлайн\". Сп. \"Ню Йоркър\" се позовава на анонимни източници, заявявайки, че след като е платил за ексклузивен достъп до информацията, \"Нешънъл инкуайърър\" е решил да не я публикува.\n\r\nВ публикувано вчера комюнике медийната група \"Америкън медия инкорпорейтид\", собственик на седмичника, отрече да е плащала за ексклузивни права над информацията с цел да я скрие. Решението да не се публикува информацията, отнасяща се до детето - дъщеря, която днес трябва да е на 29 години - е било взето след разследване, показало, че информацията не е достоверна, заяви групата.\r\n                    \r\n                    \r\nАвторът на статията в \"Ню Йоркър\" признава, че не е успял да потвърди дали Тръмп наистина е имал връзка със служителката си, нито дали е баща на детето. Списанието обаче заяви, позовавайки се на анонимни източници от групата, че \"Америкън медия инкорпорейтид\" често купува правата върху показания на очевидци, с цел да не ги публикува.\n\r\n\"Ню Йоркър\" добавя, че Дейвид Пекър, главен изпълнителен директор на \"Америкън медия инкорпорейтид\", на няколко пъти е прикривал по подобен начин Доналд Тръмп, с когото е близък.\r\n/БТА/", "date": "2018.04.13", "title": "Има ли Доналд Тръмп незаконно дете?"}
{"url": "https://www.dnes.bg/notifikacii/2018/04/13/dve-deca-zaginaha-pri-pojar-vyv-furgon-v-plovdivsko.373486", "text": "Две деца са загинали при пожар във фургон край село Устина, съобщиха от МВР в Пловдив.\r\nСигналът за горящ фургон в землището на селото е подаден около 10:40 часа.\r\nНа място веднага са изпратени екипи от пожарникари, които бързо погасили огъня. В болница са транспортирани 18-годишната обитателка на помещението заедно с 2-годишното й дете.\r\nДокато помагал на майката и детето е пострадал също 41-годишният собственик на имота и на отдадения под наем фургон.\r\nПо данни на майката при пожара са загинали другите й две деца – момиченце на 6 години и момченце на 4 години.\r\nМестопроизшествието е запазено. Извършва се оглед от служители на Районно управление на МВР – Стамболийски. Причините за възникване на инцидента са в процес на изясняване.\r\n ", "date": "2018.04.13", "title": "Две деца загинаха при пожар във фургон в Пловдивско"}
{"url": "https://www.dnes.bg/index/2018/04/13/receptata-dnes-domashni-bonboni-s-shamfystyk-i-furmi.373340", "text": ":\r\n200 г шамфъстък неосолен + още за овалване\r\n12 фурми\r\n1 чаена лъжичка кокосово масло, може и повече\r\n3 супени лъжици натурално какао на прах\r\nсокът на 1/2 портокал\r\nмалко настъргана портокалова кора\r\n \r\n:\r\n \r\nСложете всички съставки в кухненски робот, за да се смелят добре. Ако нямате такъв уред, с помощта на нож нарежете на ситно ядките и фурмите. От получената смес оформете топчета, които оваляйте в какао или натрошени ядки. Поставете в хладилник за около 30 – 40 минути.\r\n\r\n", "date": "2018.04.13", "title": "Рецептата Dnes: Домашни бонбони с шамфъстък и фурми"}
{"url": "https://www.dnes.bg/usa/2018/04/13/rusiia-potvyrdeno-sasht-se-mesiat-v-izborite-v-bylgariia.373436", "text": "Русия не се занимава със смяна на режими и не се меси във вътрешните работи на други държави за разлика от САЩ, заяви руското посолство във Вашингтон, цитирано от ТАСС.\r\nКомюникето бе публикувано след изслушването на номинирания от американския президент Доналд Тръмп за нов държавен секретар Майк Помпейо в Сената вчера.\r\n\"Бихме искали още веднъж да заявим, че Русия не се занимава със смяна на режими, намеса във вътрешните работи на други държави, постановъчни \"революции\". Подобни технологии са усвоили в съвършенство САЩ, които натрупаха богат опит в тази сфера\", заяви руското посолство във Вашингтон. \r\nТо отбеляза, че по време на изслушването на Помпейо в комисията по външните работи към Сената отново са прозвучали \"недоказани обвинения срещу Русия за намеса в американските изборни процеси\". При това високомерно \"бе направен контраст между това, с което се занимават САЩ (насърчаване на демокрацията и правата на човека) и Русия (подкопаване на западната демокрация и подпомагане на свои кандидати), се посочва в комюникето.\r\r\n                    \r\n                    Руското посолство във Вашингтон обвинява САЩ, че \"редовно нарушават суверенитета на други страни, намесват се във вътрешните им работи. Любима тактика на американските разузнавателни служби е намесата в изборните процеси в чужди държави и осъществяване на преврати с цел сваляне на нежелани режими.\"\n\r\nКакто подчертават дипломати, \"списъкът със заслугите (на САЩ) и примерите за \"лошо поведение\" в целия свят впечатляват\", пише още в комюникето. \n\r\nПо думите (на въпросните дипломати) \"има документално потвърдени факти за намеса на САЩ в избори в Албания, Аржентина, Бразилия, България, Великобритания, Хаити, Гвиана, Гватемала, Гърция, Доминиканската република, Индонезия, Исландия, Иран, Коста Рика, Камбоджа, Лаос, Ливан, Малайзия, Мавриций, Малта, Непал, Никарагуа, Панама, Перу, Румъния, Сан Марино, Словакия, Сомалия, Тайланд Украйна, Уругвай, Чили, Шри Ланка и Ямайка\", посочи руското посолство във Вашингтон.\n\r\nОт гледна точка на Помпейо едва ли не всички действия на Москва на международната арена сега са насочени към \"подкопаване на демокрацията на Запад\" и Вашингтон \"не може да позволи\" Русия да реализира възможното си желание да стане нов световен лидер. Според него американската администрация трябва да \"даде отпор\" на руските власти \"във всеки регион\" и \"на всеки вектор: в киберпространството, икономиката\", отбелязва ТАСС.\r\n \r\n/БТА/", "date": "2018.04.13", "title": "Русия: Потвърдено – САЩ се месят в изборите в България!"}
{"url": "https://www.dnes.bg/cars/2018/04/13/e-mobilite-i-problemite-za-koito-nikoi-ne-govori.373390", "text": "Електромобилите са любимата тема на автомобилните производители. Всички те непрекъснато обявяват своите планове за производство и продажба на коли на ток, а някои дори вече ги предлагат на пазара. Самата концепция за подобен тип превозни средства е на повече от 100 години, но все още е далеч от идеала.\n\r\nФакт е, че електрическите двигатели стават все по-компактни и по-ефективни, а батериите стават все по-мощни и по-добри. Проблемите обаче си остават – колите на ток са скъпи, пробегът им все още не е достатъчен за по-дълги пътувания, а освен това трябва да се чака доста време за зареждането им. Това означава, че този тип превозни средства не е толкова практичен колкото колите с двигатели с вътрешно горене.\r\n                    \r\n                    \r\nКазано по друг начин – ако технологията не се подобри, при това съществено, електромобилите, които се продават в момента, след 10 години ще бъдат напълно безполезни. И продажбата им ще бъде почти невъзможна. Тоест, никой няма да иска да си купи електрическа кола на 10 години. И нейният собственик ще се чуди какво да я прави.\n\r\nИзобщо перспективите пред колите на ток не са чак толкова добри, колкото изглеждат. Към основните проблеми, за които вече стана дума, трябва да се добавят още няколко, за които производителите не искат да говорят. А те също са доста сериозни и допълнително сгъстяват облаците над електромобилите.\n\r\n\n\r\nПо-голяма част от традиционните автомобили, по правило, се правят от компоненти, които се произвеждат в близост до основния завод. Повечето производители отварят заводи на други континенти, за да могат да удовлетворят потребностите на местните пазари при по-малки натоварвания.\n\r\nДалеч по-евтино е да се правят коли на един континент и съответно да се продават на него, отколкото да се използва един завод за цял свят. Изключение правят само премиум-брандовете, които не се интересуват от загубите, тъй като колите им са много скъпи и продажбата им покрива подобни разходи.\n\r\nКогато първите хибриди излязоха на пазара, те бяха критикувани заради никел-металхидридните им батерии. Металът за тях се доставяше от мини, разположени в изолирани части на планетата. Налагаше се металът да се превозва през цял свят, за да бъде използван за направата на батерии, които на свой ред предприемаха ново пътуване към автомобилните заводи.\n\r\nИзлизането на електромобилите не промени съществено ситуацията. Да, производителите се научиха да правят батерии при \"домашни условия\", но материалът за тях пак идва от далеч. И това съществено повишава разходите на автомобилните компании.\n\r\n\n\r\nКакто стана дума, за батериите на електромобилите са нужни скъпи метали. Повечето производители използват литиево-йонната тахнология, за да могат да бъдат конкурентоспособни. А най-скъпата част от нея е литият, който на свой ред става все по-скъп и по-скъп. Откъде обаче се взима този материал?\r\n\r\nПо данни на геоложката служба на САЩ от 2015 г., главният доставчик на литий е Австралия. Следват Чили, Аржентина, Китай и Зимбабве. Заради повишеното търсене цената на метала се увеличава непрекъснато и ако не се появи алтернатива, тя може да скочи до небето. Съответно, това ще се отрази и на цените на самите електромобили.\n\r\nПроблемът не е само в лития, тъй като за батериите се използват още няколко много редки метала – диспросий, лантан, неодим и празеодим. Всички те се добиват при доста тежки условия, като самият процес по извличането им влияе негативно на околната среда.\n\r\n\n\r\nПървата Toyota Prius е вече на близо 20 години и настъпва времето, когато батериите на този модел трябва да бъдат сменени. Ако прогнозите на производители се сбъднат, то през 2045 г. на Земята ще се натрупат огромен брой литиево-йонни батерии, които ще трябва да бъдат рециклирани.\r\n\r\nСрокът 2045 г. не е избран случайно, тъй като ще настъпят 20 години след очаквания бум на батериите през 2025 г. Към момента в света има няколко компании, които преработват не само литиево-йонни, но и метал-хидридните акумулатори. Те обаче няма да имат капацитета да се справят с огромните количества, които ще се натрупат.\n\r\nКогато дойде времето да се рециклират огромен брой електромобили, ще стане ясно, че преработващите заводи просто не могат да се справят и тогава ще осъзнаем истински мащаба на проблема. В Toyota вече работи програма по събиране на старите батерии, но от екологична гледна точка процесът все още не е съвършен. И съответно той продължава да нанася вреди на околната среда.\n\r\n\n\r\nМного хора в момента предпочитат сами да отстраняват леките повреди по своите коли. При електромобилите нещата ще се ограничат до смяна на гумата или на изгоряла крушка на фаровете. И ако колата все още е в гаранция, нещата са ясни, но какво ще се случи при повреда на електромотора, а гаранцията на производителя е изтекла? Просто, нито един сервиз няма да може да свърши работа, а компанията, която е произвела машината, ще може да постави космическа цена за ремонта.\n\r\n\n\r\nС навлизането на електромобилите пътешествията до отдалечени райони ще станат невъзможни. Хората ще бъдат принудени да планират маршрута си от точка А до точка Б, където ще могат да заредят превозното си средство. И това едва ли скоро ще се промени, което съответно ще превърне колите на ток в удобно средство за придвижване в населените райони.\r\n\r\nС други думи – електромобилът няма да може да измести напълно автомобила с двигател с вътрешно горене. Просто в някои райони на планетата, особено в такива с по-суров климат, той ще бъде неизползваем. И там хората ще залагат на познатата ни технология.\n\r\n\n\r\nРозата е прекрасно цвете, но и тя има шипове. Да, те могат да бъдат премахнати, но това трябва да става много внимателно. Същото важи и за електромобилите и превозните средства на водород. Тези коли не отделят вредни емисии, но пък и енергията идва от невъзобновяеми източници.\r\n\r\nПравителствата в много държави хвърлят огромни усилия за получаване на \"зелена\" енергия, но прогресът още е слаб. Ако живеете в собствена къща, а не в апартамент, то спокойно можете да поставите слънчеви панели на покрива и вашият електромобил да се зарежда от тях. Тези панели обаче са доста скъпи.\n\r\nМашините на водород изглеждат по-перспективни, но и това не е точно така. При голямо производство водородът се извлича от метан, като при процеса се генерират окис и въглероден двуокис.\n\r\nВ крайна сметка, при всички посочени проблеми вече има теоретични решения, но за осъществяването им са нужни сериозни държавни субсидии, както и голям брой потенциални клиенти.", "date": "2018.04.13", "title": "Е-мобилите и проблемите, за които никой не говори "}
{"url": "https://www.dnes.bg/world/2018/04/13/studenti-protestirat-vyv-franciia-sreshtu-obrazovatelna-reforma.373437", "text": "Френската полиция влезе в престижния парижки университет Сорбоната, за да евакуира около 200 студенти, протестиращи срещу реформата във висшето образование, предаде Франс прес.\n\r\nСпоред полицията операцията в Сорбоната е протекла спокойно.\n\r\nОколо 200 студенти гласуваха по-рано на общо събрание в Сорбоната за окупация на университета, за да протестират срещу реформата за достъп до висше образование. Според тях тя е равностойна на селекция, тъй като предвижда класиране на кандидатите за университетите въз основа на зрелостните им изпити.\n\r\n\"След три часа безплодни преговори със студентите ректорът поиска със съжаление намеса на силите на реда\", съобщи ректорският кабинет. Сорбоната бе средище на студентските протести през май 1968 г., напомня АФП.\r\n                    \r\n                    \r\nДесетина френски университета продължават да са напълно или частично блокирани от протести. Те са подбуждани от \"професионални агитатори\", заяви президентът Еманюел Макрон в интервю по телевизията. Той посъветва студентите да се подготвят за изпитите си, които \"няма да са сладки като шоколад\", добави той, цитиран от АФП. \r\n/БТА/", "date": "2018.04.13", "title": "Студенти протестират във Франция срещу образователна реформа"}
{"url": "https://www.dnes.bg/world/2018/04/13/pet-jertvi-pri-vzriv-na-bomba-na-futbolen-mach-v-somaliia.373439", "text": "Най-малко петима души бяха убити и десетина - ранени, при бомбена експлозия на футболен мач в Сомалия, предаде Ройтерс, като се позова на властите.\r\nАтентатът бил извършен в южния пристанищен град Барава вчера. Всички жертви са зрители, наблюдавали футболната среща.\r\nПолицията подозира за атаката сомалийската ислямистка групировка Аш Шабаб, която е свързана с терористичната мрежа Ал Кайда.\r\nТова е първото нападение на стадион в Сомалия, отбелязва Ройтерс. \r\n/БТА/", "date": "2018.04.13", "title": "Пет жертви при взрив на бомба на футболен мач в Сомалия"}
{"url": "https://www.dnes.bg/stranata/2018/04/13/zashtitavat-plaja-bolata-ot-betonnata-hvatka-na-stroitelite.373441", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДържавата, в лицето на Министерството на околната среда и водите, се задейства един от най-красивите северни плажове във Варна - \"Болата\", да не попадне в бетонната хватка на строители. Той ще бъде изключен от границите на резервата \"Калиакра\" и включен в рамките на защитена местност \"Степите\", съобщава телевизия. \n\r\nЕкоминистерството е започнало процедура за намаляване на площта на защитената територия с редица имоти. Общественото обсъждане за промяна на границата на резерват \"Калиакра\" се проведе във варненската регионална екоинспекция.\n\r\r\n                    \r\n                    Изваждането на имотите е с цел да се осигури тяхната законова защита. С предстоящата промяна резерватът ще получи по-голяма такава. \n\r\nВключването на \"Болата\" в защитена местност \"Степите\" е гаранция, че строителството на плажа ще е забранено, с изключение на малки преместваеми обекти, които да обслужват туристите, увери кметът на Каварна Нина Ставрева и инициатор на промяната. \n\r\nОбщественото обсъждане се проведе без възражения. Жители на село Българево коментираха, че за тях е важно в района да не се допуска строителство. \n\r\nДо месец ще бъде свикано заседание на комисията към екоминистерството, която ще задвижи процедурата.", "date": "2018.04.13", "title": "Защитават плажа \"Болата\" от бетонната хватка на строителите"}
{"url": "https://www.dnes.bg/eu/2018/04/13/bylgarite-ne-sme-second-es-hand-40-ot-vnosnite-hrani-po-skypi.373442", "text": "Над 40% от 60 храни, внесени от ЕС, са по-скъпи в България, отколкото в останалите страни членки. Това показа втората проверка за двоен стандарт при храните, обяви министърът на земеделието Румен Порожанов.\n\r\nПо-скъпо се продават детските пюрета и италианските макарони, уточни министърът. Очаква се следващата седмица да бъдат обявени и данните от физикохимичния анализ на продуктите.\n\r\n\"Резултатите ще потвърдят в една или друга степен изводите от предишното ни проучване на 30 стоки. При него бяха установени по-драстични диспропорции в цени, в органолептични свойства и на етикети\", каза Порожанов пред \"\".\n\n\n\n\n\r\r\n                    \r\n                    При новата проверка отново са установени разлики в етикетите на храните от ЕС у нас и на западния пазар. Според Порожанов обаче това не означавало, че в България се предлагат вредни продукти. Ставало въпрос за нелоялна търговска практика и различно третиране на потребители от страните в Евросъюза.\n\r\nСъвместно с омбудсмана Мая Манолова министерството на земеделието организира на 30 април в София форум на тази тема. Очаква се да присъстват премиерът Бойко Борисов и представители на държавите от ЕС. \n\r\nМинистърът подчерта, че не приема обясненията на производители, които аргументират разликата в съставките на продуктите с вкусови предпочитания на отделните нации.\n\r\n\"Необходимо е да има ясна законодателна регламентация за единни съставки в храните за европейския пазар\", категоричен е той.\n\r\nЕвропейските власти искат двойният стандарт при храните в Източна и Западна Европа да бъде забранен със закон и компаниите да бъдат задължени да продават продукти с еднакво качество навсякъде в ЕС, пише британският \"Гардиън\". Дори вече има изготвен текст за евродиректива.\r\nСледващия месец Европейската комисия ще представи на страните от ЕС методика, с която да тества световни компании и техните продукти. Евродирективата можела да влезе в сила от средата на следващата година.\r\nСпоред еврокомисаря за защита на потребителите Вера Юрова заради подготвяната регулация компаниите били изнервени и се очаквал голям отпор.\r\n\"Ще засилим борбата срещу двойното качество на храните. Изменихме директивата за нелоялни търговски практики, за да пише черно и бяло, че двойното качество на храната е забранено\", заяви Юрова.\r\nПроверки в няколко страни в Централна и Източна Европа, включително и България, установиха, че мултинационални компании продават продукти в по-новите членове на ЕС, произведени с различен състав, а при някои има значителни разминавания в цените.\n\r\nХранителната индустрия твърди, че разликата е заради това, че компаниите се съобразяват с културните предпочитания и вкусове в отделни страни.\n\r\nНовата директива предвижда, че за да предложи един и същи продукт с различни съставки, производителят трябва да докаже, че на даден пазар има предпочитания към друг вкус, а не към традиционния.\n\r\nДирективата ще даде и повече права на потребителите. Те ще имат право на колективни искове срещу дадена компания, а санкциите ще се вдигнат до 4% от годишния оборот.\n\r\nОсвен това потребителите ще имат право да получават подробна информация преди сключването на договор и да го прекратяват до 14 дни след сключването.", "date": "2018.04.13", "title": "Българите не сме second (ЕС) hand... 40% от вносните храни – по-скъпи"}
{"url": "https://www.dnes.bg/eu/2018/04/13/germaniia-shte-udylji-granichniia-kontrol-s-avstriia.373438", "text": "Германският вътрешен министър Хорст Зеехофер съобщи вчера, че е поискал разрешение от Европейския съюз да бъде удължен граничният контрол на германско-австрийската граница, предаде ДПА.\n\r\n\"Силно се надявам, че това искане на Германия, продиктувано от политиката за сигурност, ще бъде удовлетворено\", каза Зеехофер в Париж.\n\r\nКанцлерът Ангела Меркел подкрепи през март запазването на граничния контрол, чийто срок ще изтича на 12 май.\n\r\nСтраните от Шенгенското пространство могат да извършват контрол по вътрешните граници на Европейския съюз само когато има сериозна заплаха за обществото или за вътрешната сигурност, напомня ДПА.\n\r\nГермания въведе граничния контрол през септември 2015 г. заради масирания приток на бежанци, влизащи от Австрия. Проверките се извършват по трансграничните магистрали и на различни места по границата.\r\n                    \r\n                    \r\n\"Ние бихме предпочели да има охрана на външните граници на Европейския съюз, така че да не се налагат проверки по вътрешните граници\", каза Зеехофер на среща с френския си колега Жерар Колон. \"Но докато не е гарантирана охрана по външните граници, ние трябва да охраняваме и контролираме вътрешните граници на някои места\", добави той.\n\r\nСега временен контрол по вътрешните граници се извършва в шест страни от Шенгенската зона, добавя ДПА.\r\n \r\n/БТА/", "date": "2018.04.13", "title": "Германия ще удължи граничния контрол с Австрия"}
{"url": "https://www.dnes.bg/obshtestvo/2018/04/13/razhojdashtiiat-rotvailera-v-aresta-a-sobstvenikyt.373443", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИскаме истинският виновник да си понесе отговорността! Нека обществеността знае - не трябва други да изкупуват чужда вина! Категорична бе пред  Стела Николова - майка на задържания заради нападението на ротвайлер върху 6-годишно дете Божидар Овчаров.\n\r\nВчера съдът реши да го освободи от следствения арест, но това все още не се е случило.\n\n\n\n\r\nНиколова съобщи, че причината е протест на прокурор срещу съдебното решение, което пък констатира пред изминалия ден, че отговорността за агресията на животното носи неговият стопанин Александър, а не Божидар.\r\n                    \r\n                    \r\nРодители и близки на Овчаров организират протест в негова защита. С част от тях разговаря репортерът Димитър Димитров, сред които бе и майката на задържания.\n\r\n\"Искаме Александър Бизен да бъде намерен и задържан! Нека истинският виновник си понесе отговорността, защо не се покаже пред обществеността\", бяха думите на Стела Николова.\n\r\nДвама приятели на Божидар разказаха подробности за ротвайлера и неговият собственик, като единият от тях дори станал жертва на кучето преди година и половина: \"Бяхме се събрали в парка и кучето ме прие за заплаха. Изненадващо ме захапа за панталона и почти целия го откъсна\", обясни Радослав.\n\r\nСамият той многократно, по думите му, е казвал на Бизен да предприеме мерки спрямо кучето си, но собственикът отговарял \"с неглижираност\".\n\r\nДругият приятел на Божидар - Александър, разказа пред Bulgaria ON AIR, че ротвайлерът често се разхожда без повод, без намордник, дори на места, където не е уместно куче да бъде извеждано свободно. \n\r\n\"Животното не е обучено, собственикът му иска куче, но не му се занимава да го гледа\", обясни Александър.", "date": "2018.04.13", "title": "Разхождащият ротвайлера в ареста, а собственикът?"}
{"url": "https://www.dnes.bg/cars/2018/04/13/kak-se-provaliha-volkswagen-i-deutsche-bank.373440", "text": "Германската икономика рядко има толкова богата на събития седмица. Първо най-голямата банка в страната обяви от днес за утре, че ще смени главния си изпълнителен директор. След това я последва и най-големият автомобилопроизводител с идентично съобщение и действие.\n\r\nVolkswagen и Deutsche Bank можеха да са гордостта на германската икономика. Едната компания е най-голямата индустриална група в страната, а другата е най-важната германска финансова институция. Но алчността, юридическите нарушения и скандалите вкараха автомобилния производител от Волфсбург и банката от Франкфурт в тежки кризи. В отговор двете компании обещаха всеобхватна промяна на културата и морално обновление. Резултатът е отрезвяващ: обещанията и реалността са два отделни свята, а така лелеяната промяна в културата се превърна просто в безсмислен шифър. \r\n                    \r\n                    \r\nЗначителна отговорност за несполуката носят бившите вече главни изпълнителни директори Матиас Мюлер (Volkswagen) и Джон Краян (Deutsche Bank), които нито насърчаваха последователно културната промяна, нито я желаеха. Изпълнителен директор, който сравнява искането за ограничаване на заплатите за милиони евро на мениджърите с методи от ГДР, олицетворява също толкова малко новата и по-добра култура, както и главен изпълнителен директор, който одобрява бонуси за милиарди евро въпреки корпоративната годишна загуба.\n\r\nНедобрите корпоративни култури на Volkswagen и Deutsche Bank  си проличаха ясно и тези дни от начина, по който падналите герои Мюлер и Краян бяха уволнени. Борбите за власт, интригите и доносите превърнаха изненадващите замени на мениджърите в недостойна и ужасяваща постановка, която значително вреди на репутацията на двете компании.\n\r\nНо добрата култура, доброто отношение и добрият климат са за служителите не по-малко важни от една достойна заплата. Компании, които само говорят за интеграция, доверие и откритост, но не правят нищо по темата, губят лесно талантите си. Ето защо Volkswagen и Deutsche Bank няма да сбъркат, ако погледнат сериозно към промяната на корпоративната си култура. \r\n", "date": "2018.04.13", "title": "Как се провалиха Volkswagen и Deutsche Bank?"}
{"url": "https://www.dnes.bg/televizia/2018/04/13/veshtica-v-edno-frensko-selo.372516", "text": "В единадесети епизод на четвърти сезон на историческия сериал \"Едно френско село\" фермата на Мари е постадена под полицейско наблюдение.\r\nЖан е решен да срути цялата тайна мрежа, но първо трябва да се справи с тайното заминаване на Рита, провокирано от лъжите му.\r\nГледайте сериалът \"Едно френско село\" всеки делник от 20:30 часа по телевизия .\r\n ", "date": "2018.04.13", "title": "Вещица в \"Едно френско село\""}
{"url": "https://www.dnes.bg/rusia/2018/04/13/syzdatel-na-novichok-eto-zashto-skripal-ne-sa-zaginali.373445", "text": "Химикът Вил Мирзаянов, който се представя за един от създателите на \"Новичок\", обяснява в интервю за радиостанцията на в. \"Комерсант\" какво според него се е случило при отравянето на бившия двоен агент Сергей Скрипал и дъщеря му Юлия. Мирзаянов казва, че свойствата на това вещество обезсмислят употребата му в британските климатични условия.\n\r\nГазът според него може да бъде устойчив само при липса на влага и влажност, \"само когато въздухът е сух\", а отровата е била използвана на 4 март в Англия, където е имало мъгла - капчици вода в атмосферата. \"Подобно нещо може да хрумне само на идиот - това е било голяма грешка\", коментира ученият.\n\r\n\"Ще ви кажа защо двамата Скрипал не са загинали и хората наоколо също не са пострадали кой знае колко\", казва той и припомня съобщенията, че жертвите на покушението са отишли на ресторант, а през това време дръжката на входната врата на жилището им била намазана с отрова.\n\n\n\n\r\r\n                    \r\n                    Веществото \"мигновено е влязло в реакция с водата\" от въздуха и концентрацията му е намаляла няколко пъти, затова Скрипал и дъщеря му не са получили смъртоносна доза, смята химикът.\n\r\nОрганизацията за забрана на химическите оръжия (ОЗХО) взе страната на Лондон, пише руският в. \"РБК\".\n\r\nМеждународните инспектори потвърдиха британските заключения за веществото, с което са били отровени в Солсбъри Сергей Скрипал и дъщеря му Юлия. Лондон заяви по-рано, че е използван руският газ \"Новичок\", припомня изданието по повод публикуваното вчера резюме от експертния доклад.\n\r\nБританският външен министър Борис Джонсън подчерта, че ОЗХО е представила доклада по молба на Лондон \"в интерес на прозрачността и защото няма какво да крием, за разлика от Русия\", посочва вестникът, но цитира аналитици, според които докладът не отговаря на всички въпроси по случая.\n\r\nОЗХО потвърди само структурата на използваното вещество, \"но по никой начин и неговия произход\", изтъква Антон Уткин, руски експерт по химическите оръжия. Все още никой не е доказал думите на Джонсън, че само Русия \"разполага със средства\" за създаване на това вещество, казва специалистът. По думите му Лондон не би поканил експерти от ОЗХО, без да е съвсем сигурен какви резултати ще получат.\n\r\nВ публичната част от доклада специалистите от ОЗХО заемат доста предсказуемо \"отстранено-обективистична\" позиция, коментира политологът Андрей Кортунов. \n\r\nСпоред него авторите внимателно са прецизирали формулировките, \"за да няма съмнения в професионализма на експертите и за да не подтикват страните към някакви политически изводи\". Всяка от страните ще интерпретира доклада в своя полза и ситуацията остава в задънена улица, смята той. Експертът обаче не очаква Москва да реагира остро на заключенията на ОЗХО, защото в момента за Русия не е добре да влиза в конфликт с организацията. Мисия на ОЗХО започва тези дни проверки по повод предполагаемата химическа атака в сирийския град Дума и Москва се надява експертите да потвърдят руската позиция, че официален Дамаск не е замесен, пояснява Кортунов.\n\r\nГоворителката на руското външно министерство Мария Захарова, цитирана от телевизия Ар Ти, заяви по повод доклада на ОЗХО, че \"няма никакви данни как, от кого и в какви условия са били взети пробите\", посочва \"Московский комсомолец\". По думите й случаят изисква допълнителни усилия, включително съвместни - от страна на Русия и Великобритания. Русия има такава готовност, но настоява за пълен достъп до всички материали от разследването, каза Захарова.\n\r\nГерманското външно министерство призова Русия да прояви конструктивен подход към разследването на инцидента в Солсбъри и да отговори на отворените въпроси по делото, отбелязва \"Аргументи и факти\".\n\r\n\"Според мен най-вероятно е използвано химическо оръжие. Японското правителство е дълбоко разтревожено от падането на бариерите пред употребата на химически оръжия\", помества \"Известия\" изявление на японския първи дипломат Таро Коно, цитирано от ТАСС.\n\r\n\"Комсомолская правда\" изтъква, че експертите на ОЗХО не са уточнили как точно се нарича веществото, а и дали някоя държава е замесена в прякото му изготвяне. Това допълнително подкопава позицията на Лондон, който настоява, че зад отравянето на Скрипал и дъщеря му стои Москва, пише изданието.\n\r\nБританските власти задържат насила Юлия Скрипал, цитира \"Известия\" мнение на братовчедка й Елена, говорила пред руската телевизия \"РЕН ТВ\". По думите на Елена, ако Юлия имаше възможност да се обади на роднините си, със сигурност би го направила.\n\r\nБританските медицински власти съобщиха по-рано този месец, че Юлия Скрипал е била изписана от лечебното заведение, а състоянието на баща й се подобрява.\n\r\nЕлена е потвърдила автентичността на записа на телефонен разговор на Юлия с друга нейна братовчедка, излъчен наскоро от руски телевизии, но е подчертала, че усетила \"известно напрежение\" в гласа й, пише \"Известия\", цитирана от БТА.\n\r\nВчера говорителката на руското външно ведомство изрази съмнения дали е истинско изявлението на Юлия Скрипал, публикувано от Лондон, според което пострадалата не желае да контактува с роднини и руски дипломати. Захарова също предположи, че британските власти задържат Юлия насила в страната, отбелязва вестникът. Никой не е видял нито Сергей Скрипал, нито дъщеря му вече над един месец след отравянето им, каза вчера на брифинг Захарова.\n\r\n\"Аргументи недели\" цитира съобщение на британския в. \"Дейли мирър\", според което Юлия Скрипал подозира, че в отравянето е замесен нейният годеник Степан Викеев. Двамата живеели заедно вече две години, преди Юлия да посети баща си в Лондон, но след инцидента Степан не потърсил повече годеницата си. По данни на \"Дейли мирър\" майката на Степан, Татяна, поддържала връзки с руски разузнавания и не желаела нейният син да има нищо общо с \"дъщерята на предателя\".", "date": "2018.04.13", "title": "Създател на \"Новичок\": Ето защо Скрипал не са загинали!"}
{"url": "https://www.dnes.bg/obshtestvo/2018/04/13/iskren-vtoriiat-sled-jeliaz-ne-sym-prestypnik.373447", "text": "\"Не се чувствам престъпник, не съм направил нищо нередно\", обяви Искрен Георгиев, вторият българин, обвинен от САЩ, за нарушаване на ембаргото срещу Сирия.\r\nИ Искрен, както Желяз, е заплашен с екстрадиция и американски затвор заради работата си в US-компания у нас, която е продавала самолетни части в разрез със законите в САЩ.\r\n\"Сирийските авиолинии бяха поредният клиент, поредната сделка. Аз лично не съм се обаждал на тях\", разказа младият мъж пред Нова тв. Той е работил в компанията през 2010 година. Там е работила и съпругата му, с която имат малко дете. Разбрал за обвиненията миналата година.\n\n\n\n\r\r\n                    \r\n                    \"Разбрах, че в американския офис са влезли полицаи и са търсили управителите там. Тогава и видяхме, че сме издирвани в друга държава за нещо, което не сме направили. Опитахме да влезем в нашата фирмена кореспонденция, но се оказа, че всичко е изтрито от нашите имейли. Нямаме представа от кого, но имаме подозрения\", обясни Искрен.\r\nТой и съпругата му обявиха, че вярват в българското правосъдие и справедливостта и се надяват на добро развитие на нещата.\r\nПритеснението им е, че имената им може да влязат в черен списък и да не могат да пътуват в чужбина след време. \"Оптимист съм\", каза въпреки всичко Искрен.\r\nТой благодари на всички, които подкрепят Желяз и останалите българи, срещу които са повдигнати обвинения.\r\n\"Не знам защо Желяз беше арестуван. Аз казах, че той не е опасен и няма да се укрие\", обясни адвокатът на Желяз Боян Лимберов.\r\nДруг от защитниците по случая, адвокат Георги Вълев, бе категоричен, че служителите в полицията, които са получили документацията, че Желяз се издирва, първоначално не са имали представа точно срещу кого се изправят и за какъв казус става въпрос.\r\n\"Желяз беше задържан за почти 48 часа без възможност да се свърже с адвокат и с идеята, че може да лежи до 25 години в затвора\", допълни той.", "date": "2018.04.13", "title": "Искрен, вторият след Желяз: Не съм престъпник!"}
{"url": "https://www.dnes.bg/za-da-se-razbirame/2018/04/13/10-te-stypki-s-koito-shte-vpechatlite-shefa-si.373415", "text": "Всяка професия е различна и има специфични изисквания, но все пак повечето ръководители търсят сходни качества и умения за работа в своите служители. Можете да се избавите от излишния стрес в работата, ако сте наясно с очакванията, които работодателят ви има към вас. А част от тях съвпадат за почти всички шефове.\r\n\r\nСъвсем нормално е да имате пикове и спадове на вашата продуктивност в работата, но най-добре е да се опитате да поддържате едно стабилно ниво на представяне. Шефът да знае, че може да разчита на вас и вашия баланс в изпълнението на задачите.\r\n\r\nПреди да напишете някой гневен имейл до шефа или някой колега, помислете дали можете да разрешите проблема си сами, без чужда намеса. Опитайте се да видите голямата картина, целта на компанията, преди да предприемете разговор с ръководството.\r\r\n                    \r\n                    ", "date": "2018.04.13", "title": "10-те стъпки, с които ще впечатлите шефа си"}
{"url": "https://www.dnes.bg/politika/2018/04/13/glas-ot-niakogashno-ndsv-sramno-e-da-sydim-caria.373452", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСрамно е за българския народ да съди бившия си монарх, на чийто баща дължим толкова много. Така обобщи спорния казус за царските имоти в студиото на \"България сутрин\" адвокатът и бивш член на НДСВ Минчо Спасов.\n\r\nГостът на телевизията коментира решението на Европейския съд по правата на човека, който даде на българското правителство срок до 13 септември да се споразумее със Симеон Сакскобургготски и сестра му Мария Луиза Българска или да посочи възражения.\n\n\n\n\n\r\nСакскобургготски подаде три жалби - за мораториума за ползване и разпореждане с имотите, за Двореца \"Кричим\", за хижите \"Ситняково\" и \"Саръгьол\". Съдът допусна тези срещу мораториума на парламента и за имотите, но отхвърли жалбата за \"Кричим\", както се очакваше - съобщи адвокатът на бившия премиер и монарх. \r\n                    \r\n                    \r\n\"Управляващите забъркаха огромна каша. През 2010 г., когато дойдоха на власт, те наложиха този мораториум върху частната собственост в пълно нарушение на българската конституция и международното право. След като предприеха този грандиозен популистки ход, предвождани от съветника тогава на Бойко Борисов - Яне Янев, те и досега не са приели такъв закон. Все някой се страхува да тръгне към изготвянето му\", обясни адвокат Спасов пред \n\r\nТой е на мнение, че трябва да се търси кой е собственик на цивилната листа:\n\r\n\"Отговор дава член 34 от Търновската конституция за \"обдръжката на царя и царевия дом\". Обдръжка означава издръжка. Например, ако аз дам на моя син издръжка, той си купи палто, чия собственост става дрехата\", попита риторично адвокатът и посочи: \"Цивилната листа безусловно е частна собственост, независимо че е дадена в рамките на бюджета\".\n\r\nМинчо Спасов вижда въпроса като политически, вместо юридически и изрази надеждите си съдебната процедура в Страсбург да доведе до разкриване на истината.", "date": "2018.04.13", "title": "Глас от някогашно НДСВ: Срамно е да съдим Царя!"}
{"url": "https://www.dnes.bg/world/2018/04/13/jenata-strashilishte-za-us-tehnologichni-giganti.373449", "text": " Когато еврокомисарят по конкуренцията Маргрете Вестагер глоби Google с 2,4 млрд. евро миналия юни за възползване от доминантната позиция, за да потиска конкурентите, Джош Хоули от Мисури обръща сериозно внимание на случая.\r\nПрез ноември Хоули, който е генерален прокурор, започва свое собствено антитръстово разследване по същите обвинения и поисква копие от всички доказателства, които Google е предоставила на Европейския съюз (ЕС). Други прокурори се обръщат към щата с молба за достъп до информацията, твърдят източници, запознати с въпроса. “Всички наблюдаваме европейските производства”, коментира Хоули.\r\n49-годишната Вестагер се превърна в публичното лице на европейските усилия за справяне с проблемите, идващи от технологичните компании, и де факто в глобален регулатор на американските технологични гиганти. Нейният подход към компании като Google и Apple предизвиква вълнения по целия свят, повлиявайки на действията на регулаторите не само в САЩ, но и в страни като Бразилия, Индия и Русия.\r\r\n                    \r\n                    През последните години ЕС си създаде репутация на един от районите с най-стриктно приглагане на антитръстовото законодателство в света. Брюксел и отделните европейски правителства се изправиха срещу технологични компании във връзка с редица въпроси - конкуренция, данъци, опазване на данъците и език на омразата. Европейските страни се готвят да наложат нов строг закон за защита на данните, а регулаторите в ЕС се интересуват все повече от потенциалната злоупотреба с данни и алгоритми.\r\nСАЩ, които от години регулират слабо интернет, сега започват да преосмислят подхода си. През последните седмици възмущението от разкритието за неправомерното използване на данни на потребителите на Facebook от британска фирма накара американските федерални и щатски власти да започнат разследвания на социалната мрежа и да започнат да мислят повече за ново законодателство в сферата. Главният изпълнителен директор на Facebook Марк Зукърбърг вече се яви пред Конгреса тази седмица.\r\nПо време на почти четиригодишния си мандат като еврокомисар по конкуренцията Вестагер завърши няколко разследвания на американски технологични компании. Много от случаите бяха започнати от нейния предшественик, но под нейното ръководство ЕС глоби Google, нареди на Apple да върне 13 млрд. евро (около 16 млрд. долара) за неплатени данъци в Ирландия, а тази година засегна Qualcomm с глоба от близо 1 млрд. евро за плащания, които е извършила към Apple и които според ЕС са били незаконни.\r\nТова не направи Вестагер популярна в Силициевата долина, където директорите на компаниите се опакват, че нечестно е набелязала големите американски технологични компании, които да преследва. Някои ръководители на технологични фирми коментират, че Вестагер се интересува силно за това как нейните случаи са отразявани в медиите.\r\nGoogle обжалва решението на ЕС за налагането на рекордната глоба. В интервю от 2016 г. за ирландски вестник главният изпълнителен директор на Apple Тим Кук нарече обвиненията на ЕС, че компанията е платила изключително ниски данъци в Ирландия, “абсолютна политическа глупост”. Apple и Ирландия също обжалват решението на ЕС, посочвайки, че компанията е платила всичките си данъци и не се е ползвала със специално отношение. Qualcomm също твърди, че ще обжалва.\r\n", "date": "2018.04.13", "title": "Жената страшилище за US технологични гиганти"}
{"url": "https://www.dnes.bg/sofia/2018/04/13/skypiiat-dom-na-sofiianci-ryst-na-imotite-i-do-400-za-16-g.373412", "text": "Бавното покачване на цените на имотите в София и някои от големите градове продължава и в началото на тази година. Но в тази тенденция няма нищо притеснително, тъй като тя отговаря на обективни пазарни условия – по-високи доходи, по-добър жизнен стандарт, по-високи изисквания, по-добре изградена инфраструктура, по-ниски лихви по ипотечното кредитиране, по-добро ново строителство.\n\n\n\r\nВярно е, че \"София не е България\", но е вярно, че \"първо в София, после и в други български градове\" ... т.е. очакванията са и в Пловдив, и във Варна да сме свидетели на подобен тренд.\r\nСтатистиките на средните цени на имоти в първата платформа за обяви  показва интересни и полезни данни, които не са за пренебрегване, когато продаваме или купуваме имот. Важно е и да се следят тенденциите за развитие на населеното място, за да правим информиран избор за локацията на новия ни дом. \r\r\n                    \r\n                    Трайно и не от днес най-евтините квартали в София са \"Малашевци\", \"Люлин 9\", \"Захарна фабрика\", \"Обеля\" – с цени под 700 евро/кв.м., както и \"Толстой\" и \"Свобода\" – с малко над 800 евро/кв.м.\r\nТези цени са далеч под максимално достигнатите през 2008 година с 25-30% и няма изгледи да ги приближат, защото продължават да не предлагат нищо атрактивно за купувачите.\r\nНай-скъпите квартали на столицата по данни на са \"Иван Вазов\" със средна цена от 1850 евро на кв.м. , Оборище – 1700 евро/кв.м., \"Изток\", \"Изгрев\", \"Лозенец\", \"Младост 1а\", \"Център\" и \"Яворов\" – по 1500 евро/кв.м.\r\nПри сравнение с офертите през 2008 г. се открива доста сериозна близост в средните цени на гореизброените райони с изключение на \"Изгрев\", където цената е била 1100 евро/кв.м. и \"Младост 1а\" – с цена 1050 евро/кв.м. \r\nТези два предпочитани днес района са поскъпнали с 25% спрямо пика на имотните цени през 2008 г.\r\nЕдна по-широка статистика в imoti.net – например сравняване на средните цени в скъпите квартали на столицата от 2002 и 2018 година, сочи огромен ръст от 350-450%.\r\n\"Иван Вазов\" – 383 евро/кв.м  през 2002 и 1850 евро/кв.м. днес, \"Лозенец\" – 378 евро/кв.м., \"Изток\" – 316 евро/кв.м. и  \"Младост 1а\" – 268 евро/кв.м. през 2002 г. срещу днешните 1500 евро/кв.м.\r\nИзнесените данни не трябва да ни притесняват, тъй като средните цени съответстват на средните доходи, както през 2002 г., така и днес, за разлика от 2008 г., когато бумът в цените е изкуствено надут балон.\r\nВ подкрепа можем да използваме следната статистика: през 2002 г. един кв.м. имот в София е можело да се закупи с две средни заплати, днес с една и половина, но през 2008 г. са били нужни малко повече от 4 средни заплати.", "date": "2018.04.13", "title": "Скъпият дом на софиянци! Ръст на имотите и до 400% за 16 г."}
{"url": "https://www.dnes.bg/notifikacii/2018/04/13/i-beden-a-i-bogat-bylgarinyt-vse-nalita-na-byrziia-kredit.373420", "text": "Увеличението в обема на бързите кредити и спадът на дела на необслужваните такива говори, че съществува голям дял на платежоспособни клиенти, които по редица причини предпочитат небанковите финансови институции за покриване на своите нужди от допълнителни средства.\n\r\nДо такива изводи достига икономистът Христо Христов в свой анализ на сектора за бързи кредити и основните играчи в него.\n\r\nСегментът, в който работят фирмите, специализирани в така наречените микро или бързи кредити, се развива. \n\r\nКъм края на декември 2017 г. вземанията по кредити на дружествата, специализирани в кредитиране, са 2,750 млрд. лв. (2,8% от БВП) при 2,509 млрд. лв. (2,7% от БВП) в края на декември 2016 година. Те се увеличават с 9,6% спрямо края на четвъртото тримесечие на 2016 г. и с 0,9% в сравнение с края на септември 2017 година.\rСпоред отчетната статистика, публикувана от БНБ, върху вземанията по кредити оказват влияние нетните продажби на кредити от дружествата, които за последните дванадесет месеца са в размер на 114 млн. лева.\n\r\nНа годишна база продадените кредити са в размер на 152,3 млн. лв. , в т.ч. 35 млн. лв. през четвъртото тримесечие на 2017 г., а закупените – 38,3 млн. лв. (0,1 млн. лв. през четвъртото тримесечие на 2017 г.)\n\r\nРазглеждайки топ 10 на най-големите компании в сектора можем да направим извода, че традиционното схващане, че този пазар не представлява интерес за банките се е превърнало в мит\", коментира Христов. Ч\n\r\nЧесто профилът на клиентите на тези дружества се е обуславял от хора с лоша кредитна история, които не могат да разчитат на значително по-евтино финансиране от страна на банките.\n\r\nЗа това и самите банки не се вълнуват от този сектор. Данните обаче категорично опровергават тези твърдения.\n\r\nНишата, в която дружествата, специализирани в кредити, работят, е от клиенти, които банките не биха финансирали или такива, които не желаят дългосрочно обвързване. В България делът на сивата икономика според експертни оценки е между 25%-30%. Според анализ на Министерството на финансите делът на хората, работещи без трудови договори, е 18%. В тази стойност не се включва делът на работещите по договори със скрити клаузи – такива, които се осигуряват на много по-ниско трудово възнаграждение от реално получаваното. \n\r\nТова означава, че не малък брой от работещите не могат да докажат официални доходи и поради тази причина не могат да отговорят на по-стриктните изисквания на банките.\n\r\nРазпределението на топ 10 на дружествата по активи не се различава съществено като подредба от това по големина на кредитните портфейли. Тук отново се забелязва, че почти всички компании са увеличили своите активи през 2016 г.\n\r\nВъпреки че големите компании в сектора бележат ръст в своите активи, то общият ръст на сектора се забавя като от сериозния си скок с 44% през 2014 г., през 2016 г. ръстът е доста по-скромните 11%.\n\r\nСпоред Христов добрите сигнали, идващи от икономиката, стимулират търсенето и на бързи кредити. Това води освен до ръст в отпусканите обеми, но и до ръст в нетните приходи на дружествата в сектора. Приблизителните приходи за 2016 г. са в размер над 300 млн. лв. като темпът на ръст се забавя леко, но запазва високите си нива. Общата печалба в сектора е над 120 млн. лв. в края на 2016 г. като нейният размер се удвоява от 2012 г. досега.\r\n", "date": "2018.04.13", "title": "И беден, а и богат... българинът все налита на бързия кредит"}
{"url": "https://www.dnes.bg/notifikacii/2018/04/13/karles-puiol-na-40-legendarniiat-branitel-na-barsa.373389", "text": "\n\r\nНа 13 април своя 40-и рожден ден празнува легендарният защитник на Барселона и испанския национален отбор по футбол Карлес Пуйол. Роден през 1978 година в малкото каталунско градче Ла Побла де Сегур, той започва своята кариера в юношеските формации на Барселона. Именно за този тим той играе през цялата си кариера.\n\r\nПуйол е триумфирал във всички турнири на клубно ниво с Барселона, както и с националния отбор. Печелил е Европейското първенство през 2008 г. и Световното първенство през 2010 г. с екипа на \"Ла Фурия Роха\".\n\r\nОт малък Карлес е запален по футбола, като започва в клуба на своя роден град. \r\nПървата му позиция на терена е... вратар. Младежът обаче има проблеми с рамото, които го карат да избере друг пост на терена.\n\r\nВ интервю Пуйол признава, че родителите му не са вярвали, че ще стане добър футболист и затова са го карали да спре със сериозните тренировки и да залегне на ученето.\n\r\nПуйол дебютира в състава на Барселона Б на 17 години през 1996 г., а три години по-късно дебютира и в първия отбор. Датата е 2 октомври 1999 г., а мачът е срещу Валядолид.\n\r\nПрез 1998 година Барселона приема оферта на Малага за обещаващия младок. Причината – той няма как да се наложи в отбора в конкуренцията на Франк де Бур и Михаел Райцигер. Пуйол обаче отказва да напусне отбора и след година печели своето място в него.\n\r\nИзбран за капитан на Барселона през 2004 г. след оттеглянето на Луис Енрике.\n\r\nИма записани точно100 мача за испанския национален отбор, с което се нарежда на десето място във вечната класация за най-много записани мачове с екипа на \"Ла Фурия\". Отбелязал е 3 гола.\n\r\nПопадал е 6 пъти в идеалния отбор за годината на УЕФА и е смятан за един от най-добрите защитници на своето поколение.\n\r\nЗа престоя си в Барселона печели общо 21 трофея, между които 6 пъти шампионския в Испания и 3 пъти Шампионската лига.\n\r\nПуйол има изиграни 6 мача за неофициалния национален отбор на Каталония.", "date": "2018.04.13", "title": "Карлес Пуйол на 40: Легендарният бранител на Барса"}
{"url": "https://www.dnes.bg/rusia/2018/04/13/radev-v-moskva-prez-mai-posle-putin-idva-u-nas.373431", "text": "Предстои посещение на президента Румен Радев в Москва. Вероятно визитата ще е в дните около 21 май, когато в руската столица има Дни на българската култура във връзка с 24 май.\n\r\nТази година Радев е патрон на честванията и трябва да отиде за откриването на подготвяната изложба и да се включи в културната програма.\n\r\n На 7 май ще е церемонията по встъпване в длъжност на руския президент Владимир Путин.\n\r\n\"Планират се посещения както на българския държавен глава в Русия, така и на руския президент в България. Точните дати са в процес на уточняване\", лаконични бяха обаче от президентството пред \"\".\r\n                    \r\n                    \r\nОчаква се след това и визита на руския президент у нас. Още миналата година Румен Радев покани Владимир Путин. \n\r\nТой трябваше да дойде за честванията на 140 години от Освобождението на 3 март, но заради изборите в Русия на 18 март визитата не се състоя - тогава бе разгарът на кампанията. А руската делегация бе водена от Московския патриарх Кирил, който предизвика скандал с критиките си към Радев и българските политици за това, че са отдали почит и на други народи, участвали в освобождението на България под знамената на руския император, омаловажавайки според него приноса на Русия.\n\r\nСъздалото се напрежение бе туширано и веднага след преизбирането на Путин българският президент му изпрати поздравителен адрес, в който изрази надежда двете страни да работят заедно \"за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа\".\r\nОчакванията са Путин да дойде в България до края на тази година. \r\n ", "date": "2018.04.13", "title": "Радев в Москва през май, после Путин идва у нас"}
{"url": "https://www.dnes.bg/politika/2018/04/13/fandykova-cherpi-za-rojden-den-sys-spasena-hrana.373432", "text": "Кметът на София Йордака Фандъкова отпразнува своя рожден ден в предприятие за третиране на отпадъци с вечеря, приготвена със \"спасената\" храна.\n\r\nЦелта е насърчаване намаляването на количествата изхвърлена храна.     \r\nВместо букети голяма част от гостите на столичния кмет ѝ поднесоха фиданки, които ще бъдат засадени около завода за отпадъци. \r\nСлед това Фандъкова лично показа на гостите как протича процесът за преработка на отпадъци, а за финал им поднесе \"спасената\" храна.\r\n\"Моята рождена дата съвпадна с представянето на един много  важен проект, а именно проекта за това да бъдем по-отговорни към храната и най-вече към количествата храна, които се изхвърлят ежедневно\", коментира кметът на София пред bTV.\r\n ", "date": "2018.04.13", "title": "Фандъкова черпи за рожден ден със \"спасена храна\""}
{"url": "https://www.dnes.bg/rusia/2018/04/13/na-praga-na-voinata-speshna-sreshta-za-siriia-v-oon.373433", "text": "Съветът за сигурност на ООН ще се събере днес на ново извънредно заседание, поискано от Русия за обсъждане на заплахата за международния мир от евентуални въздушни удари на САЩ и съюзниците им срещу Сирия, съобщи БТА като се позова на Асошиейтед прес.\n\n\n\r\nВъв фокуса на разговорите ще е обсъждането на заплахата от евентуални въздушни удари на Съединените щати и съюзниците им.\r\nДоналд Тръмп обяви, че ще вземе решение съвсем скоро. След като в сряда заплаши Русия, че ракетите са готови за изстрелване, ден по-късно американският президент уточни, че никога не е казвал кога ще бъде атаката срещу Сирия. \r\nРусия е поискала генералният секретар на ООН Антониу Гутериш да даде информация пред Съвета, но за днес не е предвидено Гутериш да информира Съвета и не е ясно кой би могъл да го стори, отбелязва АП.\r\n ", "date": "2018.04.13", "title": "На прага на войната: Спешна среща за Сирия в ООН"}
{"url": "https://www.dnes.bg/snimka-na-denia/2018/04/13/slynchevo-i-toplo-temperaturite-skachat-do-29-c.373434", "text": "В петък отново ще бъде топло за периода. На места в Дунавската равнина сутринта, а над Черноморието почти през целия ден ще има мъгла. Ще бъде предимно слънчево, след обяд над планинските райони от Западна и Централна България с купеста облачност, . \n\r\nСамо на отделни места там ще превали и прегърми. Ще духа слаб източен вятър.\n\r\nМаксимални температури между 24° и 29°, по-ниски по Черноморието 8-10°, в София около 25°. \n\r\nАтмосферното налягане през деня бавно ще се повишава и ще бъде малко по-високо от средното за месеца. \n\r\nНад Черноморието ще бъде хладно, мъгливо със слаб източен вятър. Максималните температури ще бъдат 9°-10°. \r\nТемпературата на морската вода е 10-12°. Вълнението на морето ще бъде 1- 2 бала. Над планините ще бъде слънчево, след обяд над масивите от Западна и Централна България с купеста и купесто-дъждовна облачност и на места ще превали и прегърми. \n\r\nЩе духа слаб юг-югозападен вятър. Максималната температура на височина 1200 метра ще е около 19°, на 2000 метра - около 11°.", "date": "2018.04.13", "title": "Слънчево и топло, температурите скачат до 29°C "}
{"url": "https://www.dnes.bg/muzika/2018/04/13/proshtavame-se-s-velikiia-kompozitor-toncho-rusev.373435", "text": "Последно сбогом с композитора Тончо Русев. Поклонението ще се състои днес във фоайето на зала \"България\", а по-късно и в столичния храм \"Свети Седмочисленици\". \n\n Очаква се на него да присъстват не само роднини и приятели на композитора, но и стотици музиканти, с които той е работил през годините. \r\nТончо Русев почина на 10 април след кратко боледуване, само 10 дни преди да навърши 86 години. \r\nТой остави след себе си над 1000 от най-обичаните български песни. \r\n ", "date": "2018.04.13", "title": "Прощаваме се с великия композитор Тончо Русев"}
{"url": "https://www.dnes.bg/politika/2018/04/13/shte-ima-li-nova-svetovna-voina-ima-li-opasnost-za-bylgariia.373444", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрезидентът Румен Радев свиква заседание на Консултативния съвет за национална сигурност (КСНС) идната седмица. Основната тема ще бъдат евентуалните рискове и заплахи за България, състоянието на въоръжените сили и необходимите мерки. Срещата идва на фона на изострените отношения между Съединените щати и Русия, след като войната на думи между Москва и Вашингтон навлезе в нова фаза.\n\r\nПреди ден американският президент Доналд Тръмп предупреди в социалните мрежи Русия и нейните съюзници в Сирия да се приготвят за американските ракети, които ще дойдат \"хубави, нови и умни\". Какви рискове обаче се крият зад тези думи и има ли опасност за България?\r\n                    \r\n                    \r\nСпоред политическия анализатор проф. Михаил Константинов в момента състоянието на българската армия е такова, че не може от нас да се иска участие във военни действия в Близкия изток.\n\n\n\n\r\n\"От нас ще се иска декларирана подкрепа, която винаги сме давали. Това обаче не е най-важното в момента. България трябва да демонстрира единство - това иска обществото при тези конфликти. Да покажем, че сме единни срещу външните опасности\", категоричен е математикът в \"България сутрин\" на .\n\r\nТой е на мнение, че в този момент трябва да се спази здравият разум, защото една изстреляна ракета може да предизвика трета световна война, \"а на никой не му се мре\".\n\r\nЖурналистът Асен Агов смята, че свикването на КСНС има смисъл дотолкова, доколкото да се превърне в стимул за развитие на военните сили.\n\r\n\"Не бих препоръчал да се бърза с изводи в една ситуация, която е взривоопасна. Москва си дава сметката, че не може да се изправи срещу силите на Вашингтон в Сирия. В същото време има натиск срещу ролята на Иран в цялата ситуация - става въпрос за оцеляването и интересите на Израел\", отбеляза журналистът пред Bulgaria ON AIR.\n\r\nПо думите му засега няма вероятност от избухване на 3-та световна война, но има твърде много фактори, които трябва да се вземат под внимание и да не се правят прибързани действия.", "date": "2018.04.13", "title": "Ще има ли нова световна война, има ли опасност за България?"}
{"url": "https://www.dnes.bg/health/2018/04/13/vyv-vma-napraviha-poredna-chernodrobna-transplantaciia.373455", "text": "Специалисти от Военномедицинска академия извършиха поредна чернодробна трансплантация. Интервенцията бе осъществена от екипа на проф. д-р Никола Владов, д.м.н., началник на Клиника по чернодробно-панкреатична и трансплантационна хирургия, съобщиха от болницата.\r\nРеципиентът е жена от София, а донорът – също жена.\r\nКолективът на Военномедицинска академия изказва своята изключителна благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот.\r\nЗа 10 години във ВМА са направени над 60 трансплантации на черен дроб. Добрите резултати са израз на непрекъснатостта, системните действия и усилия през годините за развитие на трансплантологията във Военномедицинска академия.\r\n ", "date": "2018.04.13", "title": "Във ВМА направиха поредна чернодробна трансплантация"}
{"url": "https://www.dnes.bg/obshtestvo/2018/04/13/predi-6-g-sasht-iskashe-i-gergana-tia-dnes-shte-se-borim-za-jeliaz.373446", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПокъртителна е огромната несправедливост, която се случва с Желяз. Той няма да е последният, ако този договор за екстрадиция не се промени. Това подчерта пред  Гергана Червенкова, чието искане на САЩ за екстрадиция преди 6 години разтърси обществото. Счетоводителката тогава бе обвинена в пране на пари и незаконна търговия с лекарства по интернет.\n\r\nПрипомняме, че САЩ и Интерпол поискаха ареста на още четирима българи заради незаконна търговия със Сирия. Обвиненията срещу тях са подобни на тези срещу Желяз Андреев, който в момента е на свобода с мярка \"подписка\".\n\n\n\n\n\n\n\r\r\n                    \r\n                    Арестуването на Андреев преди няколко дни предизвика огромен обществен отзвук, а в няколко града в страната се проведоха протести в негова защита. В София стотици се събраха пред Съдебната палата, присъства и самият Желяз Андреев.\n\r\n\"Българското правосъдие няма много основания да откаже екстрадиция. Договорът за екстрадиция е абсурдно подписан и всеки един може да бъде изпратен в чужда държава без доказателства. Няма никаква защита на българския гражданин\", настоя Гергана.\n\r\nЗаедно със своето семейство тя преминава през истински ад, който приключва с нота на американското посолство с нови данни, сочещи че тя не е виновна. Решението на съда спира екстрадицията й.\n\r\n\"Ако ги пратят в Америка наистина няма да се справят, там е страшно като адвокатски хонорари. Винаги ще носим в нас този кошмар, стресът няма как да не повлияе. Изкара ни от собственото ни битие. Научи ни, че трябва да бъдем съпричастни към страданието и болката на родителите на Желяз. Семейството е много силен мотив да издържиш. Към края вече виждахме, че нямаме повече алтернатива, опитвах се да го приема\", сподели Гергана Червенкова, която прекарва два месеца в ареста.\n\r\n\"Виждах, че направихме всичко, което ни беше по силите. Бяха угаснали всички светлинки и чакахме да я изпратят. Щеше да се случи, ако Америка не беше оттеглила искането. Опитвах се до последно да държа децата в неведение\", разказа Димо Червенков - съпругът на Гергана.\n\r\nОт началото на годината двамата живеят в чужбина, прибрали са се за Великден и правят всичко възможно да окажат подкрепа на Желяз. \n\r\nПриятелката на обвинения Андреев се е свързала с Гергана и мъжа ѝ, а те са я посъветвали как да постъпи.\n\r\n\"Желяз да вярва, ние няма да го дадем! Ще застанем зад него, той трябва да бъде силен. Близките му трябва да вярват. Всички ние го обичаме като човек и гражданин, ще се борим\", завърши през сълзи Гергана Червенкова.", "date": "2018.04.13", "title": "Преди 6 г. САЩ искаше и Гергана. Тя днес: Ще се борим за Желяз!"}
{"url": "https://www.dnes.bg/world/2018/04/13/ruski-helikopter-padna-v-baltiisko-more.373462", "text": "Руски транспортно-боен хеликоптер Ка-29 падна снощи в Балтийско море по време на пробен полет. Двамата летци изпитатели от завода производител загинаха, съобщи днес пресслужбата на руския Балтийски флот, цитирана от ТАСС.\r\nТрагично прекъсналият полет е протичал \"в обикновени метеорологични условия\". \r\nЕкипи от Балтийския флот са започнали издирвателна операция в района.\r\nВ момента няма никакви затруднения за корабоплаването в акваторията на Балтийско море в района на Калининградска област, съобщи дежурният в местния спасителен подцентър.\r\nКа-29 е разработен от съветското конструкторско бюро \"Н. И. Камов\" в началото на 80-те. Машината е предназначена за стоварване на десант от кораби и огнева подкрепа на морските пехотинци от десанта, както и за превоз на товари. \r\n/БТА/\r\n ", "date": "2018.04.13", "title": "Руски хеликоптер падна в Балтийско море"}
{"url": "https://www.dnes.bg/notifikacii/2018/04/13/utro-ru-ruskite-voenni-niamat-shansove-da-oceleiat-v-siriia.373451", "text": "Руските военни засега продължават да водят преговори по линията на Генщаба с Комитета на началниците на щабове на САЩ. По този начин в медиите обясняват липсата на резки изказвания от страна на руското министерство на отбраната по адрес на Тръмп и Пентагона, пише Утро.ру.\n\r\nЗасега военните от двете страни не са преминали т.нар. червена линия. Макар че шефът на руския Генщаб Валерий Герасимов директно заяви, че в случай на възникване на заплаха за руските военни в Сирия огън ще бъде открит не само по ракетите, но и по техните носители. На Запад се вслушват в думите на Герасимов, защото знаят, че това е директивата на върховния главнокомандващ. \n\r\nСпоред експерта от Руския институт за стратегически изследвания Сергей Ермаков точно по такива поводи започват войните. А в случая конфликтът лесно може да излезе извън пределите на региона.\n\n\n\n\rЗа да бъде държана ситуацията под контрол, военните в момента денонощно поддържат връзка един с друг. Това показва, че в Москва и Вашингтон разбират колко сериозна е ситуацията. \n\r\nЕкспертът е убеден също така, че натискът върху Москва ще се усили. Неслучайно изявленията за предстоящ удар по Сирия съвпаднаха с приемането на новите антируски санкции. САЩ се намират пред труден избор: от една страна те искат да атакуват Асад и да нанесат удар по имиджа и авторитета на Русия, която основателно се укрепи в Сирия, а от друга страна Вашингтон трябва да нанесе удара толкова прецизно, че да не даде повод на Москва да отговори. \n\r\nПо данни на медиите в момента руското министерство на отбраната очаква от Пентагона координатите на целите, ако атаката все пак се състои. Тогава руските военни ще имат възможност да се евакуират на безопасно място. \n\r\nВ подобен случай САЩ ще интерпретират това като своя малка победа, а върху Москва ще продължи информационният натиск. Възможно е да се засилят санкциите. \n\r\nПо по-военен начин възприема ситуацията президентът на Академията по геополитически проблеми Константин Сивков. Според него конфликтът между Русия и САЩ за Сирия има антагонистичен характер. Всяка от страните, отстъпвайки пред другата, ще понесе изключително тежки геополитически загуби и затова ситуацията е опасна. \n\r\nОще повече, че руската групировка в Сирия е изолирана, не е обезпечена с комуникации и по същество е обкръжена от вражески бази с големи оперативни възможности. Турция, Израел, Кипър, Саудитска Арабия са плацдарми на САЩ. \n\r\nСамо на самолетоносача „Хари Труман“, който бърза към бреговете на Сирия, има два пъти повече самолети, отколкото на руската въздушна база в Хмеймим. Макар че Москва може да увеличи своя сирийски авиационен парк в най-скоро време. \n\r\nТака или иначе, ако започне война, руската групировка в Сирия няма да има шансове да оцелее. САЩ ще нанасят удари по чисто сирийски обекти. А по руски ще ударят само ако се създаде заплаха за живота на американски военни. Ако Русия започне да сваля ракети „Томахоук“, американците ще гледат спокойно на това. \r\n ", "date": "2018.04.13", "title": "Утро.ру: Руските военни нямат шансове да оцелеят в Сирия"}
{"url": "https://www.dnes.bg/crime/2018/04/13/kamion-blysna-baba-presiakla-na-cherveno-v-plovdiv.373463", "text": "83-годишна баба пресече на червен светофар и е била блъсната от камион на бул. \"Христо Ботев\" в Пловдив.\r\nСигналът за пътния инцидент е подаден след 9.00 часа тази сутрин, съобщиха от Областната дирекция на МВР за \"Фокус\". \r\nВъзрастната пешеходка е пресякла на червено, 42-годишен водач я ударил с камиона си.\r\nЖената е откарана в болница. Алкохолната проба на шофьора е отрицателна. \r\nДвижението в района на катастрофата не е затруднено.", "date": "2018.04.13", "title": "Камион блъсна баба, пресякла на червено в Пловдив"}
{"url": "https://www.dnes.bg/notifikacii/2018/04/13/drogiran-probva-da-vzlomi-sgradata-na-obshtina-tyrnovo.373458", "text": "Дрогиран мъж се опита на нахлуе с взлом в сградата на общината във Велико Търново, съобщава \"Труд\".\r\nОколо 23 часа снощи мъжът се опитал да проникне в сградата на Община Велико Търново в самия център на града, като разбие стъклата на информационния център за граждани на партера. \r\nТова е наложило намесата на полицията, която малко преди полунощ на практика блокира сградата на кметството. В крайна сметка е задържан млад мъж, който по предварителна информация е употребил наркотици.", "date": "2018.04.13", "title": "Дрогиран пробва да взломи сградата на Община Търново"}
{"url": "https://www.dnes.bg/zvezdi/2018/04/13/elen-koleva-prozria-novite-myje-plashat-myje-li-sa-ili.373456", "text": "Актрисата Елен Колева навърши наскоро 34 години. Зад гърба си има десетки роли в театъра и киното, но често насочва погледите към себе си с личния си живот. Нейната връзка с бизнесмена Александър Найденов (известен с прякора Майонезата) се превърна в медиен цирк с взаимни обвинения, после неочаквано тя пристана на писателя Калин Терзийски, но и там всичко приключи.\n\r\nТе вече са в историята и Елен не вижда смисъл да се връща към миналото, но е наясно, че често общественото мнение хвърля вината на жените.\n\r\n\"Това е така заради манталитета и заради възпитанието, защото в крайна сметка така е по-лесно, но това е нелепо и смешно – мъжете да са жертва, при положение, че в повечето случаи те преследват жените и влизат в живота им. Обикновено мъжете ме ухажват, все пак аз съм жена и на 100 процента се чувствам такава. Ако мъжът също е мъж в истинския смисъл на думата, той ще каже – аз съм отговорен за това и това, но нещата в днешно време вече са обърнати\", казва Елен в интервю пред \"Труд\". И допълва, че не би искала връзка и като тази с Терзийски.\r\n                    \r\n                    \r\nВ момента тя няма мъж до себе си.\n\r\n\"Нова муза няма, а ме вдъхновяват истински смелите мъже, но не външно смели – а истински смелите, които според мен вече са на изчезване. Идва нова генерация мъже, които са плашещи, защото не е ясно мъже ли са, или…\", пита се още актрисата.\n\r\nКолева върви по пътя на духовното от много години.\n\r\n\"Минала съм през източните духовни учения, преди посещавах две протестантски църкви, защото като тръгна в една посока и искам да я разнищя – така направих и с религията. В момента не посещавам нито една от тези църкви, защото съм се разочаровала. Опознах толкова различни неща и мога да кажа, че има много манипулация чрез религиозността, както и много неща, които служат като инструмент за контрол и не дават свободата, за която аз копнеех. В момента търся сама връзката с Бога, но искам да уточня, че аз не съм вярваща, аз съм знаеща. Хиляди пъти съм се убеждавала в силата на Бога и знам, че има свръхсила, висше същество, или Бог\", категорична е Елен.\n\r\nТя наблегна и на раздвоението на хората, най-вече свързано със социалните мрежи.\n\r\n\"Прави ми впечатление, че напоследък всички хора вече водят паралелен живот в интернет. Промяната, която лично направих беше да се лиша от Facebook за една година, защото ние вече сме пристрастени към това, но установих, че като те няма там и по някакъв начин спираш да съществуваш. Чувствах се добре, когато не ползвах социалните мрежи, защото като сме там и половината ни време отива в това да следим другите хора – как са облечени, какво пропагандират, а повечето от тях обикновено нямат здрава ценностна система… Човекът, когото следваш, би било хубаво да те провокира към смислено развитие, надскачащо елементарните инстинкти!\r\nС днешна дата пак съм част от Facebook, защото това все пак може да ти донесе някакви доходи, като имаш повече последователи и се появяват хора, които искат да рекламират чрез теб. Осъзнавам необходимостта от мрежата, но това което се случва глобално ме плаши – ставаме все по-самотни, объркани и се затваряме все повече за реалните и съдбовни срещи. Едно е да срещнеш някого на пътя на живота си, друго – да се влюбваме през Facebook, където всяка една снимка може да се обработи до неузнаваемост и има много фалш!\", смята брюнетката.\n\r\nЕлен Колева не планира създаването на семейство и деца, смята, че то ще се случи, когато дойде момента. Но пък не би допуснала отново грешки в живота и любовта.\n\r\n\"Като цяло не бих повторила грешката да правя компромис със себе си, за да бъда с даден човек. Разбрах, че компромисите в една връзка имат граници и трябва да бъдат премерени. Също така не трябва да вървиш срещу собствената си природа, за да се харесаш на някого, или за да бъдеш с даден човек. Като по-млада съм правила това, но сега – не бих. Моя грешка е било и това да изпитвам неблагодарност към живота за дадени неща, докато сега вече приемам всяко нещо със страхотна благодарност и не пропилявам шансовете си. Като по-млад, човек пилее време и ресурси и си казва – всичко е пред мен, а сега ценя хората и събитията, които ми се случват. Днес, за да вложа енергията си в една връзка, трябва да се убедя, че си заслужава, вече не мога да се пилея за щяло и нещяло\", казва още Колева.", "date": "2018.04.13", "title": "Елен Колева прозря: Новите мъже плашат, мъже ли са или?"}
{"url": "https://www.dnes.bg/temida/2018/04/13/proverkata-pistoletyt-na-pelov-vnesen-s-hliab-a-nojyt-na-kolev.373474", "text": "Проверката на Министерството на правосъдието не е установила как избягалият от затвора Владимир Пелов е получил пистолет зад решетките.\r\nЕдна от възможните версии, които се проверяват за това как рецидивистът се е снабдил с оръжие, е то да е вкарано с хляб.\n\n\n\n\n\r\nНе е изключено обаче пистолет да е стигнал до затворника и чрез други вещи. Освен това не е ясно дали сред работещите там има някой, който му е съдействал, стана ясно от думите на зам.-министъра на правосъдието Николай Проданов, който обяви резултатите от проверката, която бе назначена след бягството на затворниците Владимир Пелов и Радослав Колев на 3 април.\r\r\n                    \r\n                    До момента все още не се знае дали ножът, с който се е снабдил Колев, е самоделка.\r\nРезултатите от инспекцията след двойното бягство набелязват само, че има слабости в действията на надзирателите, които са били на работа в деня на инцидента.\r\nНякои от надзирателите са  се изплашили, след като срещу тях е било насочено оръжие. Един от тях се е  опитал да задържи Пелов и Радослав Колев, но не успял.\r\nДокладът  отправя 12 препоръки за рязко повишаване на сигурността на затвора в  София. Част от тях обхващат стаята за предаване на багаж. Трябва да бъде  преоборудван и един от постовете на надзирателите, защото от проверката е станало ясно, че обискът на личните вещи, а и на самите затворници, не е направен достатъчно обстойно.\r\nТака че комисията, която проверява как е станало бягството, предлага да започнат 14 дисциплинарни производства срещу служители на затвора.\r\n12 от тях са надзиратели, които са били в района, а двама на ръководни постове, включително и зам. - директорът, който отговаря за охранителната дейност.\r\nДисциплинарките ще продължат около месец-месец и половина, а наказанията ще са от мъмрене до уволнение.\r\nНиколай Проданов обясни, че от записите на камерите се е видяло, че когато Пелов насочва оръжието срещу постовия на входа до тях, има друг надзирател, който не е заплашен с пистолет, но не реагира.\r\nПроверката е показала, че Пелов и Колев са се събрали заедно един час преди бягството.\r\nТогава те са напуснали спалните помещения и са се отправили към откритата част на затвора, купили са си продукти от затворническата лавка и са се отправили към помещението за получаване на пратки.\r\nНа тях не е бил направен личен обиск, такъв не е бил направен и на колетите, които са получили.\r\nЗам.-министърът Проданов обяви, че Пелов е описан като дързък, ловък и хитър. Човек, който може да контролира изключително добре емоциите си. Колев пък е обратното - той не успява да овладява гнева си.", "date": "2018.04.13", "title": "Проверката: Пистолетът на Пелов внесен с хляб! А ножът на Колев?"}
{"url": "https://www.dnes.bg/balkani/2018/04/13/patriarh-vartolomei-skastri-bpc-zaradi-makedonskata.373465", "text": "Вселенският патриарх Вартоломей разкритикува Българската православна църква заради подкрепата й за непризнатата църква на Бившата югославска република Македония, съобщава в. \"Катимерини\".\n\n\n\r\nВартоломей, който е духовен лидер на православните християни, е направил в сряда вечерта изявление със силен укор, след като Българската православна църква се съгласи да бъде църква майка на македонската, смятана за \"схизматична\" от Вселенския патриарх, базиран в Истанбул.\r\n\"Действията на сестринската църква на България са погрешни. Те усложняват нещата. Църквата майка на всички балкански народи е тази в Константинопол\", заявил Вартоломей и допълнил, че това казва историята и че Българската църква няма право да нормализира македонската, пише в. \"Катимерини\", цитиран от БТА.\r\r\n                    \r\n                    Българският патриарх Неофит неколкократно заяви, че България трябва да подкрепи македонската църква в нейните опити за признание и интеграция, припомня вестникът.", "date": "2018.04.13", "title": "Патриарх Вартоломей скастри БПЦ заради македонската"}
{"url": "https://www.dnes.bg/obshtestvo/2018/04/13/dizela-predizvikva-entusiastite-s-biagane-po-vitosha.373473", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Най-добрият български състезател в скайрънинг сериите Кирил Николов-Дизела постави ново предизвикателство за ентусиастите - бягане по морените на Витоша.\n\r\nСпортното събитие ще се проведе на 9 юни от 10 часа, а желаещите да пробягат 1000 метра могат да се запишат до 6 юни.\n\r\n\"Преди много години, когато за първи път отидох до местността Златните мостове, си казах колко ще е хубаво един ден тук да има състезание. Но времето минаваше... Докато един ден аз и хората, които застанаха зад идеята, решихме да го направим\", разказа в студиото на \"България сутрин\" Кирил Николов.\n\r\nВъв Facebook  ентусиастите могат да научат повече за предизвикателството, както и да разберат каква екипировка е необходима за него. \r\n                    \r\n                    \r\n\"Всеки желаещ е добре дошъл, но в деня на състезанието метеорологичните условия ще определят кой ще бъде допуснат\", поясни Николов пред \n\r\nНадпреварата е с масов старт, като всеки участник трябва да се справи сам, без да разчита на външна помощ.\n\r\n ", "date": "2018.04.13", "title": "Дизела предизвиква ентусиастите с бягане по Витоша"}
{"url": "https://www.dnes.bg/top-novini/2018/04/13/tejyk-pyten-ad-na-trakiia-avtobus-se-obyrna-ima-jertvi-i-raneni.373477", "text": "Тежка катастрофа с автобус е станала на магистрала \"Тракия\" при Вакарел.\r\nАвтобусът се е преобърнал в платното в посока София. Според източници на bTV има жертви.\r\nНа мястото на инцидента са изпратени 11 линейки, съобщиха от Центъра за Спешна медицинска помощ – София.\r\nСпоред сигналите има над 20 пострадали, част от хората все още са в преобърнатия автобус и не може да бъде направена оценка на броя и сериозността на състоянието на ранените.\n\r\nБНР съобщи за пет жертви.\r\nЛинейки са тръгнали от Ихтиман и Елин Пелин, както и от София. \n\r\nПострадалите ще бъдат закарани в Окръжна болница и \"Пирогов\".\r\nСпоред очевидец автобусът е на \"Юнион Ивкони\". \r\nСигналът за инцидента е подаден малко след 11:20 ч.\r\nДвижението в участъка в посока София временно е спряно.\n\r\nНа мястото на инцидента е предприета организация от пътна полиция за осигуряване на трасе за спешните екипи, съобщиха от МВР.\r\n", "date": "2018.04.13", "title": "Тежък пътен ад на \"Тракия\"! Автобус се обърна, има жертви и ранени"}
{"url": "https://www.dnes.bg/notifikacii/2018/04/13/shef-na-gkpp-uvolnen-sled-proverka-za-korupciia.373464", "text": "Началникът на ГКПП \"Капитан Петко войвода\" старши инспектор Васил Игнатов, е уволнен дисциплинарно със заповед на министъра на вътрешните работи Валентин Радев.\r\n38-годишният Васил Игнатов е началник на пункта от май 2010 година и е с 16-годишен стаж в системата, предаде БНР.\r\nОсвобождаването му е след проверка по сигнал за корупционни практика на пункта.\r\nОбразувани са дисциплинарни производства и срещу двама гранични полицаи, които още не са приключили.", "date": "2018.04.13", "title": "Шеф на ГКПП уволнен след проверка за корупция"}
{"url": "https://www.dnes.bg/football/2018/04/13/jrebiiat-v-liga-evropa-ne-pojali-favoritite.373498", "text": "Арсенал ще срещне Атлетико Мадрид в полуфиналите на турнира Лига Европа. Първият двубой ще бъде в Англия на 26-и април, а реваншът в Испания е насрочен за 3-и май. \r\nОлимпик Марсилия е домакин в първата полуфинална среща срещу ФК Залцбург. Двубоят е на 26-и април на \"Стад Велодром\", а вторият мач е в Австрия на 3-май.\r\n \r\nОтборите ще играят за първи път в историята си помежду си.\r\n \r\nАтлетико Мадрид ликуваха в Лига Европа през 2010 и 2012 година. Арсенал спечели КНК през далечната 1994 година. Лондончани се надяват да спечелят Лига Европа, за да получат място в Шампионската лига през следващия сезон. \r\n \r\nОлимпик Марсилия има традиции в Европа и надеждите за нов трофей изглеждат реални. Австрийският ФК Залцбург на няколко пъти претърпя фиаско с ранни отпадания, но сега ще опита да напише нова страница в историята си.\r\n\r\n", "date": "2018.04.13", "title": "Жребият в Лига Европа не пожали фаворитите"}
{"url": "https://www.dnes.bg/stranata/2018/04/13/izpratiha-kran-za-avtobusa-na-ujasite-na-trakiia.373503", "text": "Обход е организиран в участъка на катастрофата на магистрала \"Тракия\", съобщава МВР.\r\nПолицаите подпомагат изтеглянето на превозните средства чрез обратен завой - посока Пловдив и ги насочват по стария път.\r\nКъм мястото на произшествието е насочена специализирана техника за изправяне на катастрофиралия автобус. \r\nПредстои оглед и предприемане на процесуално-следствени действия.\r\nКакто е известно, при инцидента загинаха 10 души, а ранените са над 20.", "date": "2018.04.13", "title": "Изпратиха кран за автобуса на ужасите на \"Тракия\""}
{"url": "https://www.dnes.bg/index/2018/04/13/tynkosti-v-grima-syveti-ot-djuliia-angelova.373507", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа изкуството на грима, в навечерието на абитуриентските балове, екипът на предаването гостува на един от най-известните гримьори у нас - Джулия Ангелова. Тя се грижи за сценичния имидж на много от популярните ни лица.\n\r\n\"Българката е една от най-прекрасните жени в света и умее да се грижи за себе си\" - категорична е майсторката в макиажа и дава ценна информация за тенденциите в грима.\n\r\nЗащото е от изключително значение да изглеждаме добре, без да прекаляваме с боичките и да се превърнем в гротеска. Още повече, както твърди Джулия, гримът е черешката на тортата в целия вид на една дама. \r\nТой трябва да се съобрази напълно с прическата и тоалета. Тя не пести и забележките си към младите момичета, които в стремежа си да блеснат на абитуриентския си бал, се провалят с макиажа си.\n\r\n\"Те допускат грешки в преливането на нюансите и избора на мигли. Препоръчвам гримът да не е много силен, защото той състарява излишно. Актуалните цветове в момента са шоколадово-червеникавите нюанси\", споделя тя в ефира на .", "date": "2018.04.13", "title": "Тънкости в грима – съвети от Джулия Ангелова"}
{"url": "https://www.dnes.bg/politika/2018/04/13/vmro-kym-vartolomei-vashe-sveteishestvo-ne-ste-prav.373500", "text": "ВМРО излезе с позиция във връзка с изказаните от вселенския патриарх Вартоломей критики към Българската православна църква.\n\r\n\"Ваше светейшество, не сте прав, че Цариградската патриаршия е духовен лидер на Балканите. Народите на Балканите още от Средновековието насам предпочетоха свои, народни, независими и сестрински църкви. Това е отражение на дълбокия демократизъм на хората в този кът на света\", посочват от войводите в своя позиция.\r\n \r\nОт ВМРО напомнят, че представляваното от патриарх Вартоломей паство е една минимална част от християнския свят. \"С огромно уважение към попадащите в диоцеза на представляваната от Вас църква, напомняме Ви това, за да не забравяте, че претенциите Ви за духовно водачество в православния свят са пресилени\", се казва в позицията на ВМРО. \r\n                    \r\n                    \r\n\"Не само Вашите, но всякакви подобни претенции, са неоснователни. В православния свят - слава Богу - няма водачество, а има великодушие. Това великодушие ни кара днес да помогнем на своите братя единоверци в Македония\", заявяват от партията.\n\r\n\"Добре знаете (като наследник на патриарсите в Цариград), че дълго време Охридската архиепископия беше българската църква на Балканите - именувана така именно и по волята на Цариград. Затова естествената църква майка на днешна Македония е именно Българската православна църква - Българската патриаршия\", отбелязват от ВМРО.\n\r\n\"Ние предлагаме именно майчинско великодушие и позволяваме на нашите братя в Македония духовна самостоятелност. Срещу това Вие предлагате водачество, подчинение и показвате липса на смирение и християнска любов\", заявяват патриотите и завършват: \"Простете, Ваше светейшество, но грешите. Ние показваме правилния модел - от християнска, човешка и народна гледна точка\".", "date": "2018.04.13", "title": "ВМРО към †Вартоломей: Ваше светейшество, не сте прав!"}
{"url": "https://www.dnes.bg/stranata/2018/04/13/pytnicite-s-kolani-no-ne-vyv-vseki-avtobus-gi-ima.373508", "text": "По повод тежката катастрофа на \"Тракия\", при която се обърна автобус и загинаха 10 души, експертът по пътна безопасност Любка Маринова коментира в ефира на , че по закон пътниците в автобусите трябва да бъдат с колани.\n\n\n\n\n\r\nТя обаче уточни, че не всички автобуси у нас разполагат с колани. \n\r\nДосега никой не е и санкционирал автобус, който няма колани. \n\r\nТрябва да разполагат и с видеорегистратори, за да се установи кой е виновен за катастрофата, посочи още Любка Маринова.\n\r\nБившият председател на Комисията по транспорта Настимир Ананиев пък поиска законови промени и коментира, че в България няма практика пътниците в автобусите да бъдат с колани.\r\n                    \r\n                    \r\nОт транспортното министерство пък съобщиха, че министър Московски е разпоредил проверки на мястото на инцидента и в офиса на фирмата превозвач. \n\r\nОт там уточняват, че автобусът е с валиден технически преглед от 06.02.2018) и водачът притежава всички необходими документи за извършването на обществен превоз на пътници.\n\r\nСпециализиран автомобил-лаборатория и експерти от ИААА са на мястото на инцидента и ще извършат всички допълнителни проверки след приключване на следствените дейности от органите на реда.\n\r\n ", "date": "2018.04.13", "title": "Пътниците – с колани, но не във всеки автобус ги има!"}
{"url": "https://www.dnes.bg/stranata/2018/04/13/shofioryt-na-avtobusa-ubiec-oshte-e-na-trakiia-ranen-razpitvat-go.373513", "text": "\nИмало е съприкосновение между колата и автобуса преди той да разбие мантинелата и да влезе в канавката. Най-вероятно двете превозни средства са се ударили странично, обяви главният секретар на МВР Младен Маринов след ужасяващата катастрофа на АМ \"Тракия\", при която загинаха 10 души, а над 20 бяха ранени.\n\n\n\n\n\r\nКъм момента 22-ма са настанени в болнични заведения в София. Той потвърди за шестима загинали, чиято самоличност тепърва ще се установява и изрази надежда да няма допълнително загинали хора.\n\r\nРазбрал за още 4-ма, загинали на път за болницата, но към този момент Маринов не се ангажира с достоверността на информацията.\r\n                    \r\n                    \r\nНяма данни за загинали деца, има едно дете в болница. Няма данни и шофьорите да са употребили алкохол. Извършват се процесуално-следствени дейстия и технически експертизи, които ще установят причината за катастрофата, коментира той.\n\r\nИма и пътници, които не са пострадали тежко и в момента се разпитват. Психолози от МВР са в готовност да окажат психологическа помощ на пострадалите и първите пристигнали на място служители, стана ясно още от думите на главния секретар на МВР.\n\r\nМВР оказва съдействие на Министерството на транспорта, което вече събира документи в офиса на превозвача \"Юнион Ивкони\".\n\r\nПо неофициална информация шофьорът на автобуса все още е на мястото на инцидента. Той също е с травми по тялото и дава своите показания, предаде репортер на .", "date": "2018.04.13", "title": "Шофьорът на автобуса убиец още е на \"Тракия\" – ранен, разпитват го"}
{"url": "https://www.dnes.bg/football/2018/04/13/jrebiiat-v-shl-e-hvyrlen-baiern-real-i-livyrpul-roma.373510", "text": "Байерн Мюнхен и Реал Мадрид ще играят за място на финала на Шампионската лига по футбол за осми път в историята, определи тегленият днес жребий. Другата двойка е Ливърпул - Рома.\r\nРеал Мадрид играе за осми пореден път на полуфиналите в Шампионската лига и е отпадал за последно през 2015-а година. Миналата година испанците победиха германците на четвъртфиналите.\r\nБайерн и Реал Мадрид ще играят за осми път в историята на турнира на полуфиналите. Общият брой на мачовете помежду им е 24, като паритетът в статистиката е пълен - по 11 победи и две равенства. Реал има 37 вкарани гола, а Байерн - 36.\r\nРома е достигал само веднъж до тази фаза в историята си и това беше през сезон 1983/1984. Италианците победиха с общ резултат 3:2 шотландския Дънди Юнайтед, а на финала загубиха с 2:4 след дузпи на собствения си стадион именно срещу Ливърпул.\r\r\n                    \r\n                    Рома и Ливърпул също са с изравнена статистика - по две победи и едно равенство в пет мача. Италианците обаче са вкарали само два гола срещу пет за англичаните. \r\nНа жребия присъстваха кметът на Киев и бивш професионален боксьор Витали Кличко, както и легендарният украински нападател Андрий Шевченко.\r\n", "date": "2018.04.13", "title": "Жребият в ШЛ е хвърлен! Байерн – Реал и Ливърпул – Рома"}
{"url": "https://www.dnes.bg/stranata/2018/04/13/avtobusyt-ubiec-nov-ot-2017-a-dvijel-se-s-93-km-ch.373514", "text": "\nАвтобусът е нов и не се е движел с превишена скорост, категоричен бе управителят на \"Юнион Ивкони\" Георги Атанасов, който коментира тежката катастрофа на \"Тракия\", при която по първоначални данни има десет загинали и повече от 20 ранени.\r\n\"Това, което знаем към момента, е, че лек автомобил се е ударил странично в автобуса, поради което автобусът е излязъл от пътното платно. Това е по първоначална информация - лекият автомобил се е завъртял и е ударил автобусът странично, поради което той е напуснал пътното платно.\r\nИскам да изкажа съболезнования на загиналите. Съдействам по всякакъв начин. Организирали сме колегите, които в момента са на работа, да могат да дарят кръв. Призовавам всеки, който може, да даде кръв за пострадалите, за да можем да облекчим и работата на лекарите\", заяви Атанасов.\r\r\n                    \r\n                    По думите му не е имало превишена скорост, защото автобусът се е движел с 93 км/ч, това показвали данните по GPS-a.\r\n\"Автобусът е произведен август 2017 г. т.е. той е на по-малко от година. Като техническо състояние няма как да коментирам каквото и да било, тъй като той е чисто нов. Прегледан е и съвсем скоро е влязъл в техническа експлоатация\", добави той.\r\nАтанасов каза още, че шофьорът на автобуса е с 12-13 години професионален стаж като шофьор.\r\n ", "date": "2018.04.13", "title": "Автобусът убиец – нов от 2017-а, движел се с 93 км/ч "}
{"url": "https://www.dnes.bg/cars/2018/04/13/nissan-razkri-noviia-si-vsydehod-terra.373484", "text": "В Китай се състоя премиерата на новия рамен всъдеход Nissan Terra, който е изграден на базата на пикапа Nissan Navara. На първо време моделът ще се предлага само на китайския пазар, където негови основни конкуренти ще бъдат Toyota Fortuner и Mitsubishi Pajero Sport.\r\nДължината на всъдехода е 4882 мм, широчината – 1850 мм, а височината – 1835 мм. Разстоянието между двете оси е 2850 мм, а пътният просвет – 225 мм. За разлика от конкурентите си Nissan Terra ще се предлага само с 5 места.\n\r\nТехнически всъдеходът на практика е напълно идентичен с пикапа Navara. Машината има заден мост на пружини и 5-точково закрепване. Задвижването е задно, като може да се включи 4х4. Всъдеходът Nissan Terra 4WD разполага с блокировка на задния диференциал.\r\n                    \r\n                    \r\nНа пазара в Китай автомобилът ще бъде достъпен само с 2,5-литров бензинов мотор QR25, който генерира 184 к.с. и въртящ момент от 251 Нм. Този двигател също идва от Navara. Очаква се на други пазари Terra да получи и дизели с обем 2,3 и 2,5 литра, развиващи от 163 до 190 к.с.\n\r\nВ оборудването на всъдехода влизат климатроник, няколко въздушни възглавници, светодиодна опкика, мултимедия, система за предотвратяване на челен сблъсък, система за кръгово наблюдение, система за автоматично спиране, система за следене на \"слепите\" зони.\n\r\nВече са ясни цените на Nissan Terra за Китай. Те стартират от 21 920 евро, но топ-версиите с пълно оборудване ще струват до 31 750 евро.\r\n", "date": "2018.04.13", "title": "Nissan разкри новия си всъдеход Terra"}
{"url": "https://www.dnes.bg/politika/2018/04/13/borisov-ot-facebook-podnasiam-syboleznovaniia-na-blizkite.373524", "text": "Поднасям искрените си съболезнования на близките на загиналите в днешната тежка катастрофа на АМ \"Тракия\", написа премиерът Бойко Борисов в профила си във Facebook.\r\n\"Надявам се всички пострадали бързо да се възстановят. От страна на болниците и институциите са предприети всички мерки за оказване на помощ на нуждаещите се\", написа още премиерът. \r\n ", "date": "2018.04.13", "title": "Борисов от Facebook: Поднасям съболезнования на близките!"}
{"url": "https://www.dnes.bg/obshtestvo/2018/04/13/mestiat-avtobusa-kovcheg-do-chasove-otvariat-magistralata.373522", "text": "Съвсем скоро ще започне преместването на катастрофиралия автобус на магистрала \"Тракия\", за да може в традиционно натоварения петъчен ден да се осигури нормална пропускливост на магистралата, обяви регионалният министър Николай Нанков на специална пресконференция във връзка с тежката катастрофа, която отне живота на няколко човека.\n\r\n\"АПИ и поддържащата фирма \"Автомагистрали\", заедно с МВР, \"Пътна полиция\" и пожарната осигуриха максимално бърз достъп на линейките за извозване на пострадалите в инцидента\", посочи той. \n\r\nНанков разясни, че още в 12.00 часа от АПИ са започнали действия по блокиране на магистралата, първоначално с пренасочване на трафика, за да не се трупат нови коли в колоната.\n\n\n\n\r\r\n                    \r\n                    \"В 13.30 успяха да разрежат мантинелите заедно с пожарната, за да осигурят движение в една лента, за да може да започне отпушването на образувалата се 7-км колона\", обясни министърът, цитиран от \"Фокус\". \n\r\nТой посочи, че движението на магистрала \"Тракия\" е изключително затруднено. \n\r\nСтроителният министър бе категоричен, че инфраструктурата в района на катастрофата е в изключително добро състояние и не е причина за трагичния инцидент.\n\r\nАвтобусът на фирма \"Юнион Ивкони\", който катастрофира, е технически изправен, като е минал технически преглед на 6 февруари тази година. \"Разполагаме с видеофайл и снимков материал от техническия преглед на автобуса\", подчерта транспортният министър Ивайло Московски.\n\r\nТой посочи, че два екипа на \"Автомобилна администрация\" са на мястото на инцидента, заедно с разследващите органи, а друг екип е заедно с МВР в офиса на \"Юнион Ивкони\". \n\r\n\"Екипът в офиса на компанията трябва да провери дали документацията относно извършването на курса е изрядна. До момента е установено, че има валиден пътен лис\"т, подчерта министърът. Шофьорът на автобуса е с валидни свидетелство за управление, удостоверение за психическа годност и дигитална карта, са установили проверяващите екипи. \n\r\nСпоред Московски вероятната причина за тежката катастрофа е \"пътен инцидент, който касае и друго превозно средство\".", "date": "2018.04.13", "title": "Местят автобуса-ковчег, до часове отварят магистралата"}
{"url": "https://www.dnes.bg/blizak-iztok/2018/04/13/moskva-ne-e-himicheska-ataka-v-siriia-postanovka-e-tova.373518", "text": "Руският външен министър Сергей Лавров определи днес предполагаемото химическо нападение в Сирия като постановка, в която са участвали специалните служби на неназована от него \"русофобска страна\", предаде Франс прес.\n\r\nЛавров каза, че руски експерти са инспектирали мястото на предполагаемата атака в град Дума, източно от Дамаск, и не са открили следи от химическо оръжие, посочва Асошиейтед прес.\n\r\n\"Разполагаме с неопровержими доказателства, че става въпрос за постановка с участието на специалните служби на държава, която в момента се мъчи да е в предната линия на русофобска кампания\", заяви Лавров на пресконференция след среща в Москва с холандския си колега Стеф Блок.\r\n                    \r\n                    \r\nМинистърът изрази надежда, че западните страни няма да се впуснат в Сирия в авантюра като тази в Либия или Ирак. И най-малката ексцесия там ще доведе до нови вълни от мигранти в Европа, предупреди Лавров, цитиран от ТАСС и Ройтерс.\n\n\n\n\r\nРусия и САЩ трябва да поддържат контакти за обстановката в Сирия. Москва е отворена за контакти с Вашингтон по линия на лидерите на двете страни Владимир Путин и Доналд Тръмп, каза руският първи дипломат.\n\r\nХоландия подкрепя независимо разследване под егидата на ООН на предполагаемата употреба на химическо оръжие в Сирия, каза на пресконференцията холандският външен министър.\n\r\nБлок каза, че наред с ролята на Русия в Сирия и Украйна двамата с Лавров са обсъдили и темата \"Скрипал\".\n\r\nВъв връзка със случая руският външен министър отбеляза, че докладът на Организацията за забрана на химическите оръжия (ОЗХО) не е посочил произхода на отровата, използвана срещу бившия руски шпионин Сергей Скрипал и дъщеря му Юлия. Той каза, че докладът е потвърдил единствено състава на използваното вещество и твърденията на Лондон, че документът потвърждава британската позиция, са преувеличени.\n\r\n\"Политици като /британският външен министър/ Борис Джонсън се опитват за пореден път да изопачат действителността, претендирайки, че заключенията на ОЗХО представляват потвърждение на всички тези на Великобритания без изключение\", каза Лавров, цитиран от АФП.\n\r\nМосква в най-скоро време ще огласи интересни момент от този доклад, добави той.\r\nРусия и Холандия се договориха да продължат диалога за катастрофата на малайзийския пътнически самолет, свален над Донбас през 2014 година. Русия е отговаряла и ще отговори на всички въпроси на холандската прокуратура, каза Лавров.\n\r\nНие действително съдействахме на разследването и при техническия етап. Продължаваме да оказваме съдействие и сега, когато се извършва наказателно разследване, подчерта той, но обърна внимание на факта, че материалите на Русия във връзка с катастрофата или се вземат предвид повърхностно и избирателно, или изобщо не се отчитат.\n\r\nЛавров заяви, че страната му е заинтересована от продължаване на диалога с Европейския съюз.\n\r\n\"Имаме общи интереси в борбата с тероризма, с незаконната миграция, с наркотрафика. Както потвърдихме и пред европейските си колеги, ще бъдем готови за такава работа в степента, в която са готови и европейците\", изтъкна той. \r\n/БТА/ ", "date": "2018.04.13", "title": "Москва: Не е химическа атака в Сирия, постановка е това!"}
{"url": "https://www.dnes.bg/stranata/2018/04/13/oficialno-6-jertvi-23-ma-raneni-ot-45-pytnici-v-avtobusa-kovcheg.373527", "text": "\nМинистърът на здравеопазването Кирил Ананиев обяви, че жертвите от автобусната катастрофа на магистрала \"Тракия\" са 6, а ранените са 23.\n\r\nТой благодари на Спешната медицинска помощ, която е била изключително адекватна. По думите му в момента се работи по изключително професионален начин. \n\r\n\"В болниците е създадена пълна организация. Екипите работят безупречно. Поддържам непрекъсната връзка с всички директори на болници, в които има постъпили пациенти. Своевременно уведомяват в какво състояние са те\", заяви Ананиев. \n\r\nМинистърът посочи, че шофьорът на автобуса ковчег е настанен в \"Софиямед\", състоянието му не е тежко.\r\n                    \r\n                    \r\nПострадалото дете при катастрофата на АМ \"Тракия\" веднага е закарано в \"Пирогов\" и е в тежко състояние – в момента го оперират, обяви на свой ред д-р Георги Гелев, директор на Центъра за спешна медицинска помощ – София.\n\r\nТой обясни, че след като се е случила тази жестока катастрофа, на съседното платно е катастрофирал и бус. \n\r\n\"Шофьорът е видял катастрофата, отвлякъл си е вниманието и е катастрофирал и той. Последният наш екип спира, взима го и го хоспитализира\".\n\r\n\"Аз работя от 24 години в \"Бърза помощ\" и петък винаги е бил най-трудният ден. Дали защото е петък 13-и или е просто съвпадение, но се случи нещо, което нас ни потресе. Свършихме си работата по най-правилния начин. Страданието за пострадалите ще остане, мъката за близките ще е завинаги, но все пак има и такива събития в живота\", каза още д-р Гелев.", "date": "2018.04.13", "title": "Официално: 6 жертви, 23-ма ранени от 45 пътници в автобуса ковчег"}
{"url": "https://www.dnes.bg/technology/2018/04/13/ruski-syd-blokira-dostypa-do-mesindjyra-telegram.373548", "text": "Съд в Москва се произнесе по иска на руския регулатор Роскомнадзор и нареди да бъде блокиран достъпът до приложението за текстови съобщения Телеграм в Русия, след като месинджърът отказа да предостави на Федералната служба за сигурност ключовете за дешифриране на съобщенията на потребителите, предадоха Франс прес и ТАСС.\r\nСъдебното заседание протече в отсъствието на представители на Телеграм, които заявиха, че не желаят да участват във \"фарс\".\r\nПриложението, ползвано от 200 млн. потребители в цял свят, е известно с това, че предлага висока поверителност. От няколко месеца руските власти, които през последните няколко години упражняват все по-голям натиск върху интернет, притискат Телеграм.\r\r\n                    \r\n                    Адвокатът на Телеграм Павел Чиков осъди съдебното решение, което \"демонстрира още веднъж, че правосъдието служи вярно на интересите на властта, без да си прави труд да запази привидно благоприличие\".\r\nТова решение \"приближава Русия към страни, където омразата тържествува, където режат глави и се води война срещу прогреса и свободата\", написа Чиков в Телеграм.\r\nПо-рано Чиков заяви, че съоснователят на Телеграм Павел Дуров е забранил на адвокатите си да присъстват в съдената зала, за да не легитимират \"този фарс\".\r\nНа 20 март Роскомнадзор даде на Телеграм 15 дни, за да предостави своите ключове за дешифриране.\r\nПредставител на Роскомнадзор заяви на съдебното заседание, че \"информацията, разпространявана от Телеграм, може да съдържа данни, използвани от терористични и екстремистки организации\", и изтъкна, че това представлява \"заплаха за Руската федерация\".\r\nСъдията докладчик по делото Юлия Смолина заяви, че ограничението на достъпа до информация ще остане в сила до изпълнение на исканията на Федералната служба за сигурност да бъдат предоставени ключовете за дешифриране на съобщения на потребителите на Телеграм.\r\nИскът на Роскомнадзор беше разгледан за 20 минути, а 40 минути по-късно съдийката се произнесе с решение, посочва ТАСС.\r\nАдвокат Чиков обяви в Телеграм, че независимо от решението на Таганския съд за блокиране на месинджъра няма да бъдат направени никакви отстъпки.\r\nЧиков каза още, че \"Таганският съд в Москва, в присъствието на Роскомнадзор и ФСС, прие редица важни решения и показа на всички световни интернет доставчици качеството на руското правосъдие и насочеността на политическия режим\". (БТА)\n\r\n ", "date": "2018.04.13", "title": "Руски съд блокира достъпа до месинджъра Телеграм"}
