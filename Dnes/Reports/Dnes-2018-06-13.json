{"url": "https://www.dnes.bg/politika/2018/06/13/patriot-atakata-vs-karakachanov-opit-na-volia-da-se-legitimira.379268", "text": "Поисканата от \"Воля\" оставка на военния министър Красимир Каракачанов е опит да бъде потърсена политическа легитимация от страна на партията на Веселин Марешки. На това мнение е депутатът от \"Обединени патриоти\" доц. Милен Михов.\n\r\nПо-рано днес Марешки поиска оставката на Каракачанов и заплаши, че ще даде военното министерство на прокурор, за да се провери защо се е стигнало до падането на хеликоптера в авиобаза \"Крумово\", при което загинаха двама военни, а трети бе тежко ранен. \n\nЧесто политиката прекрачва всички морални норми и една такава трагедия се превръща в инструмент за реализиране на политически дивиденти. Прокуратурата не е чакала г-н Марешки, тя извършва всичко необходимо, както и Военна прокуратура\", заяви доц. Михов пред Bulgaria ON AIR.\r\n                    \r\n                    \r\n\"Поуката е ясна - за да бъдат способни нашите въоръжени сили да решават всички проблеми, са необходими три неща - пари, пари и пак пари\", подчерта той и обясни: За нова техника, поддръжка и ремонт, за социално спокойствие, работа и подготовка на военните.\n\r\nДепутатът от ОП отбеляза още, че освен двамата отлични капитани, сме загубили хеликоптер, който е можел да се намеси при пожарна опасност в горите. По думите му това увеличава рисковете за живота на пожарникарите и гражданите.\n\r\nГостът в предаването \"Денят ON AIR\" коментира и вота на недоверие, който ще бъде внесен от БСП следващата седмица. Социалистите обвиняват управляващите в несправяне със сектор \"Сигурност\".\n\r\n\"Не знаем какъв е този вот, защото да събереш в едно пропагандно разпространените тези, че оградата пада на всеки километър, че процесите в армията ни се бавят, и стигнеш до Ботевград, е като да събереш различни неща в циганско бакърче\", каза доц. Михов.\n\r\nНародният представител подчерта, че патриотите категорично не приемат твърдението, че в Министерството на отбраната или в армията не се случва нищо.\n\r\n", "date": "2018.06.13", "title": "Патриот: Атаката vs. Каракачанов - опит на \"Воля\" да се легитимира"}
{"url": "https://www.dnes.bg/zvezdi/2018/06/13/desi-coneva-s-19-g-po-vyzrasten-izvadil-ia-ot-depresiiata.379243", "text": "Тв водещата и репортерка Деси Цонева проговори за първи път пред списание Love style за новия си приятел Явор Стефанов, с когото е щастлива от една година, но двамата упорито криеха връзката си от медиите. \n\r\n\"Срещнахме се съвсем случайно. Майка ми ме покани на почивка с нея и сина ми Яни с абсолютно нова компания, която почти не познавахме. След смъртта на тати имахме нужда от нещо такова. Аз приех и там срещнах Явор...\n\r\nВечеряхме в един ресторант цялата компания. Той ме заговори и на третия поглед бях негова. След вечерята ме хвана за ръката и оттогава не сме се пускали. Любов от пръв поглед!\" - признава Деси. \n\r\nОт самото начало тя заживяла в неговия апартамент заедно с дъщерите му от неговата предишна връзка, която приключила преди две години и половина. \r\n                    \r\n                    \r\nЦонева разкрива, че синът й Янчо и майка й Мариана много харесват Явор. \"Някой път даже си мисля, че тати ми го е пратил, за да ме види щастлива отново, след като ни остави. След смъртта му бях ужасно нещастна и начинът, по който живеех, не променяше това. \n\r\nЯвор ме извади от тази депресия и отново мога да кажа с ръка на сърцето, че съм истински щастлива и вярвам само в хубави неща. Върнах си този силен позитивизъм, който винаги съм имала\", доверява дъщерята на Димитър Цонев. \n\r\nПо никакъв начин не я притеснява, че любимият й е доста по-голям от нея, защото винаги е харесвала по-зрели мъже. \"Разликата ни е 19 години – колкото един кармичен цикъл! Тоест аз съм родена за него, това е нашата съдба\" - казва още щерката на покойния телевизионер Димитър Цонев. \n\r\nА дали двамата вече не мислят за брак? \"Всяко момиче мечтае за сватба, но на този етап е още рано. И двамата имаме по един неуспешен брак зад гърба си и не бързаме\", категорична е Деси. \r\n ", "date": "2018.06.13", "title": "Деси Цонева с 19 г. по-възрастен, извадил я от депресията"}
{"url": "https://www.dnes.bg/politika/2018/06/13/boiko-borisov-se-pokloni-na-boji-grob.379262", "text": "\n\r\nМинистър-председателят на България Бойко Борисов, който е на работно посещение в Израел, посети Божи гроб и се поклони пред свещеното за всички християни място, което събира хиляди посетители, съобщиха от правителствената пресслужба.\r\nПремиерът бе придружен от вицепремиера Томислав Дончев, министъра на образованието и науката Красимир Вълчев, заместник-министъра на външните работи и национален координатор по антисемитизма Георг Георгиев, кмета на София Йорданка Фандъкова и други официални лица.\r\nМалко по-късно Борисов се срещна с Патриарха на Ерусалим Теофилос Трети. По време на срещата премиерът бе удостоен от патриарх Теофилос Трети с Орден на рицаря на Ерусалим за неговите заслуги към православието. Патриархът провъзгласи Бойко Борисов за висш командир на Ордена на Светия Божи гроб, като го награди със златен кръст, върху който има златна корона и звезда.\nБългарският министър-председател Бойко Борисов изтъкна пред своя домакин Теофилос Трети, че столицата на България - София, е пример за етническа толерантност.\r\r\n                    \r\n                    \"В рамките на само един квадратен километър имаме православен храм, джамия, синагога и католическа църква\", обясни премиерът. Той допълни, че правителството е помогнало за построяването или ремонтирането на стотици църкви в България и чужбина.\r\n ", "date": "2018.06.13", "title": "Бойко Борисов се поклони на Божи гроб"}
{"url": "https://www.dnes.bg/zvezdi/2018/06/13/bez-maitap-i-komikyt-djeims-kordyn-otkaza-mesoto.379247", "text": "Все повече хора отказват да ядат месо. Сред тях вече е и британският актьор Джеймс Кордън.\r\nКомикът и телевизионен водещ споделя, че се е решил на тази мярка след като прочел статия за насилието над слонове, съобщи Контактмюзик и БТА.\r\nКордън прочел при какви тежки условия живеят едрите бозайници, докато хапвал сандвич с бекон.\r\nВ нея се говорело за това, че слоновете са бити и използвани за туризъм, а малките слончета са изтръгвани от майките им.\r\n39-годишният Джеймс планира в близко бъдеще да стане изцяло вегетарианец, като спре и рибата.\r\nМного колеги на Кордън отдавна са спрели да ядат месо. Сред тях са Гуинет Полтроу, Джаред Лето, Уди Харелсън, Тоби Магуайър, Самюъл Джаксън, Леонардо ди Каприо, Брад Пит, Натали Портман и др.\r\nВижте още за звездите в", "date": "2018.06.13", "title": "Без майтап: И комикът Джеймс Кордън отказа месото"}
{"url": "https://www.dnes.bg/notifikacii/2018/06/13/kim-iska-da-ocharova-sveta-no-kndr-oshte-e-zatvor-pod-otkrito-nebe.379213", "text": "Въпреки безпрецедентното настъпление с личен чар, предприето от Ким Чен Ун в Сингапур, Северна Корея си остава \"затвор под открито небе\", напомнят защитниците на човешките права.\n\r\nОписан като човек, \"желаещ да постъпва справедливо\", от Доналд Тръмп на пресконференцията му във вторник и посрещан от минувачи с викове \"Обичаме ви!\", гостът, свикнал да го наричат по-скоро \"диктатор\", навярно е бил изненадан.\n\r\nСамият Ким Чен Ун зачести с необичайните опити да се покаже симпатичен - направи си например селфи, застанал широко усмихнат до първия дипломат на Сингапур.\n\r\n\"Някои казват, че Ким е \"чаровник\" или \"по-симпатичен от очакваното\" - само да не останат подлъгани от усмивката на Ким по време на това политическо шоу\", коментира във вторник за АФП Чой Джун Хун, беглец от КНДР, който живее днес в Сеул.\n\n\n\n\rТой призова международната общност да не потулва \"тъмната страна зад дипломатическото риалити шоу\".\n\r\n\"Наистина се надявах Тръмп да повдигне на срещата с Ким въпроса за човешките права\", каза Чой, припомняйки съдбата на \"горките севернокорейци, изгниващи в своя затвор\".\n\r\nДоналд Тръмп увери, че е говорил с Ким Чен Ун за правата на човека. Но той игнорира въпроса на журналист, запитал за съдбата на Ото Уормбиър - американски студент, починал след повече от година престой в севернокорейски затвор.\n\r\nФамилията Ким управлява с желязна ръка КНДР от три поколения.\n\r\nПреди срещата на върха от вторник над 300 правозащитни организации, включително \"Хюман райтс уоч\", призоваха Пхенян да подобри положението с човешките права.\r\n\r\nВ годишния си доклад за състоянието на човешките права в света през 2017 г. американският Държавен департамент обвини през април Северна Корея в цяла поредица нарушения, одобрени от правителството - от извънсъдебни убийства до използване на мъчения, без да забравяме репресиите срещу дисиденти и отвличанията в чужбина.\n\r\nКим Чен Ун е обвиняван, че стои зад премахването на собствения си чичо Чан Сон Тек, екзекутиран за предателство през 2012 г., както и зад убийството на своя полубрат Ким Йон Нам на едно от летищата в Малайзия през 2017 г.\n\r\n\"Ким Чен Ун се опитва да получи международен статут като държавник, но усилията му ще останат напразни, ако продължи да управлява страна, която все така е най-големият в света затвор под открито небе\", коментира Брад Адамс, директор за Азия в \"Хюман райтс уоч\".\n\r\nПравозащитното сдружение припомня, че някои от санкциите срещу Пхенян са наложени за потъпкване на човешките права, а не само заради ядрената му програма.\r\n\"Ще е твърде разочароващо, ако катастрофалната ситуация с правата на човека в Северна Корея бъде изцяло потулена насред размразяването на дипломатическите отношения\", предупреди \"Амнести\", отбелязвайки \"почти тоталното пренебрегване на човешките права\" в Северна Корея.\r\n/БТА/\r\n ", "date": "2018.06.13", "title": "Ким иска да очарова света, но КНДР още е затвор под открито небе"}
{"url": "https://www.dnes.bg/notifikacii/2018/06/13/futbolnite-topki-v-rycete-na-edno-bedno-dete-ot-indiia.379167", "text": "София е клекнала в праха. Пред себе си е подредила ромбоидни кожени ивици, а в ръцете си държи една почти готова футболна топка. Момичето пробива твърдата кожа с две остри игли. \r\n\"Получавам суровия материал и го съшивам. Понякога си наранявам пръстите, страшно боли\", разказва детето от Северна Индия.\r\n\r\nВ повечето случаи София успява да изработи най-много две топки на ден. Ръчната изработка на футболни топки е трудна работа и отнема много време. На световния пазар една такава топка струва сто пъти повече, отколкото София получава за съшиването ѝ.\r\n\"Печеля по 10 рупии на топка, това са 13 евроцента. Моите братя и сестри също шият футболни топки\", разказва момичето.\rСофия е на 13 години. Откакто е на шест, тя клечи всеки ден пред колибата на своите родители в малко село в северната част на Индия - и шие топки, докато другите деца играят. Майка ѝ се срамува, че нейните синове и дъщери са принудени да работят като роби. \r\n\"Имаме нужда от тяхната помощ. Иначе не можем да преживяваме. В сутрешните часове обаче те все пак могат да ходят на училище\", обяснява жената.\r\nДецата ѝ ходят на училище едва от две години. Навремето в селото пристигнал сътрудник на една помощна организация. \r\n\"Изпрати децата си на училище. В Индия е задължително децата да ходят на училище\", казал той. \r\nРодителите на София били много изненадани - за първи път чували, че учебните занятия са задължителни. Така София тръгнала на училище. А била вече на 11 години.\r\nОттогава насам детето работи до посред нощ. \r\n\"Сутрин ходя на училище, а после шия. След това отивам в медресето и после пак шия\", разказва София. \r\nМилиони деца в Индия имат сходна съдба - принудени са да работят, за да преживяват семействата им. Работят в текстилната индустрия, по кариерите, в мините.\r\nВ същото време индийското правителство съобщава, че през последните десет години броят на децата-работници е намалял наполовина - благодарение на законова уредба, която гарантира правото на достъп до образование за всяко дете, а и заради глобите, които властите налагат на работодатели, наемащи нелегално деца. Миналата година обаче индийският парламент внесе поправка в закона срещу детския труд. Аргументът: за да се облекчи ситуацията на най-бедните семейства в страната. Съгласно въпросната законова поправка, децата под 14 години имат право да подпомагат семействата си. За София това означава, че на практика работи легално, тъй като с труда си подпомага своите бедни родители.\r\n\r\nСофия знае още отсега, че един ден иска да подсигури по-добър живот на собствените си деца. Мечтае да си намери добра работа, с която да печели достатъчно пари. \r\n\"Искам да стана лекарка. А децата ми ще следват и няма да шият футболни топки\", казва София. \r\nБез да подозира, че тази нейна мечта по всяка вероятност няма да се сбъдне.\r\n: Зилке Дитрих\r\n: \"\"\r\n", "date": "2018.06.13", "title": "Футболните топки – в ръцете на едно бедно дете от Индия"}
{"url": "https://www.dnes.bg/crime/2018/06/13/gdbop-razbi-narkogrupa-shestima-sa-v-aresta.379232", "text": "ГДБОП разби група за наркоразпространение. Операцията е проведена на териториите на Плевен и Ловеч, под ръководството на Специализираната прокуратура, съобщиха от МВР.\r\nОсвен служители на ГДБОП в нея са участвали и колегите им от Плевен, Ловеч, Враца, Монтана и полицаи от областните дирекции в Плевен и Ловеч.\r\nВ резултат на предприетите действия в къща в село Изворче са задържани трима мъже на възраст 23, 39 и 46 години, и 30-годишна жена.\r\nВ рамките на операцията, в Плевен били засечени два автомобила - \"Ситроен Берлинго\" и \"Мицубиши\", и задържани двамата водачи – на 40 и 50 години.\r\nИзвършени са процесуално-следствени действия на пет адреса и пет автомобила, в които са открити и иззети: марихуана, екстази, метамфетамин и амфетамин, както и електронни везни, 2800 лева, множество документи, мобилни телефони, преносим компютър и СИМ-карти.\r\r\n                    \r\n                    На задържаните са повдигнати обвинения за престъпления по НК и с прокурорско постановление мярката им за задържане е удължена до 72 часа.\n\r\nПо случая е образувано досъдебно производство за престъпление по чл.321, във връзка с чл.354 а от НК. \r\nРаботата по документирането му продължава под наблюдението на Специализираната прокуратура.", "date": "2018.06.13", "title": "ГДБОП разби наркогрупа, шестима са в ареста"}
{"url": "https://www.dnes.bg/politika/2018/06/13/simeonov-plashi-s-ostavka-ne-sreshtal-podkrepa-v-borbata-s-shuma.379264", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВицепремиерът Валери Симеонов заплаши, че може да напусне поста си, защото не получава подкрепа от правителството за закона за шума. \n\n\"Ако продължава това масово бойкотиране, какъв е смисълът човек да се мъчи нещо да направи\", попита Симеонов.\n\r\nМинистърът на туризма Николина Ангелкова саботира работата на правителството с идеята националните курорти да бъдат извадени от Закона за ограничаване на шума, категоричен е вицепремиерът.\n\r\nМеждувременно законът, който регламентира шума, бе приет от ресорната комисия в Народното събрание с 13 гласа \"за\" и 1 \"въздържал се\". Предложените промени предвиждат между 23:00 часа и 8:00 да се пази пълна тишина. Шумът от плавателни средства също се забранява, а за нарушителите ще има тежки глоби.\r\n                    \r\n                    \r\nИзключение се прави за обществени прояви, организирани от местната власт. Браншът подкрепя идеята големите туристически комплекси и малките курортни градчета да получат различен статут. Според бизнеса обаче, предложението музиката да спира в 23 часа в дискотеките е крайна.\n\r\n\r\n ", "date": "2018.06.13", "title": "Симеонов плаши с оставка, не срещал подкрепа в борбата с шума"}
{"url": "https://www.dnes.bg/akoshtete-vqrvaite/2018/06/13/nagore-nadolu-enot-izkachi-nebostyrgach-v-minesota.379254", "text": "Енот, попаднал на висок корниз на небостъргач в Сейнт Пол, Минесота, завладя интернет, след като започна да се изкачва по стената му, съобщи Асошиейтед прес, цитирана от БТА.\n\r\nПред сградата се струпаха хора, загрижени за съдбата на животното. Първоначално енотът се опита да слезе на земята, но когато не успя, тръгна нагоре. В сряда той стигна до покрива и хората се успокоиха, че поне няма да падне от стената.\n\r\nЕнотът успя да изкачи 23-етажната сграда, като вървеше нагоре-надолу и периодично преспиваше по корнизите.\n\r\nСлужбата за защита на животните в града постави капан с котешка храна на покрива, за да може енотът да бъде свален безопасно.\n\r\nМестното радио MPR направи хаштаг на енота #mprracoon. Той получи и акаунт в Туитър. Един от туитовете беше: \"Направих голяма грешка\". \r\n ", "date": "2018.06.13", "title": "Нагоре-надолу... Енот изкачи небостъргач в Минесота"}
{"url": "https://www.dnes.bg/obshtestvo/2018/06/13/trevojno-detskata-ni-smyrtnost-2-pyti-po-goliama-ot-es.379249", "text": "България отново е в дъното на класация, касаеща живота на децата ни. Детска смъртност у нас е два пъти по-високо в сравнение със страните от ЕС. \n\r\nТова каза доц. Христо Хинков, директор на Националния център по обществено здраве и анализи /НЦОЗА/ по време на кръгла маса \"Здравето на българите през 21 век - тенденции и предизвикателства\". \n\r\nДискусията е организирана от НЦОЗА, под патронажа на парламентарната комисия по здравеопазване. \"Българинът не цени здравето си - подчерта Хинков. - Детската смъртност в България е 6.5 на 1000 живородени деца, докато в ЕС е 3.6 на 1000 живородени\".\r\nПо думите му раждаемостта в страната ни намалява, а общата смъртност е доста негативен показател. В ЕС показателят за обща смъртност е много по-нисък, добави още Хинков.\r\r\n                    \r\n                    Най-голям процент за смъртността е свързан с болести на кръвообращението. България е на 9-о място от 189 страни по консумация на алкохол, а по тютюнопушене сред жените е на 12-о място.\n\r\nЕстественият прираст бележи все по-голям спад и България постепенно губи своето население, но има трайна тенденция за повишаване на средната продъжителност на живота.\n\r\nВ периода 2001- 2015 год. разходите за здравеопазване нарастват с 450 процента, като най-много средства се отделят за болнична помощ и лекарства за домашно лечение. \n\r\nДинамиката на здравно-демографските показатели обаче не се променя особено, а причините за това са недостатъчната ефективност на здравната система, терапевтичният процес е фрагментиран, а финансирането не е обвързано с показаните резултати.\n\r\nОптимизирането на ефективността на здравните ресурси е предизвикателство пред системата, каза още Хинков и подчерта, че лекарите са много добре обучени и показват високо ниво на професионализъм. \n\r\nБългарското здравеопазване е изправено пред редица предизвикателства, свързани с демографското състояние, неравенство и необходимостта здравната система да отговори на потребностите на гражданите, каза министърът на здравеопазването Кирил Ананиев, цитиран от БТА.", "date": "2018.06.13", "title": "Тревожно! Детската ни смъртност – 2 пъти по-голяма от ЕС"}
{"url": "https://www.dnes.bg/obshtestvo/2018/06/13/etajnata-sobstvenost-remonti-pari-i-skandali.379261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъбранията на блока са едно от най-омразните неща за живущите в него. Всеки един от нас е ставал свидетел на ситуации, при които винаги има разправии между живущите. Напрежението е особено високо, когато се урежда въпросът кой колко трябва да плаща в блока - за асансьор, за чистачка... и за ремонт. \n\r\nТвърде малко хора обаче знаят, че всъщност съществува Закон за етажната собстевност, който урежда всички тези проблеми. В сезона на ремонтите идва и сезонът на скандалите в блока. Знаем ли как да уредим законово несъгласията в жилищната ни сграда - в студиото на \"Директно\" коментира Ангел Вангелов, екперт в сферата на професионалните домоуправители. \r\n                    \r\n                    \r\n\"Според мен много хора знаят за същестуването на този закон, но по една или друга причина не искат да се запознаят с него. Хората, които не искат да участват в нищо градивно във един вход, правят всичко възможно това да остане така\", сподели Ангел Вангелов. \n\r\nЗа да се извърши обновяване на един вход, не е необходимо 100% съгласие от страна на живущите в него. За да се изпълни желаното, е нужно мнозинство от 67%. Какво става обаче, когато мнозинството вземе решение, но останалите откажат да платят? \n\r\n\"Това е проблемът - хората, които не искат да участват, отказват да платят и започват скандали.\", коментира още експертът. В тези ситуации законът предвижда различни санкции за хората, които отказват да спазват общия ред и да се съобразяват с общите събрания. \n\r\n\"За да се стигне до санкции, първо трябва да се изпълнят редица изисквания и да са налични много документи, тоест сградата да е административно изрядна. Едва тогава може да се поиска съдействие от общината\", обясни Ангел Вангелов.\n\r\nРазходите в блока се разпределят по различен начин. Битува схващането, че който живее на ниските етажи, плаща по-малко за асансьор. Така ли е наистина? \n\r\n\"В закона такова нещо няма. Общите инсталации, в това число и асансьорите, се поддържат от всички. Това значи, че без значение на кой етаж живееш, трябва да плащаш за подръжката на асансьора. Този тип разходи са така наречените комунални разходи и се разпределят на база брой живущи\", коментира в \"Директно\" експертът в сферата на професионалните домоуправители. \n\r\nКоя е крайната мярка за тези, които не спазват реда и могат ли действително да бъдат изведени от блока? ", "date": "2018.06.13", "title": "Етажната собственост - ремонти, пари и... скандали"}
{"url": "https://www.dnes.bg/politika/2018/06/13/evreite-vinagi-shte-gledat-na-bylgariia-kato-svetlina.379234", "text": "\n\r\n\"Евреите по света винаги ще гледат на България като светлина, която прониза тъмнината по време на ужасяващите години на Холокоста, който отне живота на толкова много евреи в цяла Европа. България е една от малкото страни, които действаха с огромен морален кураж и затова евреите по цял свят ще бъдат вечно благодарни\".\r\nТова се казва в посланието на президента на Световния еврейски конгрес (СЕК) Роналд Лаудер, което бе връчено на българския министър-председател Бойко Борисов, съобщи правителствената пресслужба. Двамата се срещнаха в Йерусалим в рамките на официалната визита на българския премиер в Държавата Израел.\r\n                    \r\n                    \r\n\"Особено сме благодарни за усилията Ви да предотвратите София да бъде използвана от неонацистки групи за проява на послания на омраза и ксенофобия, което е в пълен разрез с дългата и вдъхновяваща традиция на религиозна толерантност и уважение на България\", се посочва още в посланието на Световния еврейски конгрес.\n\n\r\nПо време на срещата президентът на СЕК Роналд Лаудер подчерта още веднъж личния си ангажимент да засили историческите връзки, които свързват евреите и българите. \"Малката, но динамична, еврейска общност в България, представлявана от организацията Шалом, е особено ценен мост между нашите два народа, с особен принос към разцвета на българската и еврейска култура\", заяви още Лаудер.\n\r\nНа церемонията по връчването на посланието на СЕК присъстваха също вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор за борба с антисемитизма Георг Георгиев, кметът на София Йорданка Фандъкова и други официални лица.\n\r\n ", "date": "2018.06.13", "title": "Евреите винаги ще гледат на България като светлина!"}
{"url": "https://www.dnes.bg/kino/2018/06/13/holivudski-bliasyk-u-nas-idva-orlando-blum.379248", "text": "Холивудската звезда Орландо Блум ще пристигне у нас през август, за да се включи в снимките на филма „The Outpost“.\n\r\nВ лентата, режисирана от Род Лори, актьорът от \"Троя\" и \"Карибски пирати\" ще облече униформата на американски войник в Афганистан на прага на битката при Камдеш, съобщава \"Монитор\".\n\r\nЗаедно с Блум за снимките на продукцията ще пристигне и Скот Истууд, 32-годишният син на кинолегендата Клинт Истууд. Посещението на звездите у нас ще съвпадне и с популярния йога фестивал Udaya Live, който тази година ще се проведе от 15 до 20 август в Правец.\n\r\n„Очакваме ги, стига да имат свободен ден покрай ангажиментите им, да дойдат и на фестивала“, обясни Ярив Лернер – изпълнителният директор на \"Ню Бояна\" и организатор на Udaya Live.\r\r\n                    \r\n                    Вижте още новини за звездите в", "date": "2018.06.13", "title": "Холивудски блясък у нас. Идва Орландо Блум"}
{"url": "https://www.dnes.bg/politika/2018/06/13/uprek-ot-gerb-prezidentyt-s-iasna-politicheska-okraska.379266", "text": "Народният представител от ГЕРБ Маноил Манев заяви, че президентът Румен Радев има ясна политическа окраска в лицето на БСП. По думите му обаче не е ясно дали държавният глава е функция на социалистическата партия или обратно.\n\r\n\"Празните твърдения в устата на един президент, непопълнени с доказателства, с действия, започват да олекват\", каза в студиото на \"Денят ON AIR\" Маноил Манев. Депутатът допълни също, че усеща, че Румен Радев иска да се смени Конституцията на страната, за да получи повече власт президентската институция.\n\r\n\"Поредицата изявления на президента по отношение на парламента и парламентарната република, показват, че са му отеснели политическите и конституционните дрехи\", категорично заяви Манев пред Bulgaria ON AIR.\r\n                    \r\n                    \r\nНародният представител от мнозинството коментира и готвения вот на недоверие от опозицията, който БСП внася към правителството с тема \"Сигурност\" и несправянето на кабинета с престъпността. Манев посочи, че това е едно упражнение, което опозицията трябва да прави, но попита защо, ако от БСП са убедени във внасянето на вота, не се опитват да съберат политическа подкрепа от другите опозиционни партии.\n\r\n\"То е ясно, че си се хвърлил да направиш едни политически точки, да покажеш, че си опозиция\", допълни още Маноил Манев.\n\r\nНародният представител от ГЕРБ беше категоричен още, че хората, които оповестиха този вот, нямат нищо общо с темата му, а именно сигурността.\n\r\n\n\r\n ", "date": "2018.06.13", "title": "Упрек от ГЕРБ: Президентът с ясна политическа oкраска"}
{"url": "https://www.dnes.bg/politika/2018/06/13/deputat-ot-bsp-sektor-sigurnost-e-probit-i-kolabira.379267", "text": "Трагедията със загиналите пилоти в авиобаза \"Крумово\" стана повод за политическо противопоставяне - БСП внася вот на недоверие към правителството заради провала на кабинета в сектор \"Сигурност\". По темата в студиото на Bulgaria ON AIR говори депутатът от БСП Стоян Мирчев. \n\"В сектор \"Сигурност\" нещата се влошават. От шест хеликоптера Ми-17 функционира само един и той падна. Ясно е, че в този сектор нещата колабират\", заяви народният представител.\n\r\n\"Нормално ли е затворник да бяга и да се опитва да го спре чистачката, след което да го убие сутеньор? Полицията е само говорител в тези събития\", категоричен бе Мирчев, визирайки случая с избягалите рецидивисти от Централния софийски затвор.\r\n                    \r\n                    \r\nМирчев напомни, че европредседателството започна с няколко показни убийства, както и за неизправностите по оградата ни на границата с Турция. \"Това е третият мандат на ГЕРБ, за да продължават да се оправдават с някого. МВР се води по този път още от кабинета Борисов 1\", каза той в \"Денят ON AIR\".\n\r\nСтоян Мирчев уточни, че тази седмица се довършват мотивите във вота на недоверие и той ще бъде внесен следващата седмица.\n\r\n\"Целият сектор е пробит - полицаи протестират, също и охранителите на затворите. Всеки ден сме свидетели на насилие по магистралите, обири, има връх в битовата престъпност. Аз лично съм изчерпал доверието си към кабинета \"Борисов\", не вярвам, че ще има промени\", каза още \"червеният\" депутат.\n\r\nТой поясни, че вотът на недоверие е повод за важен дебат, нужно е да се говори за проблемите, за да се намерят техните решения. Мирчев изрази очакване за подкрепа в лицето на Веселин Марешки, Красимир Каракачанов и Валери Симеонов.\r\n ", "date": "2018.06.13", "title": "Депутат от БСП: Сектор \"Сигурност\" е пробит и колабира"}
{"url": "https://www.dnes.bg/notifikacii/2018/06/13/rusko-semeistvo-kyta-90-g-vmesto-korana-nakazatelen-kodeks.379228", "text": "Семейство от руската република Башкирия ревностно съхранява над 90 години Наказателния кодекс на бившия Съветски съюз, смятайки го за... Корана. \n\r\nКнигата от 1926 г. била написана на башкирски език, но с арабски букви, пише ТАСС. \n\r\n\"Възрастната собственичка на книгата от дълги години я мислела за Корана и я слагала под главата на детето си. Когато момчето пораснало, то започнало работа в милицията\", казаха от пресслужбата на МВР на Башкирия.\r\nСега, когато ценното издание вече е предадено в местния музей на МВР, Рафия Зинатулина разказва, че въпросната книга се е предавала в семейството й от поколение на поколение.\r\n\"Майка ми казваше, че това е свещена книга, тя трябва да се увива в плат и да се слага под възглавницата, така че децата да бъдат спокойни и да не капризничат. И чак след толкова години открихме, че това е Наказателният кодекс на РСФСР редакция 1926 година\", обяснява жената.\rОбъркването било разкрито от хора от семейството, опитали се да преведат заглавната страница на семейната \"реликва\".\r\nNewsru.com пояснява, че от 1923 г. до 1930 г. писмеността в Башкирия е била на основата на арабската азбука. Затова според блогъра Turbolunokhod наказателният кодекс е бил написан с арабски букви на башкирската версия на старотатарския език /използват в Башкирия до 1923 г./ или с арабски букви вече на башкирски език. Блогърът недоумява как е било възможно малката по обем книжка да бъде объркана с Корана, който е на около 600 страници. ", "date": "2018.06.13", "title": "Руско семейство къта 90 г. вместо Корана – Наказателен кодекс!"}
{"url": "https://www.dnes.bg/sofia/2018/06/13/triabva-li-i-na-sofiia-ploshtadka-za-gorene-na-otpadyci.379229", "text": "До преди 10 години София депонираше 100% от отпадъците си и те не се използваха като ресурс. С изграждането на този завод ще се финализира цялостният процес по оползотворяване на отпадъците.\r\nТова коментираха Николай Стойнев, зам.-председател на СОС и Иван Велков, зам.-председател на СОС, в предаването \"В развитие\" с водещ Светозар Димитров по .\n\r\nСпоред Стойнев с изграждането на първите две фази – завод за механично биологично третиране и инсталация за компостиране, в момента София успява да разделя, рециклира част от отпадъците и има една компонента, която може да бъде оползотворена енергийно.\r\r\n                    \r\n                    С изгарянето на така нареченото алтернативно гориво, могат да бъдат отоплявани около 40 000 домакинства за цяла година. \"Проектът ще има и икономически и екологични ползи\", допълни той.\n\r\nСтойността на този проект е 157 млн. евро, от които близо 92 млн. евро ще бъдат безвъзмездно финансиране от ЕС, а за останалите 65 млн. евро, които трябва да се осигурят от Столична община, ще бъде осигурен кредит от Европейската инвестиционна банка при изгодни условия.\r\nОще повече, че миналата седмица бе повишен и кредитният рейтинг на Столична община. Това е възможност да се използва ресурс, който има сериозна икономическа възвращаемост и подобрява екологичните показатели.\n\r\nИван Велков коментира, че се притесняват от недостатъчната обективна и изчерпателна информация за конкретни параметри на това, което се предвижда да се получи. Той припомни още, че за последните няколко години във връзка с промени, нормативна уредба на ниво европейско законодателство, директиви, препоръки, включително и с местното законодателство, този проект периодично е претърпявал корекции, промени и актуализации.\r\n\"Докато са се случвали тези неща, явно не е използван пълният капацитет на експерти и алтернативни решения, технологии и модели в процес на работа. За нас проблемът е дали това е най-доброто технологично и икономическо решение\".", "date": "2018.06.13", "title": "Трябва ли й на София площадка за горене на отпадъци?"}
{"url": "https://www.dnes.bg/pop/2018/06/13/potvyrdeno-sting-i-shagi-shte-peiat-u-nas.379257", "text": "Във връзка с предстоящите концерти на 19 и 20 юни на Стинг в Античен театър Пловдив и участието в тях на реге звездата Шаги, се появиха в медиите доста спекулации, затова, че публиката е информационно заблудена и че Шаги подменя по някакъв начин хедлайнера Стинг.\n\r\nИскаме да ви уверим, че такива твърдения са абсолютно неоснователни. Концертите ще протекат по следния график: вратите на Античния театър в Пловдив ще бъдат отворени в 18:30 часа. Около 20:15 часа ще излязат Стинг и Шаги заедно на сцената и ще изпълнят три песни от новия им съвместен албум \"44/876\". \n\r\nСлед това Шаги ще продължи сам с три от най-големите си хитове. От там нататък до края на концертите Стинг ще изпълни собствената си програма, включваща всички любими песни от огромното му творчество, с времетраене около час и 30 минути.\r\n                    \r\n                    \r\nОчевидно е, че голям артист като Стинг винаги във всяко ново турне търси да представи нещо специфично, за да направи концертите си уникални и незабравими спектакли. \n\r\nВ последния му концерт в \"Арена Армеец\" миналата година специален гост беше синът му Joe Sumner. Този път Шаги ще бъде един допълнителен бонус за българската публика.", "date": "2018.06.13", "title": "Потвърдено - Стинг и Шаги ще пеят у нас!"}
{"url": "https://www.dnes.bg/snimka-na-denia/2018/06/13/letnite-jegi-zapochnaha-v-sevlievo-izmeriha-34-c.379250", "text": "Летните жеги в страната започнаха още преди да е настъпило астрономическото лято. \r\nДнес в Севлиево бяха измерени 34 градуса на сянка, а в понеделник и във вторник температурата е била 33 градуса, съобщи за БТА метеорологът Иванка Иванова.\r\nГрадът обаче все още е далеч от рекордните 44,8 градуса, измерени през юли 2007 година. \r\nПо думите на Иванова в Севлиево през лятото и през зимата се наблюдават най-големите температурни амплитуди в страната, тъй като градът е разположен в котловина, където въздушните маси се задържат.", "date": "2018.06.13", "title": "Летните жеги започнаха! В Севлиево измериха 34°C"}
{"url": "https://www.dnes.bg/obshtestvo/2018/06/13/spodelenoto-pytuvane-v-bylgariia-udobstvo-ili-risk.379244", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСподеленото пътуване набира все по-голяма популярност у нас. Само чрез интернет търсачките може да намерите хиляди платформи, чрез които да си осигурите бърз и лесен достъп да определена желана локация.\n\r\nПо този начин от две години пътува и любителят на екстремни преживявания Ивайло Вълчев. Така той се е запознал с хора от различни професии – от режисьор до модел и от прокурор до треньор на спортен отбор.\n\r\n\"Винаги, когато реша да пътувам по този начин, внимателно проучвам профила на шофьора, който предлага пътуването\", споделя Иво, който е чувал не малко истории от негови познати, които са били \"на косъм\" от рискови ситуации. Една от тях била с момиче, станало вероятно свидетел на незаконна сделка с наркотици.\r\r\n                    \r\n                    На изнервен и притеснителен шофьор попада Денислав Чолаков, който често пътува споделено от София до Пловдив, тъй като там живеела неговата приятелка.\r\n\"Помня, че имах случай, в който собственикът на автомобила караше много бързо. Направихме му забележка и в крайна сметка се поправи\", казва още Денис.\r\nПовече за рисковете, които крие споделеното пътуване и защо все повече млади хора го предпочитат - вижте в репортажа на \r\n ", "date": "2018.06.13", "title": "Споделеното пътуване в България – удобство или риск?"}
{"url": "https://www.dnes.bg/football/2018/06/13/iero-shte-spasiava-ispaniia-na-mondiala.379238", "text": "Легендата на Реал Мадрид Фернандо Йеро официално бе обявен за треньор на Испания и ще води Ла Фурия на световното първенство. \n\r\nРаздялата с Хулен Лопетеги и бурните събития около тима вчера накараха президентът на федерацията Луис Рубиалес да действа бързо и той се спря на спортния директор.\n\r\nПървоначално се смяташе, че отборът може да бъде воден от тандема Йеро-Алберт Селадес или пък само от младежкия наставник. В крайна сметка изборът падна върху Йеро.\n\r\n\"Фернандо Йеро поема позицията на национален треньор за световното първенство в Русия. Той ще даде пресконференция заедно с Луис Рубиалес от 18,30 часа местно време (18,30 българско). След това той ще проведе първата си тренировка, а в петък ще бъде начело на отбора в сблъсъка с Португалия\" се казва в официалното съобщение на федерацията.\r\r\n                    \r\n                    Малко по-рано днес испанският селекционер Хулен Лопетеги бе уволнен от поста селекционер на Испания. Причината бе, че снощи стана ясно, че специалистът ще поеме Реал Мадрид след края на първенството в Русия.\r\n", "date": "2018.06.13", "title": "Йеро ще спасява Испания на Мондиала"}
{"url": "https://www.dnes.bg/notifikacii/2018/06/13/niama-zet-svat-brat-chakat-rodnina-na-ispanskiia-kral-v-zatvora.379259", "text": "Испанските съдебни власти дадоха на зетя на испанския крал Фелипе VI 5-дневен срок да се яви в затвора за излежаване на присъдата си от 5 г. и 10 месеца, наложена му за няколко престъпления, сред които измами и неплащане на данъци, предадe Ройтерс. \n50-годишният Иняки Урдангарин, който живее със съпругата си, принцеса Кристина - сестрата на краля, и четирите им деца в Швейцария, се яви днес в съда в Палма де Майорка, за да получи уведомлението за решението на съда. Осъденият пристигна с редовен полет от Женева. \n\r\nМиналата година провинциалният съд в Майорка прецени, че Урдангарин е присвоил около 6 млн. евро, използвайки привилегирования си статут в кралското семейство, за да получи обществени поръчки, свързани със спортни събития. \r\nСамият той е бивш активен спортист и състезател по хандбал. \n\r\nВъв вторник испанският върховен съд потвърди решението на по-долната съдебна инстанция, но оправда Урдангарин по обвинението за подправяне на документи и намали затворническата му присъда с 5 месеца. \n\r\nПринцеса Кристина пък бе глобена затова, че се е възползвала от престъпните деяния на съпруга си, съобщава БТА.\r\n ", "date": "2018.06.13", "title": "Няма зет, сват, брат! Чакат роднина на испанския крал в затвора"}
{"url": "https://www.dnes.bg/cars/2018/06/13/kym-raia-sys-stil-nigeriec-pogreba-bashta-si-v-bmw-h6-za-66-000.379218", "text": "Нигериец погреба баща си в ново BMW Х6, за да може той да се отправи към рая със стил, съобщиха местните медии.\r\nБогатият син, чието име е Азубуике, загубил наскоро възрастния си баща, комуто, според слуховете, преди време обещал да му подари скъп автомобил.\r\nЗатова, след като таткото се споминал в град Ихиала, синът купил BMW X6 за 66 000 долара, в което решил да го погребе.\r\nНевероятната снимка, направена на погребението, показва как всъдеходът се пуска в огромен гроб с дълбочина около 2 метра. Това станало с помощта на специално поставени трупи.\r\nСнимката стана огромен хит в интернет. Местните се шегуват, че благодарение на добрата навигация на всъдехода починалият без проблем ще намери най-прекия и безопасен път до рая.\r\r\n                    \r\n                    През 2015 г. подобно погребение също предизвика небивал интерес. Тогава нигерийски милиардер от град Енугу погреба майка си в чисто нов Hammer. Наскоро пък китаец бе погребан в любимия му автомобил Hyundai Sonata.\n\r\n", "date": "2018.06.13", "title": "Към рая – със стил! Нигериец погреба баща си в BMW Х6 за $66 000"}
{"url": "https://www.dnes.bg/stranata/2018/06/13/samo-za-mesec-akciia-kolan-spipa-800-dushi.379225", "text": "800 човека без колани в колите в рамките на месец, показва проверка на прокуратурата. \r\nПроверени са леки коли, пътнически автобуси, както и товарни камиони. Само за седмица в края на април са установени над 200 случая на водачи и пътници, които не използват предпазни колани, като 80 от тях са нарушения на автобуси, пишат от \"\". \r\nДо проверките се стигна след редицата медийни репортажи по темата. Припомняме, че през април при тежка катастрофа на АМ \"Тракия\" между автобус на пътническата компания \"Юнион Ивкони\" и лек автомобил загинаха 6 души, а 20 други бяха ранени.\r\nТогава министърът на транспорта Ивайло Московски заяви, че ще се обсъждат промени в Закона за движение по пътищата, при които използването на колани в автобусите ще стане задължително.", "date": "2018.06.13", "title": "Само за месец: Акция \"Колан\" спипа 800 души"}
{"url": "https://www.dnes.bg/obshtestvo/2018/06/13/unikalno-bylgarin-se-spuska-sys-snoubord-ot-shisha-pangma.379253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Уникален опит за спускане със сноуборд от Шиша Пангма в Хималаите предстои тази есен. Проектът е на един от най-добрите родни сноубордисти Владимир Павлов, който – ако успее да го реализира – ще стане и първият екстремен спортист с подобно постижение в света.\r\nТой има повече от 20 години опит в планинарството. По родните планини, Алпите, Доломитите, Кавказ, Алборз, Памир – неговото поле на действие и нещото, което го описва най-добре са белите върхове и дирята, която оставя с карането си. \n\r\nПрез 2016 година спуска със сноуборд най-високия връх на Иран и Близкия Изток (Дамаванд, 5671м), а миналата година подвигът му беше връх Ленин в Памир, висок 7134 метра. И въпреки огромния риск – всичко мина по план! \r\n                    \r\n                    \r\nВъпреки случилото се с Боян Петров на Шиша Пангма, Владимир и за миг не се е разколебал да реализира проекта си, за който търси и спонсори.\r\nМоже да го подкрепите чрез платформата \n\r\nЗащо сега Павлов си постави като цел Шиша Пангма, колко точно опасно е начинанието и доколко може да се контролира рискът във високата планина – разговор със сноубордиста във видеото на \n\r\n ", "date": "2018.06.13", "title": "Уникално: Българин се спуска със сноуборд от Шиша Пангма"}
{"url": "https://www.dnes.bg/notifikacii/2018/06/13/dvama-bratia-prebiha-myj-do-grobishteto-v-kyrdjali.379251", "text": "Двама души са задържани в Районно управление на МВР-Кърджали за хулигански действия и нанесен побой на 23-годишен мъж, съобщиха от МВР. \r\nИнцидентът станал на 11 юни около 12.30 часа в района на гробищния парк. \r\nДвама братя, на 20 и 25 години, отправили заплахи и нанесли удари на мъж, с когото имали и предишни спорове.\r\nСлужители на сектор \"Охранителна полиция\" продължават работата по случая по чл. 325, ал.1 от Наказателния кодекс за хулиганство.", "date": "2018.06.13", "title": "Двама братя пребиха мъж до гробището в Кърджали"}
{"url": "https://www.dnes.bg/notifikacii/2018/06/13/predlojiha-trymp-za-nobelovata-nagrada-za-mir.379273", "text": "Норвежки депутати съобщиха официално, че са предложили американския президент Доналд Тръмп за Нобеловата награда за мир, предаде ДПА.\r\nПер-Вили Амундсен каза за Норвежкото радио и телевизия, че случващото се е историческо и че е стартиран процес, който може да допринесе за световния мир.\r\nГрупа американски законодатели също обявиха наскоро, че са предложили Тръмп за Нобеловата награда.\r\nНорвежкият Нобелов комитет обяви, че тази година е получил 328 номинации за наградата за 2018 г. Комитетът съветва номиниращите да не разкриват кого са предложили, но няма официална забрана това да се прави. \r\nПолитици, учени и преподаватели, бивши носители на наградата, директори на изследователски институти за мир и бивши и настоящи членове на Нобеловия комитет имат право да правят предложения кой да бъде отличен.\r\nНаградата е учредена през 1901 г. от Алфред Нобел - шведския учен, изобретил динамита, припомня БТА.", "date": "2018.06.13", "title": "Предложиха Тръмп за Нобеловата награда за мир"}
{"url": "https://www.dnes.bg/obshtestvo/2018/06/13/vryshtane-na-raka-ili-smyrt-gotviat-limit-na-lychelechenieto.379263", "text": "Здравната каса въведе ограничения за лъчелечението при онкоболните, което предизвика напрежение и скандал. Лимитът засяга всички центрове за лъчетерапия у нас. Мярката не е съгласувана с гилдията на лъчетерапевтите.\n\r\nРавносметката е, че хиляди онкоболни в страната могат да се окажат в листите на чакащите. Статистиката сочи, че онкоболестите поразяват над 30 хиляди души годишно у нас, като повече от половината болни се нуждаят от лъчелечение.\r\nДруг факт е, че само преди няколко години беше закупена високотехнологична апаратура за тази терапия за милиони левове. \n\r\nСлед наложените лимити от Здравната каса обаче, десетки хиляди българи ще чакат ред за животоспасяващото лечение. Зелена светлина кой кога да се лекува ще дават не лекуващите онколози, а комисия на Здравната каса. Ако пациентите надвишават наложените лимити, лечението им ще се отлага за следващи периоди.\r\n                    \r\n                    \r\nЦелта на ограниченията е икономия. Спестената сума обаче би била едва около 8 милиона лева при общ бюджет на Здравната каса близо 4 милиарда годишно, изчислява националният консултант.\n\r\n\"Все пак сме положили Хипократова клетва и трябва да се грижим по най-добрия начин. Което означава, че и след изчерпване на лимитите, ние ще лекуваме по най-добрия начин. Но това води до по-големи разходи\", заяви Румен Лазаров. \n\r\nСпоред лекарите лимитите ще увеличат наплива за скъпо лечение в чужбина, което държавата отново ще бъде длъжна да плаща.\n\r\nОт Касата заявиха, че определените месечни обеми дават възможност за планиране на пациентите, нуждаещи се от този вид лечение. Обещават също, че няма да има онкоболни, останали без необходимата терапия.\n\r\nОсвен ограничен достъп до лъчетерапия, ще има лимит и върху ПЕТ-скенерите. Труднодостъпни остават и още образни изследвания.\r\nПред bTV болна от рак, която се лекува с лъчелечение, обяви че ограничаването на облъчването би означавало връщане на болестта или смърт.\r\n ", "date": "2018.06.13", "title": "Връщане на рака или смърт! Готвят лимит на лъчелечението"}
{"url": "https://www.dnes.bg/notifikacii/2018/06/13/avstraliec-za-edna-izolirana-strana-v-phenian-sa-poddyrjani-no-ednakvi.379211", "text": "Понеделник вечер, 16 април 2018. Австралиецът Алек Сигли тъкмо е заел мястото си в залата на \"East Grand Theater\" в Пхенян. След броени минути на сцената трябва да излезе съставът на китайския държавен балет. Много бързо обаче става ясно, че същинските звезди тази вечер не са танцьорите.\n\r\n\"В центъра на залата бяха поставени големи червени кадифени столове. Явно за ВИП-гости\", пише Алек в блога си.\n\r\nТой разказва, че студентите започнали да се чудят за кого ли са предназначени изисканите кресла. Повечето предполагали, че са за китайския посланик или за някои високопоставени севернокорейски служители. Изведнъж обаче по високоговорителите прозвучал глас, който съобщил на публиката, че лично Ким Чен Ун ще гледа спектакъла. \r\n\"Той влезе през една странична врата, съпроводен от съпругата си, сестра си и от висши севернокорейски и китайски офицери. Публиката започна ентусиазирано да ръкопляска и да крещи с пълно гърло: \"Да живее, да живее!\". Хората от реда, на който седна Ким Чен Ун, ръкопляскаха като луди. Това продължи около пет минути, въпреки че севернокорейският лидер приканваше с жестове публиката да се успокои\", пише Алек в своя блог и допълва, че атмосферата е била наелектризирана. \n\r\n\"Виждал съм подобни сцени по телевизията. Но на живо е нещо съвсем различно\", коментира още той.\n\r\nПо това време 28-годишният Алек прави своите първи стъпки като студент в университета Ким Ир Сен в Пхенян. Той е в Северна Корея от едва две седмици и тъкмо се е записал в специалността \"Съвременна севернокорейска литература\". \n\r\n\"Отдавна имах намерение да следвам в Северна Корея. Говоря свободно корейски. Седем години съм учил езика в Сеул\", казва Алек.\r\n\r\n\n\r\nОсвен Алек, в университета Ким Ир Сен има само още двама студенти от западни държави. Единият е от Франция, а другият - от Канада. От Азия има цели 50 - от Виетнам, Камбоджа, Лаос или Монголия, като най-многобройна е групата на китайските студенти. \n\r\nКитайското правителство спонсорира 25 студенти за по два семестъра. \n\r\n\"Сред учащите има деца на китайски предприемачи, както и деца на дипломати от различни страни, чиито родители работят в посолствата в Пхенян\", посочва Алек в блога си.\n\r\nАлек вече е свикнал с живота в Пхенян. Той живее в студентско общежитие. Из града се разхожда с колело. Казва, че можел да се движи свободно из Пхенян, без постоянен \"съпровод\". Заедно с един севернокорейски студент обитава двойна стая със собствена баня. \n\r\n\"В студентското общежитие има ресторант, кафене, фитнес център, тенис маси и баскетболно игрище. В двора на общежитието има много зеленина и цветя\", пише той в блога си. Алек описва сградата на общежитието като \"естетична и впечатляваща, но същевременно строга и семпла\". \n\r\n\"Естествено, навсякъде има и пропагандни лозунги. По време на занятия студентите носят униформи. Косите трябва да са късо подстригани. Всички изглеждат много прилично поддържани, но и някак си еднакви\", посочва той.\n\r\nАлек също носи униформа по време на лекциите, но все пак е по-различен. Чуждестранните студенти имат привилегии. \n\r\n\"Ние имаме, например, достъп до интернет. А севернокорейските студенти - не. На практика, в Северна Корея съществуват две строго разделени мобилни мрежи. Чужденците могат да телефонират с мобилните си телефони и в чужбина, а севернокорейците - не\", пише той. Освен това, двете мобилни мрежи не са съвместими. Тоест, Алек не може да телефонира в севернокорейската мобилна мрежа.\n\r\nСмартфонът е най-важната му връзка с външния свят. Само че на територията на университета понастоящем никой няма достъп до интернет. Също и чуждестранните студенти. Няколко пъти Алек е използвал интернет връзката във виетнамското посолство, където живее негов състудент.\r\n\r\n\n\r\nАлек вече се е сприятелил със своя съквартирант, който е севернокореец. \n\r\n\"В повечето случаи си говорим за незначителни неща. Но понякога зачекваме и политиката. Един път моят съквартирант ме попита дали Австралия е еднопартийна държава. Това ме изненада. От друга страна се оказа, че той знае доста неща за САЩ и Великобритания, например. Той следва английска филология и посещава семинари по политика, право и икономика\", разказва Алек.\n\r\n28-годишният австралиец споделя, че като цяло севернокорейските студенти са любопитни и жадни за знания. \n\r\n\"Те искат да научат от нас, чужденците, повече неща за различни световни събития. Те иначе няма как да получат тези информации. Държавните медии информират много късно или пък изобщо не поднасят информации. Севернокорейските студенти се интересуват особено силно от политическите развития около Корейския полуостров. Опитват се обаче да следят и другите новини. Един севернокорейски студент, например, знаеше много повече от мен за търговската война, подета от САЩ\", споделя Алек Сигли.\r\n\r\n\n\r\n\"Всички студенти очакват с нетърпение срещата между Доналд Тръмп и Ким Чен Ун в Сингапур\", написа Алек в блога си преди няколко дни. Той споделя, че в севернокорейските медии не е открил нищо за първоначалния отказ на Доналд Тръмп и последвалите събития. \n\r\n\"Тук никой не информира за това. Нито пък беше публикувана обширна информация за второто посещение на американския външен министър Помпео в Пхенян. Публикуваха само едно кратко протоколно съобщение\", казва Алек.\n\r\n\"Повечето медийни информации в Северна Корея са с антиамериканска насоченост. Хората в страната все още възприемат САЩ като врагове и аргесори. Но общата антиамериканска нагласа постепенно утихва. Така, например, в Пхенян беше свален един плакат, на който беше изобразено как севернокорейски ракети разрушават Вашингтон\", споделя Алек. \n\r\nТой възнамерява да остане в Северна Корея още две или три години. И когато се върне в Австралия, ще има в багажа си не само магистърската си степен по съвременна севернокорейска литература, но и много дълбоки впечатления от една изолирана страна, както казва той самият.\n\r\n: Естер Фелден: \"\"\r\n", "date": "2018.06.13", "title": "Австралиец за \"една изолирана страна\": В Пхенян са поддържани, но еднакви"}
{"url": "https://www.dnes.bg/zvezdi/2018/06/13/jivot-v-imenieto-na-madona-za-35-miliona.379239", "text": "От няколко години вече Мадона избира Америка за постоянен адрес, а когато го направи през 2013, определено беше със стил.\n\r\nПопулярното имение на певицата в Бевърли Хилс, разположено на Sunset Boulevard, наскоро бе пуснато на пазара срещу $35 милиона.\n\r\nСъдейки по детайлите на къщата, тя наистина изглежда като перфектния дом за Мадона.\n\r\nКомплексът е с осем спални и 14 бани и може да се похвали с две къщи за гости, 15-местно домашно кино и седем камини.\n\r\nИнтериорът на дома е претърпял основен ремонт и е актуализиран с ръчно изработени шкафове, нови мраморни плотове, подове от дърво, бар, дизайнерска кухня и фитнес център от висок клас.\n\r\nЦената вече изглежда уместна, особено ако се има предвид, че първоначалната инвестиция на Мадона е била $19,5 милиона, когато я купува от актрисата Села Уорд през 2013 година.\r\n                    \r\n                    \r\nДнес емблематичната попзвезда се е установила извън Щатите, а наскоро закупи и дом в Лисабон, Португалия, който определено е достатъчно голям, за да побере цялото ѝ семейство.\r\nВижте имението на Мадона в галерията на ", "date": "2018.06.13", "title": "Живот в имението на Мадона: За $35 милиона"}
{"url": "https://www.dnes.bg/notifikacii/2018/06/13/na-stroeja-na-26-c-rabotnici-s-rokli-i-poli.379231", "text": "\n\r\nРазгневени служители, на които им е казано, че е забранено да носят къси панталонки, докато работят на 26°C, успяват да запазят комфорта си, като носят поли.\r\nБританците, които работят в Чертси, Съри, са ужасени от новите правила за здраве и безопасност, които им забраняват носенето на шорти.\r\nКогато разбраха, че могат да заобиколят забраната, като носят дамско облекло, благодарение на регламентите за равнопоставеност между половете, те се появиха на работа, облечени в поли и рокли.\r\n\"Ще си намеря друга работа. Но някои от другите момчета наистина се борят и се чувстват неудобно в джинсите\", споделя един от служителите пред \"Daily Mail\".  \r\nТе са осъзнали, че след като има жени, работещи с поли в офиси на една и съща територия, значи те също могат да го правят. Работниците казват още, че са били вдъхновени от ученици, носещи поли, за да заобиколят забраната за късите панталонки.", "date": "2018.06.13", "title": "На строежа, на 26°C: Работници с рокли и поли"}
{"url": "https://www.dnes.bg/izlojbi/2018/06/13/sinyt-na-kolio-karamfilov-falshificirat-kartini-na-bashta-mi.379230", "text": "\n\r\nКольо Карамфилов е един от най-разпознаваемите български художници, чийто картини предизвикват сериозен интерес сред колекционерите. Името на Карамфилов обаче е намесено в скандален случай, за който сигнализира неговия син - Росен Карамфилов.\r\nПо думите му, приятел на баща му фалшифицирал картини и ги е продал като оригинали. Той използва профила си във Facebook, за да разкрие машинацията и е категоричен, че случаят няма да бъде оставен без последствие.\r\nЕто и неговият пост, в който Росен в прав текст обвинява Владимир Шишков за фалшификациите. \r\n\"Внимание! Трябва да споделя нещо важно. Нещо, което от няколко дни ми е заседнало като буца в гърлото. Нещо, което отказвах да повярвам. Нещо, което е извън пределите на морала и на липсата на такъв. Тези четири картини са фалшификати на баща ми, Кольо Карамфилов. Живописи. Платна. Погледнете ги, дами и господа. Просто ги погледнете. Това не е Кольо. Искам да обърна внимание, че още десет човека, художници потвърдиха. Ще попитате кой извърши престъплението. Веднага ви казвам името на човека, продал и на всичкото отгоре най-вероятно нарисувал тия отвратителни реплики. ВЛАДИМИР РАДУЛОВ ШИШКОВ.\r\r\n                    \r\n                    Приятел. Човек сядал на една маса с баща ми. Сега ме е блокирал и сигурно няма да види тоя пост, но дано племенниците му, с които впрочем съм близък, му предадат. Чудя се как спи. Чудя се как не го е срам от самия него. Но той е такъв. Всички това ми казват. Аз обаче, като единствен наследник на Кольо Карамфилов, няма да оставя нещата така. Владо направи огромна грешка и ще си плати скъпо за нея. Познавам жената, на която са продадени картините. Юлия Константинова. Имам и доказателства за случилото се. И вие помогнете, с каквото можете. За да спре тая гавра. Кольо Карамфилов е един от най-големите български художници. Не е достатъчно само да го подпишеш, за да се превърнеш в него. Защо не помисли за това по-рано, скъпи Владо?! Вече е твърде късно. Твърде късно да се поправиш\".\r\n ", "date": "2018.06.13", "title": "Синът на Кольо Карамфилов: Фалшифицират картини на баща ми!"}
{"url": "https://www.dnes.bg/notifikacii/2018/06/13/nagore-pylziat-cenite-na-hrani-obleklo-transport.379202", "text": "Месечната инфлация за май е 0.3%. Инфлацията от началото на годината е 1%, а годишната инфлация за май 2018 г. спрямо същия месец на миналата година е 2.6%, по данни на НСИ.\r\nПрез май 2018 г. спрямо предходния месец са се увеличили цените на хранителни продукти и безалкохолни напитки с 0.2%, облекло и обувки - с 0.7%, транспорт - с 2.6% и др.\r\nЦените на алкохола и тютюневите изделия остават на равнището от миналия месец, както и тези за жилища, вода, електроенергия, за здравеопазване.\r\nНамаление има при съобщенията с 0.4% и при развлеченията и културата - с 1.3%.\r\nЦените на стоките и услугите от малката кошница за най-нискодоходните 20% от домакинствата са се променили спрямо предходния месец в посока увеличение за нехранителните стоки и услугите - с 0.1%, а намаление има при хранителните продукти - с 0.4%.\r\n ", "date": "2018.06.13", "title": "Нагоре пълзят цените на: Храни, облекло, транспорт..."}
{"url": "https://www.dnes.bg/politika/2018/06/13/borisov-netaniahu-syvmestno-proizvodstvo-v-otbranata.379210", "text": "\n\r\nС израелския министър-председател Бенямин Нетаняху днес ще обсъдим възможността за съвместно производство в областта на отбраната. Това заяви българският министър-председател Бойко Борисов по време на съвместно изявление с израелския му колега Бенямин Нетаняху, цитиран от правителствената пресслужба. \n\r\nЗа мен Израел е изключително важен фактор за сигурността и стабилността в Близкия изток, изтъкна още българският премиер. \n\r\nВ своето изказване премиерът Борисов отбеляза, че отношенията между Европейския съюз и Държавата Израел невинаги са били на нужната висота, като изрази надежда, че мирните споразумения, в които Държавата Израел е страна,  ще се подпишат. \r\n                    \r\n                    \r\n\"Бенямин Нетаняху е глобален лидер, който умее да води умерена и балансирана политика. България може да се похвали с успешно сътрудничество с Държавата Израел в сферата на сигурността, медицината, новите технологии и др.\", обясни Борисов. \n\r\nТой сподели, че обмяната на добри практики между двете страни е особено успешна в сектор „Сигурност“ и като пример българският премиер изтъкна съвместните учения на български и израелски пилоти.\n\r\nМинистър-председателят Бойко Борисов бе категоричен, че в днешно време на България и на българския народ им се налага да взимат много тежки решения, но историята помни едно такова решение, което би могло да се определи като подвиг. \r\n\"Със спасяването на българските евреи от депортация нашата страна се е опълчила на една страшна машина, каквато по онова време е била фашистка Германия\", подчерта премиерът. \n\r\nТой благодари на израелския министър-председател Бенямин Нетаняху за думите му, че Израел никога няма да забрави геройството на българския народ.\n\r\n\"Ние винаги ще бъдем признателни на България, чиито граждани са лягали на релсите, за да предотвратят депортацията на българските евреи. Оценяваме високо вашите усилия за борбата с антисемитизма, радикалния ислям и тероризма\", заяви министър-председателят на Израел Бенямин Нетаняху.\n\r\nИзраелският премиер изтъкна, че неговата страна през годините винаги е усещала подкрепата на България в международните отношения. По думите на Бенямин Нетаняху наличието на активен политически диалог между него и министър-председателя Бойко Борисов се отразява благоприятно и върху взаимоотношенията между двете страни.", "date": "2018.06.13", "title": "Борисов-Нетаняху: Съвместно производство в отбраната "}
{"url": "https://www.dnes.bg/crime/2018/06/13/shofior-bez-knijka-blysnal-9-godishen-velosipedist-i-izbiagal.379198", "text": "Шофьор без книжка е блъснал 9-годишен велосипедист в Бяла Слатина и е избягал, съобщиха от Областната дирекиця на МВР във Враца.\r\nИнцидентът е станал в понеделник около 20.45 ч. на кръстовище в града. Лек автомобил блъснал детето, след което водачът напуснал мястото на произшествието.\r\nДетето е прегледано в болница. След разследване полицаи от РУ Бяла Слатина установили, че автомобилът е шофиран от 36-годишен врачанин. Мъжът бил неправоспособен и управлявал нерегистриран автомобил \"Опел Астра“.", "date": "2018.06.13", "title": "Шофьор без книжка блъснал 9-годишен велосипедист и избягал"}
{"url": "https://www.dnes.bg/zvezdi/2018/06/13/bela-hadid-ocharova-samo-po-parfium-na-plaja.379206", "text": "Че Бела Хадид има перфектно тяло, това вече го знаем всички. Че налага тенденции във всеки един от момент от живота си – това е ясно. \r\nСега супермоделът реши да заложи на екзотична провокация и да ни даде една идея, която да обмислим до следващата си почивка.\r\n \r\nКрасавицата публикува кадър в личния си профил в Instagram от почивката си в Мексико, с която показа на света как точно се облича за плаж.\r\n \r\nНа снимката се вижда Бела Хадид само по прашки, без горнище на бански, но пък за сметка на това с огромна шапка.\r\n \r\nОчевидно моделът се чувства достатъчно уверена да носи каквото и да е или както е в случая – почти нищо.\r\n \r\n\r\n ", "date": "2018.06.13", "title": "Бела Хадид очарова. Само по парфюм на плажа!"}
{"url": "https://www.dnes.bg/health/2018/06/13/koga-se-otkliuchvat-psihicheskite-bolesti.379209", "text": "Статистиката може да се счита от някои и като „суха“ наука, лишена от окраската на динамиката в живота на действията. Това звучи дори и закономерно, когато става въпрос за сфера като медицината – където днес повече от всякога всеки живот, всяка съдба е от значение.  \r\nИстината е обаче, че както навсякъде, така и в медицината качествената статистика може да има особено голямо значение и дори да спасява животи. Съвестното и професионално събиране и анализиране на фактите позволява изграждането на добра здравна политика, която в бъдеще ще може да насочи средства и интелектуална мощ в правилната посока, според предвидените нужди на обществото.\r\n \r\nВъзраст на отключване на психичните болести – защо е важна?\r\n \r\nКогато пациентът влезе в кабинета, нерядко в мисълта на лекаря изплуват болестите, характерни за неговата възрастова група – с минаване на годините и трупане на опит този процес може да придобие автоматичен характер.\r\n \r\nНо това не единствената причина, поради която е важно да се изучава кога именно се отключват повечето психични разстройства.\r\n \r\nДоброто познаване и изследване на възрастовата структура на заболеваемостта от различните психични болести е незаменим инструмент за насочената превенция и профилактика на психичното здраве. Едно такова насочено поведение може да вложи енергия в предотвратяването на развитието на психичните болести или пък в ранното им откриване и лечение, намалявайки риска от вторични усложнения.\r\n \r\nВинаги профилактиката излиза по-изгодна във всяко едно отношение, отколкото лечението – повече хора остават здрави, пълноценни, щастливи и работоспособни участници в обществото, допринасяйки за неговото културно, духовно и финансово богатство.\r\n \r\n\r\n \r\nСпоред данни на Световната здравна организация (СЗО), анализирала данните от множество проучвания по цял свят, става ясно че сериозна част от психичните заболявания се отключват през пубертета и младата възраст (20-те години). Въпреки това, към лечение се пристъпва едва години по-късно. Тежките психични разстройства нерядко са предхождани от по-леки такива, които обаче не са били забелязани и не са стигнали до търсене на лекарско съдействие.\r\n \r\nНе е изненада да се разбере, че разстройството с дефицит на вниманието и хиперактивност има средна начална възраст между 7 и 15 години – ученическата възраст. Счита се, че от него са засегнати 1,5% от децата в ранна училищна възраст в Европа, докато за САЩ те са цели 5%.\r\n \r\n", "date": "2018.06.13", "title": "Кога се отключват психическите болести?"}
{"url": "https://www.dnes.bg/obshtestvo/2018/06/13/mareshki-vs-karakachanov-zaradi-tragediiata-v-krumovo.379208", "text": "Лидерът на \"Воля\" Веселин Марешки отново скочи на военния министър Красимир Каракачанов и поиска оставката му. Той настоя, че вицепремиерът трябва да понесе политическа отговорност за смъртта на двамата военни пилоти при инцидента с разбилия се хеликоптер.\n\n\n\r\nПо думите му политическото ръководство на Министерството на отбраната е отговорно за трагедията, тъй като не е осигурило средства за обучението на пилотите.\n\r\n\"Тези, които не са осигурили средства за обучение на българските пилоти, са ги пратили на сигурна смърт. Кой носи отговорност, ако не политическото ръководство на Министерството на отбраната? В този ден няколко български екипажа са играли на руска рулетка, 4 екипажа са се сменяли на този хеликоптер и останалите 3 се кръстят, че не се е случило на тях\", каза Марешки.\r\n                    \r\n                    \r\nТой заплаши и че ще сезира Прокуратурата за бездействие или несвършена работа във връзка с инцидента в авиобаза \"Крумово\".\n\r\nЛидерът на \"Воля\" отново подхвана и темата с одобрените средства за модернизацията на армията и настоя, че това е \"грабеж, обричащ българите на бедност\".\n\r\nСпоред него щом ще се дадат милиарди за нови самолети, съвсем няма да има средства за военните и обучението им.\n\r\n\"Няма как Каракачанов да се оправдава, че не е имало пари за 180 часа да летят, а намират 6 млрд. за самолети. Отдавна този човек трябваше да е излязъл от министерството\", заключи Марешки.\n\r\nПо повод готвения от левицата вот на недоверие към правителството по тема \"Сигурност\", лидерът на \"Воля\" каза, че партията му няма да го подкрепи, тъй като е безсмислен и няма нужда от нови парламентарни избори.", "date": "2018.06.13", "title": "Марешки vs. Каракачанов заради трагедията в Крумово"}
{"url": "https://www.dnes.bg/akoshtete-vqrvaite/2018/06/13/ovenyt-se-naliva-s-shotove-lyvyt-v-centyra-kakvi-sa-zodiite-na-kupon.379207", "text": "Сезонът на летните партита вече е открит. Ето и как се държи всяка зодия по време на домашен купон. \r\n\r\n \r\nАко сте представител на тази зодия, вие сте двигателят на домашните купони. Още с влизането носите настроение и подканяте всички да изпият по един шот с вас. Състезателната ви природа се проявява и на партитата. Ако някой предложи игра с надпиване или нещо подобно, овните печелите всеки рунд.\r\n \r\n\r\n\r\nЗа телците е най-важно да се чувстват като у дома. Разполагат се удобно на мебелите и започват да си говорят с определени хора, които им допаднат. Не се запознават с нови хора, с които повече няма да общуват, а наистина създават приятелски връзки. Винаги следят внимателно дали близките им не са прекалено пияни и не стават за смях, за да им помогнат.\r\n \r\n\r\n \r\nТе са като магьосници. Омайват всички на партито с остроумни забележки, шеги и закачки. Умеят да флиртуват добре. Рядко се задържат на един купон дълго, защото обикновено имат няколко покани за вечерта и държат да уважат всички.\r\n \r\n\r\n \r\nОтначало са срамежливи. Но след няколко питиета се отпускат и започват да обясняват на приятелите си колко ги ценят. Възможно е и бързо да се влюбят при ново запознанство на парти. Емоционални са, и ако нещо ги разстрои на купона, имат нужда от прегръдка.\r\n \r\n\r\n \r\nНикога не остават незабелязани, когато влизат. Носят бляскав, модерен тоалет и очароват околните. Успяват винаги да са център на внимание, а ако случайно това не се случи, могат да направят сцена.\r\n \r\n", "date": "2018.06.13", "title": "Овенът се налива с шотове, Лъвът в центъра: Какви са зодиите на купон?"}
{"url": "https://www.dnes.bg/stranata/2018/06/13/zabravan-varnenec-ostavi-15-hil-na-benzinostanciia.379212", "text": "40-годишен мъж от Варна е подал сигнал в полицията в Бургас, че е забравил чанта с 15 000 евро и златни бижута на бензиностанция в града.\r\nАтанас С. разказал, че посетил бензиностанцията около 16 часа вчера.\r\nТой седнал на една от външните маси, на която забравил мъжката си чанта. В нея имало лични документи и вещи, златни накити (ланец, пръстен и гривна с общо тегло около 25 грама) и сумата от около 15 000 евро, съобщи .\r\nКато се върнал да я търси, от чантичката нямало и следа.\r\nКриминалисти от Пето РУП вече са иззели записите от охранителните камери на бензиностанцията. Проверява се и дали сигналът не е фалшив.\r\n40-годишният варненец е представител на частна фирма, която се занимавала с кораборемонтни услуги.\r\n ", "date": "2018.06.13", "title": "Забраван! Варненец остави €15 хил. на бензиностанция"}
{"url": "https://www.dnes.bg/zvezdi/2018/06/13/djoli-moje-da-zagubi-popechitelstvo-nad-decata.379205", "text": "Анджелина Джоли може да изгуби попечителството над шестте деца, които имат с Брад Пит. Според The Blast, съдия, който е работил по делото по развода на двойката, е отбелязал, че децата не поддържат почти никаква връзка с баща си, което не им се отразява добре. \r\nВ официалните документи дори бил направен летен график, който определя колко често Брад Пит трябва да вижда потомците си през следващите месеци. Това важи за всички деца, освен Мадокс, който е най-големият им син (роден 2001 г.) и му е позволено сам да реши дали иска да прекарва повече време с баща си или не.\r\n \r\nГовори се, че Брад трябва да е с децата от 8 до 17 юни, като в тези дни прекарва поне 4 часа с тях. За тази цел той ще трябва да е в Лондон, където Анджелина в момента живее под наем.\r\n \r\nТогава звездата от Fight Club ще трябва и да избере едно или две от децата, с които да прекара време самостоятелно, след въпросния период. Постепенно, ще трябва да взема и другите и да прекарва самостоятелно време с тях поне по два пъти.\r\n \r\n", "date": "2018.06.13", "title": "Джоли може да загуби попечителство над децата"}
{"url": "https://www.dnes.bg/stranata/2018/06/13/chinovnichka-ot-biuroto-po-truda-v-lovech-v-shema-s-vaucheri.379200", "text": "Общинската съветничка от Ловеч Йовка Тодорова е задържана за 72 часа във вторник късно вечерта. Тя е привлечена като обвиняема за злоупотреба със средства по програми на Бюрото по труда в Ловеч, където работи. Става дума за сума от около 120 хил. лева, съобщи .\n\r\nВ Окръжна прокуратура-Ловеч е образувано досъдебно производство за длъжностно престъпление за това, че Тодорова не е изпълнила служебните си задължения по предоставяне на безвъзмездна финансова помощ от Агенцията по заетостта, с цел да набави за другиго имотна облага и от това са настъпили значителни вредни последици в размер на 117 300 лв. за Агенцията по заетостта, уточниха от прокуратурата.\r\n                    \r\n                    \r\nНеизпълнението на служебните й задължения се изразявало в извършване на рекламна дейност, чрез насочване на кандидати за обучение към конкретна фирма, в неотразяване на констатации за извършени проверки, некоректно попълване, с необходимите реквизити, на констативни протоколи за присъствие на обучаеми лица при извършване проверки на място, неизвършване на контролни проверки, съгласно план-график.\r\nВ резултат на тази дейност била получена облага за фирмата, която извършвала обучението под формата на ваучери на значителна стойност.\n\r\nВъв връзка с процесуално-следствените действия са проведени разпити на служители в Бюрото. ДАНС и полиция са претърсили офисите, иззета е документация, уличаваща Тодорова.\n\r\nСъветничката е от групата на ГЕРБ, член е на две комисии: Постоянна комисия по общинска собственост, устройство на територията, комунални дейности, екология и транспорт и Постоянна комисия за децата, младежта, спорта и НПО.\n\r\nЙовка Тодорова е експерт, ръководи отдел, отговарящ за програмите, по които се провеждат шофьорски курсове на безработни. Според схемата за източване на средства тя водела списъците, в които фигурирали фиктивно 20-30 души. Или пък реално часовете, предвидени за обучение, били по-малко.\n\r\nЗа длъжностно престъпление Законът предвижда наказание от 1 до 8 години лишаване от свобода.", "date": "2018.06.13", "title": "Чиновничка от Бюрото по труда в Ловеч в схема с... ваучери"}
{"url": "https://www.dnes.bg/index/2018/06/13/niama-pyt-bez-promiana-novata-pesen-na-ive.379217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Певицата Иве представи своята най-нова песен \"Няма път без промяна\" официално преди броени дни. Тя е доказателство, че музиката не е на всяка цена бизнес.\r\n\"Основното ми занимание е музиката. Правя доста песни, но целият процес до самата реализация е доста дълъг. Тази песен е по-специална, защото аз съм я правила - и текста, и музиката\", уточни певицата в \"България сутрин\".\r\nПо думите ѝ самата песен има две сюжетни линии, а историята иска да покаже вътрешната промяна на човек.\r\n\"Доста е трудно, когато си човек на изкуството. Въпросът е как ние ще преодолеем пречките. Фокусирах се върху този проект доста дълго време и ще се радвам, ако се разпространи както у нас, така и по света\", обясни Иве в студиото на Bulgaria ON AIR.", "date": "2018.06.13", "title": "\"Няма път без промяна\" – новата песен на Иве "}
{"url": "https://www.dnes.bg/stranata/2018/06/13/za-pyrvi-pyt-razshiriavat-koritoto-na-dunav-za-korabite.379214", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбезопасяват корабоплаването по река Дунав в критичните ѝ участъци. Дейностите започнаха в района на остров Вардим, където чрез вадене на пясък се удълбочава и разширява коритото на реката. \n\r\nТака корабите ще могат да минават безпрепятствено през този участък, без да се налага да изчакват или да намаляват товарите си. Целта е дълбочината на плавателния канал да бъде минимум 2 метра и половина.\n\r\nПодобна дейност се прави за първи път по реката в българо-румънския ѝ участък. Тя се извършва от два специализирани кораба, които ще работят в района на остров Вардим в продължение на месец. \n\r\nАгенцията за поддържане и проучване на река Дунав е планирала да закупи и собствено драгажно оборудване, за което са осигурени над 20 млн. лв. европейски средства.\r\n                    \r\n                    \r\nОчаква се новата техника да осигури трайно безопасен корабоплавателен път в българо-румънския участък, съобщава \r\n ", "date": "2018.06.13", "title": "За първи път: Разширяват коритото на Дунав за корабите"}
{"url": "https://www.dnes.bg/obshtestvo/2018/06/13/happy-birthday-torta-iznenada-za-borisov-ot-prezidenta-na-izrael.379219", "text": "С Happy Birthday и торта беше изненадан премиерът Бойко Борисов за рождения си ден от президента на Израел Реувен Ривлин. Двамата разговаряха при посещението на Борисов в Йерусалим. Днес премиерът навършва 59 г.\n\r\nСлед официалните приветствени думи президентът на Израел запя известната песничка за рожден ден, а в залата бе внесена торта. След това Борисов духна свещичката върху нея.\r\n\"Понеже много одъртяваме и гледах да го мина в работа този ден\", обясни рожденикът защо е на работно посещение в Израел. \r\n \r\n", "date": "2018.06.13", "title": "Happy Birthday, торта: Изненада за Борисов от президента на Израел!"}
{"url": "https://www.dnes.bg/top-novini/2018/06/13/bylgarskite-izselnici-v-turciia-za-i-protiv-erdogan.379216", "text": "\"Тези избори ще ни гарантират доживотен диктатор\", казва пред български изселник в Турция, който мечтае да се върне в България. Но не всички български изселници са против Ердоган. Някои твърдо го подкрепят.\n\r\nРепортерът Вилдан Байрямова разговаря с български изселници в Турция за предсрочните избори в южната съседка на България. Ето какво ѝ разказаха те: \n\r\n\"Властите държат 95% от медиите, изборната комисия е под техен контрол, съдебната система и всичко. Този вот ще бъде една голяма, тотална и груба фалшификация. И това ще продължи така, докато Ердоган е удобен на големите държави, които го подкрепят\", категоричен е Неждет Алтан, корабен брокер в Истанбул. \r\nТой е един от онези етнически турци от България, установили се край Босфора с голямата бежанска вълна от 1989 или заминали по-късно при родителите си. Според него всички са наясно със ситуацията в Турция: демокрацията там не е нищо повече от едно име, режимът е тоталитарен, а военното положение продължава над година и половина, но никой по света не реагира.\n\r\n\n\r\n\"Надежда никаква! Лично аз не виждам светлина в тунела. Утопия е да се говори за демократични промени, няма никакви предпоставки за това\", смята 45-годишният Алтан. Като причина за предсрочния вот той посочва тежкия застой в икономиката – курсът на долара скоро ще достигне 5 турски лири, а целта е час по-скоро да се премине към еднолична власт и тя да стане официална, така Ердоган ще има 100% контрол над всичко, посочва той. \n\r\n\"Ердоган губи позиции и затова бърза с изборите\", казва Метин Гюлер и също прогнозира манипулация на вота. Той и приятелят му Сезгин Сезер са на едно мнение: кражбата на гласове е вече узаконена с поправките в изборния закон, а и референдумът от 2017 доказва това с гигантските фалшификации на вота. \n\r\nГюлер и Сезер гласуват за Републиканската народна партия, както по-голямата част от българските изселници в Турция, въпреки че според тях тя не е достатъчно твърда опозиция. \"Излишно е да очакваме съществени промени към добро, не е важно как гласуваме, а кой брои бюлетините. Диктаторите идват на власт с избори, но не си отиват след тях. Явно народите не са в състояние сами да наложат демокрацията, налагат я \"големите братя\"\", единодушни са двамата.\n\r\nСпоред тях няма смисъл от планове и надежди, турските избори не могат да донесат промяна и отдавна са изгубили  същността си на процес, в който имаш правото да избираш. \"Ясно е, че на този вот има само един кандидат и той ще спечели. Може би бойкотът е по-разумен в случая. Ние страдаме от болезнената си мечта за различен изход от гласуването, това е болест\", коментира Сезгин Сезер.\n\r\n\n\r\nЕрдинч Имамоглу е директор в проектния отдел на голямата Истанбулска община, представител на българската НПСД (основана от Касим Дал) за Турция и твърд привърженик на президента Реджеп Ердоган. Според него победител на тези предсрочни избори ще бъде \"Коалицията за републиката\", съставена от партията на Ердоган и Партията на националистическото действие. \n\r\nЩо се отнася до страховете и надеждите на изселниците от България, Имамоглу казва, че е трудно да се говори по тази тема, \"защото все още голяма част от тях са контролирани от разни кухи неправителствени организации, зад които стоят под една или друга форма интересите на бившата Държавна сигурност\".\n\r\nЕрдинч Имамоглу си пожелава две неща - толерантността в България да победи и етническите турци да участват пълноценно в политическия живот, а в Турция да не се повтарят никога повече опитът за преврат и терористичните атаки на организации като кюрдската ПКК или т.нар. \"Ислямска държава\". \n\r\n\"Истината е, че както в България, така и тук сме доста аполитични, вероятно поради факта, че повечето от нас са преживели ада на тоталитарната родина, където ние бяхме просто работна ръка и нищо повече. Има сериозна разлика между етническите турци от двете страни на границата - в България ни броят само като гласове, а в Турция ни чуват и зачитат\", коментира Имамоглу.\n\r\nЗапитан защо се наложи предсрочният вот, той посочва като причина \"изкуствената, асиметрична, икономическа и политическа изолация на страната след опита за преврат от страна на  двулични западни \"партньори\" и \"съюзници\". Той вижда и друг мотив: в желанието на властите да стабилизират положението на турската лира, \"за което е необходимо стабилно и предвидимо управление\".\n\r\n\"Защо Европа и САЩ не критикуват извънредното положение във Франция, наложено след терористичните атаки в тази страна? Та то е в пъти по-строго от това в Турция!\", казва изселникът, недоволен и от липсата на честно партньорско отношение към Анкара по повод сирийските бежанци в страната. \n\r\n\"Ние нямаме нужда световният полицай да ни вкарва в правия път, защото сами го чертаем. Нито пък имаме нужда от назидание и арогантни коментари относно турската политика, по-добре е всеки да се вгледа в собствените си проблеми\", категоричен е държавният служител Имамоглу.\n\r\nСъщата убеденост в безусловната победа на Ердоган и партията му споделя и друг български изселник - Мехмед Мерт, който напоследък живее в Германия и неотдавна бе избран за лидер на Съюза на европейските турци демократи. Той е завършил Техническия университет в Мюнхен и отдавна не говори само за турците в България и Турция. \"С конституционните промени в Турция правомощията на президента не са се увеличили, промени се системата за съставяне на правителството, подобно на президентските модели на САЩ и Франция. От това никой не следва да се страхува или тревожи\", казва Мерт.\n\r\nСред българските изселници в Турция има и такива, които са се устремили към политиката. Например проф. д-р Юксел Йозкан. Той е бил 18-годишен, когато потегля от Кърджали с родителите си към Бурса.\r\nДнес е председател на най-влиятелната изселническа организация в Турция \"Балгьоч\" и сe кандидатира за депутат от основната опозиция - Републиканската народна партия. Предизборно той напуска поста си на директор на една от най-големите болници в страната.\n\r\nПрез лятото много от българските изселници в Турция се връщат в България. Поне за малко. Причината: подновяването на личните им документи. И тази година потокът пред паспортните служби в някои райони на България не стихва. Изселници се тълпят да получат новите си български документи за самоличност - защото те означават свобода.\n\r\nИ 45-годишният корабен брокер Неждет Алтан редовно подновява документите си. Неговите планове: да изтърпи още 3 години до пенсионирането си и да се завърне окончателно в България със семейството си. \"Тези избори ще ни гарантират доживотен диктатор. Политическият ислям е в настъпление и Ердоган ползва религията като инструмент за собственото си утвърждаване в едноличната власт. Натискът и преследванията са безпрецедентни. Вместо свобода на словото има жесток контрол\", казва Алтан и добавя: \"В Турция е истински фашизъм\".\r\n", "date": "2018.06.13", "title": "Българските изселници в Турция: \"За\" и \"против\" Ердоган"}
{"url": "https://www.dnes.bg/balkani/2018/06/13/skandal-v-skopie-ivanov-ne-iska-i-da-chue-za-dogovora-s-atina.379222", "text": "Скандално протече срещата, на която държавното ръководство на Македония трябваше да разговаря за договора за разрешаване на спора за името с Гърция. Президентът Георге Иванов напусна срещата с премиера Зоран Заев и външния министър Никола Димитров след само две минути, пише Дойче веле в емисията си на македонски.\n\r\nНа срещата Заев и Димитров трябваше да информират президента Иванов за постигнатото споразумение с Атина. Необичайно за подобни срещи, кабинетът на македонския президент съобщи колко време е продължила срещата и съобщи, че по-късно през деня Иванов ще направи обръщение към „македонския народ и гражданите на Република Македония“.\n\n\n\r\r\n                    \r\n                    От правителството на Македония съобщиха, че Иванов е отказал да изслуша Заев и Димитров. Той само попитал дали носят писмения проектодоговор и напуснал срещата.  \n\r\n„Премиерът Заев и министърът на външните работи Димитров направиха конструктивен опит за презентация и дискусия по съдържанието на договора, но президентът Иванов го прекъсна и напусна срещата, като отказа да разговаря за ползите от този исторически договор за македонското бъдеще“, се посочва в съобщението на кабинета. \n\r\nИванов вече няколко пъти заяви, че няма да приеме промяна на конституцията заради промяна на конституционното име на страната. \n\r\nПремиерите на Македония Зоран Заев и на Гърция Алексис Ципрас съобщиха вчера, че са постигнали договореност „Република Северна Македония“ да бъде името на югозападната ни съседка.  В Гърция договорът трябва да бъде ратифициран от парламента, а в Македония за наесен се предвижда и референдум по въпроса. \n\r\n ", "date": "2018.06.13", "title": "Скандал в Скопие: Иванов не иска и да чуе за договора с Атина"}
{"url": "https://www.dnes.bg/snimka-na-denia/2018/06/13/vremeto-utre-slynce-grymotevici-i-gradushki.379220", "text": "През нощта и утре над западната половина от страната ще се развива мощна купеста и купесто-дъждовна облачност и на много места ще има валежи, временно интензивни и значителни по количество. Ще има гръмотевични бури, на места и градушки.\r\nВ източните райони от страната ще бъде предимно слънчево и ще се задържи без валежи. Ще духа слаб, в източните райони - до умерен вятър от юг-югоизток. След обяд в Западна България вятърът ще се ориентира от запад и временно ще се усилва. Според максималните температури ще са от 25-28 градуса в Западна България до 33- 35 градуса на места в източната половина от страната.\rНад Черноморието ще бъде слънчево. Ще духа слаб до умерен юг-югоизточен вятър. Максималните температури ще са от 25 до 27 градуса. Температурата на морската вода ще е от 22-25 градуса. Вълнението на морето ще е 2 бала.\r\nНад масивите в западната половина на страната ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури.\r\nНад планините в Източна България през целия ден ще е предимно слънчево, ще духа умерен до силен вятър от южната четвърт. Максималната температура на височина 1200 метра ще е около 20 градуса, на 2000 метра - около 13 градуса.\r\nАтмосферното налягане ще се понижава и ще е по-ниско от средното за месеца.\r\nВ петък, 15 юни, преди обяд над много райони ще има и слънчеви часове. След обяд и преди полунощ ще се развива купесто-дъждовна облачност и на много места ще има краткотрайни, временно интензивни валежи и гръмотевични бури. Остава вероятността за градушки. Преобладаващите максимални температури ще бъдат между 26 и 31 градуса.\r\nИ събота, 16 юни, времето ще се задържи неустойчиво. Слънчеви часове ще има преди обяд, но след обяд и преди полунощ отново ще се развива купеста и купесто-дъждовна облачност и на много места, вече и по Черноморието, ще има краткотрайни валежи и гръмотевични бури. Ще се запазят условията за локални интензивни валежи и градушки. От север-северозапад ще проникне хладен въздух и температурите слабо ще се понижат.", "date": "2018.06.13", "title": "Времето утре: Слънце, гръмотевици и градушки"}
{"url": "https://www.dnes.bg/kino/2018/06/13/i-te-ostariaha-smyrfovete-navyrtiaha-60-godini.379174", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Те са миниатюрни, сини и любими на малки и големи. Смърфовете стават на 60 години! В Белгия – родината на популярните анимационни герои - по повод годишнината феновете могат да се потопят в света на смърфовете чрез виртуална реалност в един от големите изложбени центрове.\n\r\nМалките сини човечета оживяват за първи път през 1958 година. За годишнината на смърфовете в Брюксел почитателите на анимационните герои имат възможност да се потопят в техния приказен свят.\n\r\nЧрез виртуална реалност любителите на смърфовете ще могат да преминат през мистичните гори и пещери в селцето на героите, съобщава.\r\n                    \r\n                    \r\nДецата имат възможност да посетят къщите на малките сини човечета, които много наподобяват на гъби. Идеята за смърфовете е на белгийските художници Пиер Кулифор и Андре Франкин.\n\r\nСъздадени първо на хартия, рисуваните сини човечета се появяват и на малкия екран и стават много популярни и до днес. Историите за малките сини джуджета са преведени на над 30 езика.\n\r\n ", "date": "2018.06.13", "title": "И те остаряха: Смърфовете навъртяха 60 години"}
{"url": "https://www.dnes.bg/usa/2018/06/13/trymp-sys-sreshtata-s-kim-izbegnahme-iadrena-katastrofa.379175", "text": "Безпрецедентната среща на върха със севернокорейския лидер Ким Чен-ун в Сингапур допринесе за избягването на ядрена катастрофа, заяви президентът на САЩ Доналд Тръмп, цитиран от Франс прес и ТАСС.\r\n\"Искам да благодаря на Председателя (на Държавния съвет на КНДР) Ким, че направи първата решителна крачка по пътя към светло ново бъдеще за своя народ. Нашата безпрецедентна среща - първата между американски президент и лидер на Северна Корея - доказва, че реалните промени са възможни!, написа Тръмп в Туитър.\r\n\"Светът значително се отдалечи от потенциална ядрена катастрофа! Повече никакви изстрелвания на ракети, ядрени изследвания или тестове! Заложниците се завърнаха у дома при семействата си. Благодаря на Председателя Ким, нашият ден заедно бе исторически!\", написа Тръмп в друг туит.\n\n\n\n\r\r\n                    \r\n                    \"Няма граница за това, че което Северна Корея може да постигне, когато се откаже от ядреното си оръжие и се включи в търговията и взаимодействието със света. Председателят Ким има възможността да влезе в историята като лидер, който положи началото на прекрасна нова ера на сигурност и благоденствие за своите граждани\", добави Тръмп в друг туит, пише БТА.\r\nТръмп заяви в интервю за Фокс нюз, че САЩ няма да водят съвместни военни учения с Южна Корея докато Северна Корея добросъвестно преговаря по денуклеаризацията си, предаде Ройтерс.\r\nНа въпрос за евентуалната визита на Ким Чен-ун в САЩ Тръмп каза, че в подходящото време севернокорейският лидер \"абсолютно ще дойде в Белия дом\".\r\nВ друга част от интервюто за Фокс нюз, цитирана от ТАСС, Тръмп заяви, че Ким \"притежава много добри лични качества\".\r\n\"Той е забавен и много, много умен. Той е отличен преговарящ. Чудесно се спогодихме\" от самото начало на срещата на върха в Сингапур, заяви Тръмп.", "date": "2018.06.13", "title": "Тръмп: Със срещата с Ким избегнахме ядрена катастрофа!"}
{"url": "https://www.dnes.bg/obshtestvo/2018/06/13/koki-ima-speshna-nujda-ot-10-000-evro-da-mu-pomognem.379128", "text": "Кампанията за лечението на малкия Калоян Казаков продължава. 4-годишният Коко страда от вторичен недоимък на лактазата, нецелиакична глутеновата непоносимост и детски аутизъм. Считано към настоящия момент, здравето и животът на детето се крепи основно на дарения, които правят осъществяването на необходимите терапии възможно.\n\r\nСемейството на детето постигна известен напредък в последните месеци, като в Италия, при д-р Антонучи, беше осъществено успешно хелиране на тежките метали.\n\r\nСемейството е получило разрешение за вливане на стволови клетки, след успешния процес на хелиране. Процедурата ще може да бъде осъществена в края на юли и август. За да се случи това обаче, Коки и родителите му се нуждаят от 10 000 евро.\r\n                    \r\n                    \r\nКакто вече имахме възможност да ви информираме, последният и най-ефективен за Коки и семейството му начин за дарение, е чрез специализираната .\n\r\nМожете да дарите и на банкова сметка:\n\r\n\n\r\nBIC: PRCBBGSF\n\r\nПроКредит Банк\n\r\nКалоян Пейчев Казаков\n\r\n\"Разходите са непосилни за нас и единствената ни надежда сте вие! Вие сте хората, които можете да ми върнете Коки такъв, какъвто беше. Благодаря ви за подкрепата!\", споделя майката на Коко - Наталия Казакова.\r\n ", "date": "2018.06.13", "title": "Коки има спешна нужда от 10 000 евро, да му помогнем!"}
{"url": "https://www.dnes.bg/index/2018/06/13/receptata-dnes-tiramisu-v-chasha-ot-gordyn-ramzi.379078", "text": "\r\nБишкоти\r\n250 г маскарпоне\r\n1 чаша студено кафе\r\n1 чаена лъжичка ванилов екстракт\r\n150 мл течна сметана\r\n4-5 супени лъжици пудра захар\r\n4 супени лъжици Марсала (ликьорно вино) или друг вид ликьор може и коняк\r\nчерен шоколад за украса\r\n \r\n\r\n \r\nВ купа смесете маскарпонето, заедно със захарта, ванилията и виното (коняка).\r\n \r\nВ отделна купа разбийте добре сметаната и след това внимателно я прибавете към другите съставки (по желание може да изстудите крема за сладкиша в хладилник и след това да го прибавите към бишкотите).\r\n \r\nНапоете всяка бишкота в студено кафе и подредете в подходящи високи чаши. Върху бишкотите сложете от крема и настържете черен шоколад. Сложете тирамисуто в хладилник за около час.\r\n\r\n", "date": "2018.06.13", "title": "Рецептата Dnes: Тирамису в чаша от Гордън Рамзи "}
{"url": "https://www.dnes.bg/balkani/2018/06/13/novoto-ime-na-makedoniia-nevyzmojnoto-vyzmojno.379177", "text": "Европейският съюз и НАТО приветстваха споразумението между Атина и Скопие за името на Македония и заявиха, че то ще й даде възможност да предприеме стъпки за присъединяване и към двата съюза.\n\r\n\"Това ще постави Скопие по пътя към членство в НАТО и ще помогне за укрепване на мира и стабилността на Западните Балкани\", заяви генералният секретар на алианса Йенс Столтенберг. \n\r\n\"Това историческо споразумение е резултат от дълги години търпелива дипломация\", добави шефът на НАТО и призова премиерите на Гърция и Македония Алексис Ципрас и Зоран Заев да работят за ратифицирането му.\n\r\nПредседателят на Европейския съвет Доналд Туск изказа в Twitter \"искрените си поздравления\" към Ципрас и Заев. \"Благодарение на вас невъзможното става възможно\", добави Туск.\r\n                    \r\n                    \r\nВърховният представител на ЕС за външната политика и сигурността Федерика Могерини каза, че европейската перспектива на Западните Балкани е \"ключов стимул за това споразумение в духа на добросъседското сътрудничество\". Могерини и европейският комисар за разширяването на ЕС Йоханес Хан изразиха очакване по-късно този месец ЕС да започне с Македония преговори за присъединяването й.\n\n\r\nГенералният секретар на ООН Антониу Гутериш приветства споразумението между Атина и Скопие за прекратяване на дългогодишния им спор за името на Македония и тя да започне да се нарича Република Северна Македония като \"проява на водачество в региона и отвъд него\", пише БТА.\n\r\nСпоразумението трябва да бъде одобрено и от депутатите и избирателите на Македония. Говорителят на Гутериш Стефан Дюжарик заяви, че генералният секретар на ООН \"приканва всички граждани в двете държави да се обединят, за да се придвижи процесът\".\n\r\nГутериш \"се надява, че участниците в други проточили се конфликти ще се вдъхновят от това развитие и ще работят за постигане на решения чрез преговори без повече бавене\", добави Дюжарик.\n\r\nСпоразумението между Атина и Скопие за името на Македония ще допринесе за укрепването на регионалната сигурност, заяви говорителката на Държавния департамент на САЩ Хедър Науърт.\n\r\n\"Премиерите Алексис Ципрас и Зоран Заев постигнаха историческо споразумение. Решаването на спора ще се отрази благоприятно на двете страни и ще допринесе за укрепване на сигурността и повишаване на благосъстоянието в региона. САЩ са готови да поддържат това споразумение по молба и на двете страни\", каза Науърт.\n\r\nАлбанският премиер Еди Рама определи двамата си колеги от Гърция и Македония като \"прогресивни лидери\" и заяви, че \"Балканите днес са по-добро място\" благодарение на тях. Агенцията отбелязва, че етническите албанци са около една четвърт от населението на Македония, което е общо 2,1 милиона души.\n\r\nАлбанският външен министър Дитмир Бушати също поздрави \"нашите съседи и приятели\" за постигналото пробив споразумение, което по думите му ще превърне Балканите в част от \"евроатлантическото семейство\".\r\n ", "date": "2018.06.13", "title": "Новото име на Македония: Невъзможното – възможно!"}
{"url": "https://www.dnes.bg/kino/2018/06/13/dinozavrite-iziadoha-han-solo-ot-vyrha.379176", "text": "Петият по ред филм от поредицата \"Джурасик парк: Рухналото кралство\", който е продължение на \"Джурасик свят\" от 2015 година, е най-гледаният у нас след миналия уикенд, сочат обобщените данни от киносалоните.\r\nТриизмерното зрелище за спасяването на динозаврите от отдалеченият остров, на който изригва вулкан, както и случващото се по-късно, е гледан от 29 833 зрители и има 346 938 лева приходи за първите три дни на екраните.\r\nВтори по ред е \"Соло: История от Междузвездни войни\", който е вторият самостоятелен филм за герой от поредицата \"Междузвездни войни\". Събирането на Хан Соло и Чубака с кораба \"Хилядолетният сокол\" е гледано от 52 706 зрители и има 591 733 лева приходи за трите седмици на екраните у нас, пише БТА.\r\r\n                    \r\n                    Комедията \"Книга за възрастни\" е на трето място по зрителски интерес след миналия уикенд. Първоначалният сблъсък на четири възрастни дами с поредицата \"50 нюанса сиво\", последвалото преобразяване на живота им, преминало през различни етапи за всяка от тях, е гледан от 10 126 зрители и има 93 332 лева приходи за десетте дни на екраните у нас.\r\nЕкшънът \"Дедпул 2\" е на четвърто място в топ 10. Приключенията на Уейд Уилсън, в чиято роля е Райън Рейнолдс, който отново трябва да се бори със злодей, са гледани от 82 726 зрители и има 807 996 лева приходи за месец на екраните у нас.\r\nНа пето място е анимацията \"Чаровният принц\". Канадският филм за Филип Чаровния, който трябва да намери жена преди да е станал на 21 години, е вече месец на екраните у нас. Гледали са го 22 942 зрители и има 221 516 лева приходи.\r\nШеста позиция е за българския \"Революция Х\". За петте седмици на екраните историята за един гастрол, минал през счупен бус, приютяване в летен лагер, размяна на заложник за куфар с кокаин и любовни премеждия, е гледана от 47 233 зрители и е събрала 392 716 лева приходи от билетите им.\r\nСедма позиция е за комедията \"Зад борда\" - римейк на едноименния филм от 1987 година. Патилата на изгубил паметта си плейбой, наследник на богата фамилия, който се \"оказва\" с жена и деца и трябва да изкарва прехраната си с тежък труд, са гледани от 18 198 зрители и има 178 390 лева приходи след пет седмици на екраните у нас.\r\nОсмо място е за игрално-анимационния \"Зайчето Питър\". Историята, разказана преди 120 години в книга, а от почти три месеца и на екраните у нас, е гледана от 92 149 зрители и има 742 792 лева приходи.\r\nДевето място сред най-гледаните филми е за екшън-комедията \"Такси 5\". Премеждията на елитен парижки полицай по улиците на Марсилия в търсенето на поредната банда, минаващи през сблъскващи се автомобили и автомобилни преследвания по пътя, са гледани от 78 607 зрители и са събрали 690 734 лева приходи за двата месеца на екраните у нас.\r\n\"Отмъстителите: Война без край\" е на десето място. Третият поред филм по комикси на Марвел, в който заедно играят познатите герои и злодеи, но този път в битка с титана Танос, е гледан от 144 607 зрители и има 1 641 137 лева приходи за седем седмици у нас.\r\nИзвън първите десет са две от премиерите от миналия петък. \"Нито вълк - нито куче\" за индиански вожд от племето Лакота, който пише книга, е гледан от 239 зрители и е събрал 1 660 лева приходи. \"Убийството на свещенния елен\" с Никол Кидман и Колин Фарел в главните роли е гледан от 190 зрители и има 1 322 лева приходи.", "date": "2018.06.13", "title": "Динозаврите \"изядоха\" Хан Соло от върха"}
{"url": "https://www.dnes.bg/top-novini/2018/06/13/gavra-v-germaniia-8-bylgarcheta-nasilili-13-godishna-pod-most.379180", "text": "8 български тийнейджъри са изнасилили 13-годишно момиче в град Велберт в Германия, съобщава \"Билд\".\r\n6 от изнасилвачите, които са на възраст между 14 и 16 години, са задържани, а останалите двама се издирват.\r\nИнцидентът е станал на 21 април, около 18 часа момичето се прибирало към дома си след тренировка по плуване, когато било пресрещнато от момчетата в гора в града.\r\nПървоначално 2 от момчетата изнасилили тийнейджърката, докато другите 6 снимали гаврата с телефоните си.\r\nСлед това я завлекли през гората под мост, където отново момичето било изнасилено.\r\n\"Видеото, заснето с телефон, не може да се използва като криминално доказателство\", каза главният прокурор Волф-Тилман Баумерт.\r\n\"Идентифицирали сме момчетата, които издирваме\", допълни още той.\r\n ", "date": "2018.06.13", "title": "Гавра в Германия! 8 българчета насилили 13-годишна под мост"}
{"url": "https://www.dnes.bg/stranata/2018/06/13/avtobusni-prevozvachi-na-bunt-sreshtu-moralen-kodeks.379181", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Автобусни превозвачи готвят два протеста срещу проекта за създаването на Българска автомобилна камара. Предложението е внесено от депутата на ГЕРБ Станислав Иванов. Те казват, че ще спрат автобусите в цялата страна в знак на недоволство.\n\r\nПо думите на един от членовете на УС на Асоциацията на сдруженията в автомобилния транспорт Миролюб Столарски тази камара ще вкара правила в бранша и ще направи по-безопасен автобусния транспорт.\n\r\n\"Ще има т. нар. морален кодекс на превозвачите. Ще се следи за спазването на минималните изисквания, които законът изисква. Ще протестират тези, които са срещу правилата\", каза Столарски пред .\r\n                    \r\n                    \r\nСпоред него протестиращите фирми няма да бъдат повече от 4-5.\n\r\n\"Ще трябва на по-дълги разстояния шофьорите да са задължително двама. Освен това ще се следи за работното време и за спирките на автобуса. Тази камара няма да издава лиценз, а само ще издава препоръки\", категоричен е той.\n\r\nСтоларски обясни, че работата на бранша ще е да дава насоки за развитие и сформирането на една дългосрочна политика, а няма да пречи на никого да си върши работата.", "date": "2018.06.13", "title": "Автобусни превозвачи на бунт срещу \"морален кодекс\""}
{"url": "https://www.dnes.bg/akoshtete-vqrvaite/2018/06/13/5-myjki-repliki-koito-znachat-che-e-ludo-vliuben.379129", "text": "Често се казва, че мъжете не са толкова чувствителни като жените и по-рядко показват емоции. Дори да е така, има някои неща, които ги издават, когато са истински влюбени. Ето и кои са те. \r\n\r\n \r\nАко просто една жена го привлича, мъжът ще прави комплименти основно относно нейния външен вид, секси тялото, хубавата коса, красивите очи. Но ако е наистина влюбен, ще говори и за нещата, които изпитва и които дамата го кара да чувства. Например: \"Караш ме да се чувствам страхотно\", \"Между нас има нещо специално\", \"Обожавам това твое качество, не съм го откривал у други досега\". Някои може да звучат малко банално, но пък ако са казани искрено са прекрасни комплименти.\r\n\r\n\r\n \r\nАко мъжът иска да се обвърже сериозно, той държи да запознае любимата си с най-близките си приятели и с роднините, поне с тези, които вижда често. Щом прави това, значи държи да сте част от живота му и да опознаете хората, на които той разчита най-много. \r\n \r\n\r\n \r\nКогато планира нещо за месеци или дори година напред, той несъмнено включва и теб в тези планове. Например, кани те на сватбата на братовчед му, която е след 7-8 месеца, планира пътувания с теб, купува билети за грандиозен концерт на ваша любима банда, който ще се състои следващата година.\r\n\r\n", "date": "2018.06.13", "title": "5 мъжки реплики, които значат, че е лудо влюбен"}
{"url": "https://www.dnes.bg/usa/2018/06/13/sled-sreshtata-v-singapur-ne-trymp-kim-pecheli-bitkata-za-syrcata.379182", "text": "Вашингтон и Пхенян започнаха нормален диалог и изглежда са останали доволни един от друг, коментира \"Росийская газета\" вчерашните преговори между президента на САЩ Доналд Тръмп и севернокорейския лидер Ким Чен Ун в Сингапур.\n\r\nДвамата подписаха документ, договореностите в който според експерти са доста неопределени. Но Ким Чен Ун явно печели \"битката за сърцата\" - показа се пред световните медии и като умен преговарящ, и като общителен човек. Съдейки по думите на Тръмп, той също е останал възхитен от севернокорейския вожд, посочва московският официоз.\n\r\nОбещаният пробив не се случи - не бе сключена \"сделка на века\" и Ким не се отказа от ракетните и ядрените си арсенали. Пхенян всъщност не каза и не обеща нищо ново, като впрочем и САЩ. В общата декларация дори не бе спомената формулировката \"пълен, проверяем и необратим отказ от ядрените оръжия\" от страна на Северна Корея. \r\n                    \r\n                    \r\nОт друга страна КНДР направи доста големи отстъпки още преди срещата - заяви, че спира ракетните и ядрените си опити, взриви ядрения си полигон и не възрази срещу маневрите на САЩ и Южна Корея. Всичко сочи, че Доналд Тръмп е склонил да решава севернокорейския проблем постепенно, какъвто бе и стремежът на Пхенян.\n\n\n\n\r\nПри всяко положение срещата на върха бе солидна пиар победа за Ким Чен Ун. Той показа на целия свят и на своята нация, че КНДР преговаря на равни начала с най-мощната икономическа и военна сила, че като лидер на тази страна не отстъпва пред натиск и знае как успешно да отстоява своите интереси, заключава \"Росийская газета\".\n\r\n\"Комерсант\" също нарича \"основен триумфатор\" в Сингапур Ким Чен Ун, \"съумял за половин година да извади страната-парий от изолацията и да постигне онова, което не успяха да сторят нито баща му, нито дядо му - признание за равенство от страна на САЩ\".\n\r\n\"Знамето на КНДР стои до знамето на САЩ, сякаш КНДР е нормална страна, символично равна с най-мощната съвременна държава, а не заградена със санкции диктатура\", констатира ориенталистът Александър Габуев.\n\r\nСпоред експерта Ким е постигнал най-важното - сключването на споразумение със САЩ премахва поне временно заплахата от война на Корейския полуостров, станала през зимата съвсем реална.\n\r\nДокато бе в Сингапур, Ким Чен Ун се повози с външния министър на тази страна из нощния град, поздравяваше жителите му и си правеше селфита, отбелязва вестникът. Според \"Комерсант\" по този начин севернокорейският лидер е скъсал \"не само с дипломатическата изолация, но и с имиджа на хората от династията Ким, управляваща в Пхенян, като патологични социопати и отшелници\".\n\r\nСъщевременно според \"Новая газета\" президентът на САЩ е претърпял в Сингапур \"генерално външнополитическо поражение\".\n\r\nТой не успя да издейства от Ким Чен Ун нищо, освен мъгляви изявления, че КНДР \"се ангажира да работи за пълна денуклеаризация на Корейския полуостров\". Срещу това обещание - минало-заминало, Тръмп склони на доста сериозни отстъпки - отмени общото американско-южнокорейско военно учение и де факто призна режима в Северна Корея.\n\r\nКим Чен Ун спечели играта срещу Тръмп - получи нещо срещу нищо. Само по себе си това не е нещо чудно. Страните-парии отдавна са майстори на такива игри. Точно така бе сключена сделката на президента Обама с Иран, точно така се държеше със Запада Муамар Кадафи.\n\r\nСтраните-парии губят в друг аспект, защото безкрайно изостават от почтения, демократичен, затънал в хартийки свободен свят. Но колкото до зла воля и безкрайна свобода да дават обещания, които не се канят да изпълнят - тук нямат конкуренция, добавя руското опозиционно издание.\n\r\nСъбития от рода на сингапурската среща на върха и едностранните стъпки, поднасяни като \"успехи\" от обкръжението на Тръмп, укрепват неговата самоувереност, прекалено високата му самооценка като умел преговарящ, нежеланието му да слуша професионалистите, заявява пред политологът Владимир Фролов пред \"Ведомости\", цитиран от Би Би Си.\n\r\nСъщевременно това повишава риска президентът на САЩ да бъде манипулиран от преговорните си партньори - с малко ласкателства те може да получат споразумения, в които положителният ефект за САЩ да се изчерпва с хубави думи, а реалният резултат да е в полза на неговите опоненти, добавя експертът.\n\r\nОт дискусиите за резултата от вчерашните разговори ще зависят и евентуалната лична среща на Тръмп с руския президент Владимир Путин, и нормализирането на отношенията между Русия и САЩ. Нищо чудно Тръмп да си внуши, че в Сингапур е постигнал триумф, и да се опита да го повтори с още един \"труден човек\". Самата вероятност от такива преговори и подготовката за тях ще се използват от руската пропаганда, за да демонстрира външнополитическите успехи на Русия и разцеплението на Запад, изтъква наблюдателят.\n\r\nОт сближаването между САЩ и Северна Корея може да спечелят регионалните играчи, включително Русия, пише \"Взгляд\", цитиран от БТА.\n\r\nЕкспертът по корейските проблеми Константин Асмолов констатира, че основното съдържание на договорките все още остава зад кадър, защото никой не е поел конкретни ангажименти. Според него по-нататъшните действия ще изискват усилия и още време, което се очаква да съдейства за \"затопляне в региона\".\n\r\n\"Съдейки по доволния вид на Тръмп и Ким, те са си поговорили плодотворно. Тръмп не си тръгна по средата на проявата, страните не строшиха масата, нито пък започнаха да си мерят червените бутони. Това вече е доста важно\", преценява Асмолов.\n\r\nКореистът от Института за Далечния изток към Руската академия на науките Ким Йон Ун изтъква, че Северна Корея остава самостоятелна държава и американците гарантират сигурността й. \"Може да изчезне най-дълго съществувалият край руските граници международен проблем, нерешен от 70 години. Ще е по-малка опасността от военен конфликт там\", казва той.\n\r\nПри истинско нормализиране на отношенията между САЩ и Северна Корея според него ще започнат да укрепват връзките между Пхенян и Сеул, местните железници да се превърнат в единна мрежа и да се свържат с Транссибирската магистрала. И вече няма да има пречки пред проектирания руски газопровод за Южна Корея. Руското синьо гориво ще бъде с почти 40 на сто по-евтино от втечнения газ, който Сеул купува сега.\n\r\n\"Обединяването на жп линиите и строежът на газопровода обещават печалби от десетки милиарди долари (. . .) Подобряването на междукорейските отношения ще разшири нашите тристранни контакти. Това ще позволи на Русия по-силно икономическо присъствие в Южна и Северна Корея\", прогнозира ученият.\r\n ", "date": "2018.06.13", "title": "След срещата в Сингапур: Не Тръмп, Ким печели битката за сърцата"}
{"url": "https://www.dnes.bg/balkani/2018/06/13/privetstvame-sporazumenieto-za-imeto-na-makedoniia.379178", "text": "Българското външно министерство приветства постигнатото споразумение между македонския и гръцкия премиер \"Република Северна Македония\" да бъде новото име на бившата югославска република.\r\n\"По този начин се отваря пътят към европейската и евроатлантическата интеграция на нашата съседка. Това е реален шанс в края на българското Председателство на Съвета на Европейския съюз да има напредък и хоризонт за започване на преговори за присъединяване\", се казва в декларация на външното ни министерство.\r\nВ същото време обаче се посочва, че страната ни ще настоява за гаранции, че новото име не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност.\r\r\n                    \r\n                    МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени.\r\nНовото име ще трябва да бъде утвърдено в македонската конституция и с референдум, който ще се състои наесен. Преди това парламентът в Скопие ще трябва да ратифицира договора, а Атина - да оттегли ветото си от македонската кандидатура за НАТО и Евросъюза. \r\n ", "date": "2018.06.13", "title": "Приветстваме споразумението за името на Македония"}
{"url": "https://www.dnes.bg/politika/2018/06/13/deputatite-pochetoha-pametta-na-zaginalite-piloti.379188", "text": "Минута мълчание в НС в памет на загиналите пилоти\r\nС минута мълчание в памет на загиналите военни пилоти започна днешното пленарно заседание.\r\nВ понеделник вечерта при изпълнение на тренировъчен полет вертолет Ми-17 от 24-а авиобаза Крумово загуби височина и падна от около 30 м.\r\nПри катастрофата загинаха командирът на екипажа капитан Пламен Пантилеев и вторият пилот капитан Стоян Неделчев.\r\nПри иницидента бе ранен и бордния техник на разбилия се хеликоптер Алексей Каменов, който е единственият оцелял. Състоянието му е стабилно.\r\nВоенният министър Красимир Каракачанов каза, че най-вероятната причина за трагедията е повреда в опашния винт и изключи пилотска грешка.\r\n ", "date": "2018.06.13", "title": "Депутатите почетоха паметта на загиналите пилоти"}
{"url": "https://www.dnes.bg/stranata/2018/06/13/otpada-reimunizaciiata-na-11-godishni-za-tuberkuloza.379179", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо края на годината вероятно ще отпадне реимунизацията на 11-годишните деца срещу туберкулоза. Препоръката е на Експертния съвет по имунопрофилактика за развитието на Имунизационния календар у нас през следващите 4 години.\n\n\n\r\n\"Това е един неразумен ход, който след време ще покаже своята неадекватност. Човек още при раждането си се заразява с доброкачествени туберкулозни бацили. Пробата на Манту, която настояват да отпадне всъщност, представлява изследване, използвано за откриване на инфекция с микобактериум туберкулозис - бактерията, причинител на туберкулозата. Чрез това изследване се прави оценка на имунния отговор на организма към туберкулозните антигени\", обясни в студиото на \"България сутрин\" завеждащият детското отделение в Инфекциозната болница доц. д-р Атанас Мангъров.\r\r\n                    \r\n                    Toй посочи още, че туберкулозата освен инфекциозно е и социално заболяване.\r\n\"Има я където има бедност, където хората ровят по кофите за боклук. Макар по-голямата част от българското общество да не е такава, все пак живеем сред подобни хора\", допълни д-р Мангъров пред \r\nПредвижда се през 2021 г. у нас да бъде въведена ваксината срещу варицела. Миналата година от дребна шарка у нас са се разболели близо 26 000 деца, 460 са били хоспитализирани. Смъртните случаи са два.\n\r\n ", "date": "2018.06.13", "title": "Отпада реимунизацията на 11-годишни за туберкулоза"}
{"url": "https://www.dnes.bg/politika/2018/06/13/bsp-s-promeni-v-zakonite-za-otgovornostta-na-dyrjavata-po-evropeiskata-konvenciia-za-pravata-na-choveka.379189", "text": "Държавата и общините да носят отговорност за вреди, причинени от действието на отменени или обявени за нищожни подзаконови нормативни актове, от действията на разследващи органи и органи на съдебната власт и на администрацията, с които са нарушени правата на хората, защитени в Европейската конвенция за правата на човека (ЕКПЧ).\n\r\nЗа тази промяна в Закона за отговорността на държавата и общините за вреди настояват депутати от БСП.\n\r\nСпоред действащия закон държавата и общините и сега носят отговорност за вреди от незаконосъобразни актове, но от левицата настояват обхватът на тази разпоредба да се разшири, за да се преодолеят последиците от Тълкувателно решение №2 от 27 юни 2016 г. на ВАС, в което е възприета тезата, че граждани и юридически лица не подлежат на обезщетяване за вреди, причинени при или по повод изпълнението на подзаконов нормативен акт в периода, преди той да бъде отменен като незаконосъобразен или обявен за нищожен.\r\n                    \r\n                    \r\n„Показателен е фактът, че решението е подписано с особено мнение от 32 съдии. Подобно тълкуване на практика прегражда пътя за защита на гражданите и юридическите лица от вреди, когато те са причинени от отменени или обявени за нищожни подзаконови нормативни актове. Ето защо смятаме, че предлаганата от нас промяна ще създаде необходимите гаранции за защита от вреди и в тези случаи“, мотивират се от БСП.\n\r\nЧервените депутати смятат също, че трябва да се търси отговорност от държавата за вреди от действия на разследващи органи и органи на съдебната власт, с които са нарушени не само правото на справедлив процес и на свобода, защитени в ЕКПЧ, но на всички права, закрепени в нея.\n\r\nДепутатите от левицата напомнят, че в годишните доклади на правосъдния министър за изпълнение на решенията на съда в Страсбург по дела срещу България, се съдържат констатации, че в страната ни „не съществува генерално ефективно вътрешноправно средство за защита съгласно чл. 13 на Конвенцията. В съответствие със субсидиарния характер на производствата пред ЕСПЧ българската държава следва да въведе средство или комбинация от средства с оглед осигуряването на възможности за разглеждането на оплаквания за нарушения на гарантираните от конвенцията права”.\n\r\n„Според нас нови вътрешноправни средства за защита са необходими и в този смисъл предлаганите промени целят да установят ефективен инструмент, който да гарантира закрила на хората от вреди, причинени от нарушения на техни права, защитени от конвенцията“, посочват народните представители от БСП. Не на последно място, те предлагат нова алинея на чл. 7 от ЗОДОВ, в която да се запише, че ако искът е предявен пред съд, който е и ответник по иска, съдът изпраща делото на най-близкия родово компетентен административен, районен или окръжен съд”.\n\r\nОт левицата обясняват, че с въвеждането на тази разпоредба ще се създаде яснота в хипотеза, при която искът е предявен пред съд, който е и ответник по него.\n\r\nКонкретен повод за предложеното изменение е решение на Европейския съд по правата на човека от април т. г. по делото „Боян Господинов срещу България“. В него съдът в Страсбург приема, че има нарушение на чл. 6§1 от конвенцията, което се изразява в неспазване от страна на Окръжния съд в Стара Загора на изискването за обективна безпристрастност.", "date": "2018.06.13", "title": "БСП с промени в законите за отговорността на държавата по Европейската конвенция за правата на човека"}
{"url": "https://www.dnes.bg/top-novini/2018/06/13/15-godishna-ubita-v-park-v-germaniia-podozirat-bylgarin.379183", "text": "Български тийнейджър е заподозрян за убийството на 15-годишна румънка в парк в германския град Фирзен.\r\n17-годишният нашенец се е предал сам на властите, съобщи говорителят на полицията в Мьонхенгладбах Избела Ханен.\r\nОбществеността във Федералната република е шокирана от вестта, че посред бял ден смъртоносно е била намушкана 15-годишната Юлиана, която е от румънски произход.\r\nПървоначално медиите обявиха, че за смъртта й се подозира турчин. Полицията веднага започна разследване на убийството, като чрез медиите търсеше повече информация от очевидци на трагедията.\r\nБългаринът, заедно с адвокатката си, доброволно отишъл в полицията във вторник и се предал.\r\nИзабела Ханен заяви, че предполагаемият извършител живее отдавна в Германия със семейството си. Подробностите за причините за кървавото деяние още се разследват.\rСлед като е била наръгана е била откарана в болница, но там е починала от раните си. \n\r\nБездомници от парка разказали пред властите, че във фаталния ден тя отишла при тях с думите \"Умирам, умирам\" на немски и след това се строполила на земята.\r\n(\"Монитор\")", "date": "2018.06.13", "title": "15-годишна убита в парк в Германия. Подозират българин"}
{"url": "https://www.dnes.bg/health/2018/06/13/10-polzi-ot-konsumaciiata-na-papaia.379143", "text": "Тя има богат вкус, сочна е и може да я хапвате така или да я добавяте към смути рецепти, полезни закуски. Папаята – \"плодът на ангелите\" (така я нарича Христофор Колумб), който не само добавя повече вкус и цвят в храненето ни, но ни помага да подобрим здравословното си състояние.\r\nТака например, химопапаинът – ензим, който се съдържа в нея, спомага за намаляване неразположенията свързани с остеопорозата и артрита. Споделяме още 10 причини да я консумирате по-често.\r\n\r\nПапаята е богат източник на антиоксиданти, фитонутриенти и флавоноиди, които предпазват клетките от вредното въздействие на свободните радикали. Някои проучвания свързват консумацията на папая с намален риск от развитието на рак на дебелото черво и простатата.\r\r\n                    \r\n                    \r\nИзмежду екзотичните плодове, папаята е един от най-полезните за добро храносмилане. \r\nНаличието в нея на папаин, който е храносмилателен ензим, спомага за подобряване на храносмилането, особено на протеините. Ако те не се усвояват правилно, могат да причинят редица проблеми като запек, трупане на излишни мазнини, артрит и други.\r\n\r\n ", "date": "2018.06.13", "title": "10 ползи от консумацията на папая"}
{"url": "https://www.dnes.bg/obshtestvo/2018/06/13/jiveem-na-tiasno-chetirima-ot-vseki-10-v-prenaseleno-jilishte.379168", "text": "Около 41 процента от българите, или четирима от всеки 10 наши сънародници, живеят в пренаселени жилища, показват данни от анализ на Евростат за състоянието на жилищния фонд в Евросъюза през 2017 г. Средният показател за пренаселеност в ЕС е около 17 процента, отчита европейската статистика.\n\r\nБлизо 1,1 милиона българи, или около 15 процента от населението у нас, живеят в жилища, които се споделят от повече от едно семейство, тоест удвояването на домакинствата в един апартамент, е доста често срещано явление сред българите с по-ниски доходи в градска среда. Случва се често 3 поколения, или около 6-9 членове на едно домакинство, да обитават маломерно жилище от 60-70 квадратни метра.\r\n                    \r\n                    \r\nОсвен това около 80 процента от децата у нас под 18-годишна възраст, както и около 60 на сто от младите хора на възраст 16-29 години, са контингент от домакинства, които живеят в пренаселени жилища. \n\r\nПроцентът на пренаселените жилища у нас в големите градове е около 48 на сто /при 18 на сто за ЕС/, в малките градчета и предградията - около 40 на сто /при 15 на сто за ЕС/ и в селските райони - 33 на сто /при 17 на сто за ЕС/, показват данните на Евростат, цитирани от БТА. \n\r\nНа фона на изключителната пренаселеност на жилищния фонд у нас, анализът регистрира и значително висок процент от незаети жилища в градовете и селата, които стоят празни - от общо 3,9 млн. броя единици жилища у нас - около 1,2 млн. или 31 на сто - са необитаеми и незаети.\n\r\nВ градските райони незаетите жилища са над 650 хиляди /25 на сто от жилищата в градска среда/, а в селските райони незаетите жилища са над 560 хиляди или 43 на сто от сградния фонд по селата. Само в столицата и в София-област незаетите жилища са около 250 хиляди.\n\r\nТези диспропорции се обясняват както с намаляване броя на населението у нас през последните години, така и с емиграцията на българите извън страната или вътрешната миграция от селата към градовете, което освобождава много жилища и ги прави свободни и необитаеми. \n\r\nОт 28-те страни-членки на ЕС най-висока пренаселеност е регистрирана в Румъния - близо 50 на сто, отчита анализът на Евростат. Други страни, в които има значителна пренаселеност на жилищата с домакинства са: Латвия - 43 на сто, България - 41 на сто, Полша и Унгария - по 40 на сто, Словакия - 38 на сто и др.\n\r\nВ противоположния край на скалата най-ниски нива на пренаселеност са отчетени в Кипър - 2,4 на сто, Малта - 2,9 на сто, Ирландия - 3,2 на сто, Белгия - 3,7 на сто и Холандия - 4 на сто. Пренаселеността също е била проблем за по-малко от 10 процента от населението във Финландия - 6,6 на сто, Германия - 7,2 на сто, Франция - 7,7 на сто, Великобритания и Люксембург - по 8 на сто.\n\r\nВисоки нива на пренаселеност са регистрирани и при съседите ни - Гърция - 40 на сто, Сърбия - 64 на сто, Македония - 68 на сто и Турция - 73 на сто.\n\r\nПрез миналата година около 42 процента от жителите на ЕС са обитавали апартаменти /или 4 от всеки 10 европейци/, една четвърт /25 на сто/ са обитавали фамилни къщи и една трета - 33 на сто - са имали самостоятелни къщи. \n\r\nОколо 42 на сто от европейците са обитавали свой собствен дом без заем или ипотека, докато други 27 на сто са обитавали жилище със заем или ипотека, отчита Евростат. Други 20 процента от европейците са обитавали жилище под наем.", "date": "2018.06.13", "title": "Живеем на тясно! Четирима от всеки 10 – в пренаселено жилище "}
{"url": "https://www.dnes.bg/politika/2018/06/13/boiko-borisov-na-59-pytiat-mu-ot-pojarnikar-do-premier.379100", "text": "\n\r\nНа днешния 13 юни рожден ден празнува министър-председателят на България Бойко Борисов. Роден през 1959 година в Банкя, той завършва школата на МВР в Симеоново специалност \"Противопожарна охрана\".\n\r\nВ началото на демокрацията той започва охранителен бизнес, а по времето на кабинета на Симеон Сакскобургготски става главен секретар на МВР.\n\r\nТой е 50-ят, 53-ят и 55-ят председател на Министерския съвет на Република България в три правителства – от 2009 до 2013 г., от 2014 г. до началото на 2017 година и в настоящото.\n\r\nПреди това Борисов е главен секретар на МВР (2001 – 2005) и кмет на София (2005 – 2009).\r\n                    \r\n                    \r\n\n\r\nБаща му е служител в Софийско градско управление на МВР, а майка му начална учителка в Банкя. Бъдещият премиер има сестра Красимира, която е лекар.\n\r\nПрез 1982 година Борисов се дипломира като инженер по специалността \"Противопожарна техника и безопасност\" с чин лейтенант.\n\r\nПрез 1990 година напуска системата на МВР, а година по-късно основава фирмата „Ипон-1“, която осигурява охраната на видни личности като Тодор Живков, Симеон Сакскобургготски и президента на Международния Олимпийски комитет Хуан Антонио Самаранч.\n\r\nНа 1 септември 2001 година с указ на президента Петър Стоянов Бойко Борисов е назначен на длъжност Главен секретар на МВР и е повишен в звание „полковник“ от МВР. След встъпването си в длъжност Борисов дарява месечната си заплата в полза на децата на загиналите при изпълнение на служебните им задължения служители от МВР.\n\r\nКато главен секретар на МВР е удостоен със званието генерал-лейтенант.\n\r\nПрез есента на 2005 година участва в частичните местни избори за кмет на София, като ги печели убедително след балотаж. Полага клетва като кмет на Столичната община на 10 ноември 2005 година.\n\r\nБойко Борисов е фен на спорта. Той е каратист и футболист. Преди години бе част и от футболния отбор на Витоша Бистрица, но в момента играе само за ветераните на отбора.\n\r\nПреди 5 години той попадна в популярната футболна игра Football Manager като футболист на Витоша Бистрица.\n\r\nОт първия си брак има дъщеря Венета, която го дари с внуче – Бойко.\n\r\nБорисов има редица медали и отличия като Главен секретар на МВР.", "date": "2018.06.13", "title": "Бойко Борисов на 59: Пътят му от пожарникар до премиер"}
{"url": "https://www.dnes.bg/obshtestvo/2018/06/13/jestoko-bylgarche-zagina-pri-incident-v-hotel-v-turciia.379169", "text": "Родителите на българче, което е починало след спускане по водна пързалка в петзвезден хотел в Турция, търсят съдействието на държавата за разследването. \n\r\nТрагичният инцидент се е случил на 6 юни.\n\r\nВивиян се пуска за последно на пързалка от аквапарка към хотела.\n\r\n\"Тя ми каза: Тате, удариха ме в коремчето. Олюля се, загуби съзнание, падна в ръцете ми\", разказа бащата на \r\nмомичето Веселин Вачев пред bTV.\r\nЗа няколко часа детето е преместено в три болници в два града – със спукан далак и кръвоизлив в стомаха.\r\n\"Аз видях ада на тази земя, преживях смъртта й три пъти\", сподели майката на детето Антония Вачева.\r\nВ последната болница полиция посреща семейството и докато лекарите се борят за живота на момичето, те подписват документи, които не разбират.\r\r\n                    \r\n                    \"Не знаем какво сме подписали. Наистина не знаем, но те ни казаха, че това е стандартна процедура\", обясни Веселин Вачев.\n\r\nВ България родителите започват да се съмняват, че с подписа си са оневинили хотела и са помогнали на разследващите да потулят случая. Сигурни са, че пързалката е била опасна и без спасител.\n\r\n\"Ако след Вивиян не се беше пуснало веднага следващото дете, тя сега щеше да е жива. Смятам, че това е било предотвратимо\", допълни Антония Вачева.\n\r\nВ момента семейството прави постъпки към външно министерство за съдействие, за да може да изискат всички документи по разследването. Търсят и адвокат в Турция.", "date": "2018.06.13", "title": "Жестоко! Българче загина при инцидент в хотел в Турция "}
{"url": "https://www.dnes.bg/sofia/2018/06/13/samo-11-ot-stolichani-hodiat-pesha-na-rabota.379170", "text": "Едва 11% от софиянци ходят пеша до работа. Това става ясно от данни на Столичната община, която стартира информационна кампания, напомняйки, че \"Чистият въздух зависи от всеки един от нас\". \n\r\nОт \"Московска\" 33 призовават всички, които шофират активно, да използват летния сезон, за да слязат от колите си и да изпробват алтернативите на придвижване в града.\n\r\n\"София е европейската столица с най-много коли на глава от населението, като едва 11% от столичани ходят пеш на работа. За сметка на това, един автобус на градския транспорт означава 40 коли по-малко по улиците\", става ясно от данните.\n\r\n\"Много голяма част от активните шофьори не са се возили от години с градски транспорт и допускаме, че впечатленията са им доста различни от това, което е реалността в момента. Голяма част от градския транспорт е обновен в последните години и той заедно с метрото е една от най-големите инвестиции за по-чист въздух и по-зелен град\", каза зам.-кметът по околна среда на София Йоана Христова, цитирана от \"Монитор\".\r\n                    \r\n                    \r\nОт общината отбелязват, че вече 60% от градския транспорт на столицата е с нулеви вредни емисии, а 40% от автобусите са нискоемисионни. С доставката на още 60 нови автобуса на природен газ и на 20 електробуса пък 70% от автотранспорта ще е обновен. \n\r\n\"Метрото е най-бързият, удобен и екологичен градски транспорт. Всеки ден с него пътуват над 350 000 души, а с пускането на третата линия с него ще се придвижват 500 000 души днвено. Всяка година то спестява 75 000 тона вредни емисии, а с пускането на третия лъч - 90 000 т. Любопитен факт е, че тези, които пътуват с метро, изгарят 43 800 калории годишно\", посочват от кметството.\n\r\nЛице на кампанията е певецът и актьор Орлин Павлов. \n\r\n\"Градът ни е препълнен с коли, задръстванията са огромни, а въздухът, който дишаме е много мръсен! И всичко това зависи само от нас. Аз обичам да карам колело и така се придвижвам много по-бързо и приятно по улиците на София. Включих се в кампанията, защото чистият въздух зависи от всеки един от нас!\", заяви той.", "date": "2018.06.13", "title": "Само 11% от столичани ходят пеша на работа"}
{"url": "https://www.dnes.bg/world/2018/06/13/konkurs-za-karikaturi-na-mohamed-koi-si-tyrsi-beliata.379171", "text": "Партията на свободата на холандския антиислямски политик Герт Вилдерс ще организира конкурс за карикатури на пророка Мохамед, предаде БТА като цитира Ройтерс. \n\n Партията уточни, че намерението й да организира състезанието в обезопасените си офиси в холандския парламент е било одобрено от холандската служба за борба с тероризма.\n\r\nПубликуването на карикатури на ислямския пророк Мохамед е предизвиквало бурни реакции в миналото. \n\r\nПрез 2015 г. ислямистки екстремисти убиха 12 души в парижкия офис на френския светски сатиричен вестник \"Шарли Ебдо\", който беше публикувал карикатури на пророка Мохамед, а през 2005 г. отпечатването на дузина такива карикатури в датски вестник предизвика кървави протести в редица мюсюлмански страни.\r\n                    \r\n                    \r\nПартията на свободата на Вилдерс е най-голямата опозиционна сила в парламента, след като стана втора на изборите през март. Вилдерс е призовавал за забрана на Корана и е заявявал, че ислямът е тоталитарна религия.\n\r\n\"Свободата на словото е застрашена, особено за критици на исляма. Не бива никога да допускаме това. Свободата на словото е най-важната ни свобода\", се казва в изявление на Вилдерс.\n\r\nКонкурсът в холандския парламент ще се състои по-късно тази година. За съдия е поканен американският карикатурист Бош Фостин, който спечели подобно състезание в Гарланд, щата Тексас, през май 2015 г.\n\r\n ", "date": "2018.06.13", "title": "Конкурс за карикатури на Мохамед. Кой си търси белята?"}
{"url": "https://www.dnes.bg/snimka-na-denia/2018/06/13/pek-do-obiad-sledobed-buri-i-gradushki-na-zapad.379172", "text": "Жълт код за бури и градушки е обявен за Западна България. \n\r\nОчаква ни и много горещо време с температури между 31 и 36 градуса.\n\r\nЩе преобладава предимно слънчево време, като от обяд над западната половина от страната ще се развива купеста и купесто-дъждовна облачност.\n\r\nВ 12 области от Западна България са обявени предупреждения от първа степен.\n\r\nВ тези райони количествата дъжд ще са около и над 20 л/кв.м.\n\r\nИма условия за градушки.\n\r\nВ крайните западни райони явленията ще продължат и през нощта. В Източна България ще духа до умерен вятър от изток-югоизток, прогнозират синоптиците от НИМХ - БАН. \n\r\nНад Черноморието ще бъде предимно слънчево. Ще духа до умерен вятър от юг-югоизток. Максималните температури ще са от 26° до 29°. Температурата на морската вода е от 22-24°. Вълнението на морето ще е 2 бала.\r\nНад планините в Източна България през целия ден ще е предимно слънчево, ще духа до умерен вятър от югоизток. Максималната температура на височина 1200 метра ще е около 24°, на 2000 метра – около 18°.\n\r\n\r\n ", "date": "2018.06.13", "title": "Пек до обяд, следобед бури и градушки на запад"}
{"url": "https://www.dnes.bg/mish-mash/2018/06/13/po-formata-na-stypaloto-shte-gi-poznaete.379150", "text": "Още от древни времена хората са „гледали“ по чертите на ръцете и лицето. Но знаете ли, че дори формата на краката ви може да разкрие вълнуващи неща за характера ви? Да, точно така. За това спомагат големината и позицията на пръстите. \r\nПогледнете как изглежда най-големият ви пръст на единия крак. После дали вторият е по-къс от него. Тези и други разлики определят различните типове хора:\r\n\r\n\r\n \r\nКогато всички пръсти са с еднаква дължина, се смята, че краката са от селски тип. Хората, които имат такива, са много предпазливи. Преди да предприемат каквото и да е действие, те анализират всеки малък детайл. Винаги са много разумни и практични. Също така са много спокойни във всяка една ситуация и може да се разчита на тях.\r\n \r\n\r\n \r\nВ този случай вторият пръст е по-дълъг от първия. Хората с гръцки стъпала са много ентусиазирани и лесно могат да бъдат мотивирани, креативни са и обичат предизвикателствата. Присъща за тях е импулсивността на моменти. Такива са много художници, спортисти и известни личности.\r\n \r\n\r\n \r\nТова е най-често срещаният тип крак, при който първите три пръста са пропорционални, останалите два са по-малки. \r\n \r\n\r\n ", "date": "2018.06.13", "title": "По формата на стъпалото ще ги познаете"}
{"url": "https://www.dnes.bg/obrazovanie/2018/06/13/mon-otchete-rekordno-visoki-rezultati-ot-maturite.379173", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         По-високи резултати и на двете матури в сравнение с миналата година. Рекордно високи са резултатите от изпита по математика. \n\n\n\n\r\nРезултатите от матурите са по-добри по 9 от 14 предмета в сравнение с миналата година. Задоволителна е тенденцията, че и тази година има повишаване на успеха на матурите по БЕЛ. Рекордно високи са резултатите от изпита по математика. Среден успех по БЕЛ е 4,24, а на втората матура - 4,50. \n\r\nСпоред експертите много добре са сработили мерките за сигурност. Само 16 преписвачи са хванати в класните стаи по време на зрелостните изпити тази година, съобщава . \r\n                    \r\n                    \r\nЗа сметка на това броят на отличниците расте и то в пъти - 215 зрелостници са постигнали максималните 100 точки на един от двата изпита. През миналата година са успели едва 18 души. \n\r\nНай-добре на първата матура са се справили зрелостниците в градовете София, Смолян и Пловдив, а на втората – Смолян е изместен от Бургас. \n\r\nФорматът на матурите трябва да бъде променен от 2020 г.", "date": "2018.06.13", "title": "МОН отчете: Рекордно високи резултати от матурите"}
{"url": "https://www.dnes.bg/world/2018/06/13/trymp-kim-diplomaticheski-uspeh-na-severna-koreia.379184", "text": "Севернокорейските медии величаят Ким Чен Ун като победител \"от срещата на века\", пише \"Гардиън\".\n\r\nИзданието отбелязва, че на върховния лидер на КНДР се приписва заслуга, че е създал условия за мир, докато Япония и Южна Корея са изразили безпокойство за сигурността.\n\r\nВестникът допълва, че срещата се смята от мнозина за дипломатически успех за Северна Корея.\n\r\nКим Чен Ун прие поканата на Тръмп да посети САЩ, съобщават севернокорейските медии, цитирани от \"Индипендънт\".\n\r\nИзданието отбелязва, че след като се е завърнал във Вашингтон, Тръмп е отправил в Тwitter похвали към Ким.\n\r\n\"Индипендънт\" допълва, че севернокорейските медии са съобщили и че по време на срещата американският президент е приел поканата да посети Северна Корея, нещо, което според вестника вероятно Тръмп ще приеме като доказателство за ангажираността на КНДР да встъпи в мирен процес.\n\n\n\n\r\r\n                    \r\n                    \"Индипендънт\" отбелязва и че според много анализатори обещанието на президента на САЩ да спре военните учения в Южна Корея ще бъде голяма отстъпка към Пхенян. Макар и преди да е имало предложения от Китай и Русия за така нареченото \"замразяване срещу замразяване\" (тоест спиране на военните учения срещу спиране на ядрено-ракетните изпитания на КНДР), досега САЩ избягваха този вариант, напомня вестникът.\n\r\n\"Дейли телеграф\" пише, че ако стане факт, спирането на военните учения ще бъде едно от най-спорните решения, произлезли от срещата на върха. Изданието допълва, че тези учения допринасят за поддържането на бойната готовност на американските сили в една от най-напрегнатите точки на планетата.\n\r\nВестникът отбелязва, че приоритетният начин, по който срещата е била отразена в севернокорейските медии, показва нагледно какъв пропаганден успех е видяла в нея Северна Корея.\n\r\nТръмп се радва на споразумението с КНДР, но подробностите все още не са ясни, пише \"Вашингтон пост\".\n\r\nИзданието отбелязва, че според Тръмп Ким е казал, че \"иска да постъпи правилно\", но че това, което прави впечатление в споразумението, е липсата на конкретика. \n\r\nВестникът коментира, че Ким не е поел никакъв конкретен ангажимент да премахне ядрените оръжия и балистичните ракети и не е оповестил график, в рамките на който ще стане това.\n\r\nСрещата беше безпрецедентна, декларацията неясна, а денят исторически, пише \"Ню Йорк таймс\".\n\r\nИзданието отбелязва, че Тръмп е използвал ласкателства, за да убеди Ким да се откаже от ядените оръжия, но че общата декларация е била точно толкова пестелива, колкото срещата е била екстравагантна.\n\r\nВестникът коментира и че отстъпката за военните учения е заварила южнокорейците неподготвени и в тази връзка цитира изказването на говорител на президента на Южна Корея Мун Дже Ин, че президентството и министерството на отбраната в Сеул трескаво се опитват \"да разберат точното значение и намеренията зад изказването на Тръмп\".\n\r\nТръмп и Ким започнаха нова фаза в дипломацията, пише \"Уолстрийт джърнъл\".\r\nИзданието отбелязва, че Тръмп е предприел дипломатическо начинание с висок залог под формата на лична дипломация, за да премахне ядрените оръжия на Северна Корея. Вестникът пише, че той разчита, че по-дружелюбен подход към Ким - включително изненадващото обещание за прекратяване на военните учения с Южна Корея - ще сработи по-добре от сплашването.\n\r\nСеверна Корея заяви, че Тръмп планира да отмени санкциите, пише \"Файненшъл таймс\".\n\r\nИзданието цитира съобщение на Корейската централна телеграфна агенция от днес, според което по време на срещата Тръмп е казал, че възнамерява да отмени санкциите и да даде гаранции за сигурността на Пхенян. Вестникът коментира, че това обаче не съответства на публичните изявления на Тръмп - че американските санкции ще останат, но може да бъдат облекчени, \"когато атомните бомби престанат да бъдат фактор\".\n\r\n\"Файненшъл таймс\" отбелязва, че ден след срещата в официалните севернокорейски медии не се споменава нищо за премахване на ядрените оръжия. \r\n ", "date": "2018.06.13", "title": "Тръмп-Ким: Дипломатически успех на Северна Корея"}
{"url": "https://www.dnes.bg/akoshtete-vqrvaite/2018/06/13/zodiite-koito-syzdavat-trudno-vryzki-5-sa.379137", "text": "Дългите връзки не са за всеки. Има хора, които не умеят да комуникират с хората и по-трудно се обвързват. А когато излизаш с някого, ти трябва да се съобразяваш не само с твоите нужди, а и с тези на партньора, да не мислиш само за себе си.\n\r\nИма някои зодии, които не се справят особено добре с връзките. Освен персоналните им черти, астрологията също може да има влияние върху техните връзки. На тях им се налага да работят повече над отношенията си с любимия човек, за да бъдат те по-здрави и успешни. Други пък имат способността да разпознават кога нещата не вървят и да се отдръпват навреме.\n\r\nАко не сте очаровани от развоя на връзката, сигурно сте от онези зодии, които предпочитат по-бързо да приключат нещата. Може да сте страхотен приятел или колега, но когато става дума за романтични отношения, вие не искате да държите близо до себе си някого, който ви е наранил.\r\n                    \r\n                    \r\nВсеки има своя индивидуалност според знака, под който е роден. Това се отнася и за взаимоотношенията, особено за интимните връзки. Ако откриете какво не ви върви с гаджето и помислите как да го подобрите, нещата могат и да потръгнат.\n\r\nЕто 5 зодии, които имат проблеми с връзките и предпочитат да бъдат сами:\n\r\n\n\r\nПредставителите на тази зодия често си сменят мнението и затова невинаги могат да поемат отговорност. Смята се, че имат два различни характера и трудно могат да влязат в рутината на сериозна връзка, камо ли брак. Те могат да кроят планове с половинката вечерта, но на сутринта да се събудят и да поискат да са необвързани и свободни.\n\r\n\n\r\nТе са невероятни в началото на връзката. Отдават се напълно на човека отсреща, правят забавни неща и имат желание за разнообразие. Но когато връзката навлезе в друг етап и започнат предизвикателствата, те са склонни да се отдръпнат. Когато нещата станат по-сложни, стрелците по-скоро искат да си върнат свободата, отколкото да запазят връзката си.\r\nВижте кои са останалите зодии в\r\n ", "date": "2018.06.13", "title": "Зодиите, които създават трудно връзки. 5 са!"}
{"url": "https://www.dnes.bg/sofia/2018/06/13/stolichni-kvartali-ostavat-bez-voda-utre.379196", "text": "\"Софийска вода\" временно ще прекъсне водоснабдяването в някои части на столицата утре, 14 юни, съобщиха от водното дружество.\n\r\nВъв връзка с подмяна на сградно водопроводно отклонение на ул. \"Юри Венелин\", кв. \"Център\" Средец се налага спиране на водоподаването от 09:00 до 18:00 часа на клиентите на \"Софийска вода”, живеещи на ул. \"Юрий Венелин\" - от бул. \"Васил Левски\" до ул. \"Цар Шишман\", ул. \"Цар Шишман\" - от ул. \"Иван Вазов\" до ул. \"Ген. Гурко\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Цар Шишман\" на ъгъла с ул. \"Юрий Венелин\".\r\r\n                    \r\n                    Във връзка с подмяна на спирателен кран срещу бл. 6, кв. \"Овча купел\" се налага спиране на водоподаването от 09:00 до 16:00 часа на клиентите на \"Софийска вода”, живеещи в района на: ул. \"Букет\" - между ул. \"Народен герой\" и бул. \"Никола Петков\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Букет\" на ъгъла с  ул. 693.\r\nВъв връзка с монтаж на водомер в с. Лозен се налага спиране на водоподаването от 09:00 до 15:00 часа на клиентите на \"Софийска вода”, живеещи в карето между: ул. \"Кайгана\", ул. \"Св. Св. Кирил и Методий\", ул. \"Еделвайс\", ул. \"Бузлуджа\" и ул. \"Съединение\", ул. \"Съединение\", ул. \"Дъб\", ул. \"Къси дол\" и ул. \"Акация\"\r\nул. \"Преслав\", ул. \"Съединение\", ул. \"Варовита\" и ул. \"Крушите\", ул. \"Съединение\", ул. \"Васил Левски\", ул. \"Могила\" и ул. \"Теменуга\"; ул. \"Съединение\" от ул. \"Лозен\" № 97 до АМ \"Тракия\" и м. Чикерица. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Св. Св. Кирил и Методий\" на кръстовището с ул. \"Простор\".\r\nВъв връзка с ремонтни работи в ул. \"Лунна папрат\", м. \"Гърдова глава\" се налага спиране на водоподаването от 10:00 до 22:00 часа на клиентите на \"Софийска вода”, живеещи в карето между: ул. \"Лунна папрат\" от ул. \"Прохлада\" до ул. \"Еровете\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Лунна папрат\" на кръстовището с ул. \"Прохлада\".\r\nВъв връзка с подмяна на пожарен хидрант и спирателен кран в ул. \"Йорданка Филаретова\", кв. \"Център\" се налага спиране на водоподаването от 10:00 до 18:00 часа на клиентите на \"Софийска вода”, живеещи в карето между:\r\nул. \"Владайска\" от бул. \"Ген. Михаил Д. Скобелев\" до ул. \"Георги Данчов Зографина\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Йорданка Филаретова\" на ъгъла с ул. \"Владайска\".\r\nПоради подмяна на сградно водопроводно отклонение в ул. \"Никола Бонев\", гр. Бухово, се налага спиране на водоподаването от 10:00 до 18:00 часа на клиентите на \"Софийска вода”, живеещи в карето между:\r\nул. \"Васил Левски\" от ул. \"Сан Стефано\" до бул. \"Никола Бонев\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Васил Левски\" срещу бл. 17.\r\nВъв връзка с подмяна на сградно водопроводно отклонение в ул. \"Кокиче\", с. Яна се налага спиране на водоподаването от 10:00 до 16:00 часа на клиентите на \"Софийска вода”, живеещи в карето между:\r\nул. \"Димитър Стоичков\" от ул. \"Хубава Яна\" до ул. \"1-ви май\", ул. \"Кокиче\" и ул. \"Старата чешма\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Димитър Стоичков\" на ъгъла на ул. \"1-ви май\".", "date": "2018.06.13", "title": "Столични квартали остават без вода утре"}
{"url": "https://www.dnes.bg/stranata/2018/06/13/tragediiata-v-krumovo-ogledalo-na-armiiata-ni.379187", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДва са основните фактора, които излизат на преден план като водещи за трагичния инцидент на авиобаза \"Крумово\", при който загинаха двама военни пилоти, а бордовият инженер пострада.\r\nТехническата страна на причината изглежда най-основателната, а именно повреда в опашния винт, която е довела до рязкото падане на вертолета. Експертите са категорични, че годишните летателни часове на военните летци са крайно недостатъчни.\n\n\n\n\r\n\"За съжаление трябваше да се стигне до този трагичен инцидент, за да се разбере какво означава констатацията и предупреждението, записани в годишните доклади за състоянието на отбраната и на въоръжените сили от поне 5 години. Става дума за констатацията, че българската армия изпълнява със затруднения своите задачи с риск за военнослужещите\", подчерта бившият министър на отбраната Ангел Найденов.\r\r\n                    \r\n                    Според него, ако се осигуряват ресурсите, необходими за поддържането на техниката, то летенето не е опасно. \r\n\"Неуместно е да говорим за ремонт на остаряла техника\", отбеляза Найденов пред.\r\nБившият военен министър посочи няколко посоки, в които държавата може да тръгне, за да подобри състоянието на армията.\r\n\"Първата посока – ремонт на наличната техника, втората посока е модернизацията, третата посока – превъоръжаването, с което да преодолеем техническата пропаст между армията ни и партньорите ни в НАТО. Оптимист съм, че проектите за модернизация и превъоръжаване ще се случат, но съм скептичен, че до края на годината ще се сключи договор\", изтъкна той.\n\r\n ", "date": "2018.06.13", "title": "Трагедията в \"Крумово\" – огледало на армията ни"}
{"url": "https://www.dnes.bg/stranata/2018/06/13/pred-razvod-jena-naryga-myja-si-s-noj-i-izbiaga.379195", "text": "Жена намушка мъжа си с нож след семеен скандал в Бургас и избяга.\r\nИнцидентът е станал в к-с “Братя Миладинови“ късно снощи. Мъжът е настанен в болница без опасност за живота, уточняват от ОД МВР Бургас.\r\n42-годишният мъж и 38-годишната жена са пред развод. Съседи разказват пред местните медии, че жената ревнувала мъжа си, а напрежението ескалирало късно снощи, когато той бил наръган с кухненски нож.\r\nЖената се уплашила и подала сигнал на телефон 112.  След това веднага  напуснала апартамента, съобщи .\r\nСигналът в полицията е получен малко след 22,00 ч. Час по-късно е задържана от служителите на Първо Районно управление Бургас. Разследването на случая продължава.\r\n ", "date": "2018.06.13", "title": "Пред развод: Жена наръга мъжа си с нож и избяга"}
{"url": "https://www.dnes.bg/balkani/2018/06/13/zaharieva-severna-makedoniia-e-po-dobro-ilindenska-ne.379185", "text": "Смятаме, че каквото и да подпишат Гърция и Македония, това не трябва да води нито до териториални, нито до исторически претенции, нито до езикови претенции. Това заяви министърът на външните работи Екатерина Захариева пред bTV по повод постигнатото споразумение между Атина и Скопие за това Република Северна Македония да е новото име на югозападната ни съседка. \n\r\nНие имаме договор и в него тези неща са посочени, припомни външният ни министър.\n\n\n\r\nЗахариева заяви, че Северна Македония като име е доста по-добро от Илинденска Македония, какъвто вариант имаше неотдавна. \n\r\n„Така се подчертава географското значение на Македония като област“, каза външният министър. \r\n                    \r\n                    \r\nНие имахме предварителна информация за името Северна Македония, но Илинденска Македония със сигурност не беше добро за България, уточни тя.\n\r\nПо повод мненията, че страната ни е трябвало да се включи в спора за името, Захариева каза, че това е трябвало да стане преди години, когато сме признали страната /1992 г./.\n\r\nТова, което трябва да правим сега, е да изчистваме неверните неща в учебниците по история и да работим доброжелателно за общите дати и личности, които ще честваме, заяви министър Захариева. \n\r\nОще не съм виждала текста на договора между Гърция и Македония, каза оше Захариева.", "date": "2018.06.13", "title": "Захариева: Северна Македония е по-добро, Илинденска не!"}
{"url": "https://www.dnes.bg/crime/2018/06/13/policiiata-spria-izmama-za-27-000-lv-i-nakiti-v-svilengrad.379194", "text": "Полицията в Свиленград е предотвратила измама за 27 000 лева и златни накити, съобщи Областната дирекция на МВР - Хасково.\r\nВчера по обяд на стационарния телефон на 80-годишна жена от града е позвънил мъж, представил се за следовател.\r\n\"Обработването\" на жертвата започнало още на 11 юни, когато по схемата \"съдействие на полицията\", мнимият разследващ е въвел старицата в заблуждение. Жената посетила банка и заявила, че желае да изтегли парите.\r\nНа другия ден отишла да си ги вземе и чак тогава от кредитно-спестовната институция сигнализирали в полицейското управление.\r\nПолицаите са изискали служителят по сигурността да изпрати свиленградчанката с парите до дома й на улица \"Ст Стамболов\" и веднага са обезпечили телефона и адреса й. Целия ден те са очаквали обаждане от измамниците, но такова не се е получило.", "date": "2018.06.13", "title": "Полицията спря измама за 27 000 лв. и накити в Свиленград"}
{"url": "https://www.dnes.bg/obshtestvo/2018/06/13/maikite-na-deca-s-uvrejdaniia-palatkovite-lageri-ostavat-do-petyk.379190", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайките на деца с увреждания ще запазят поставените палаткови лагери в столицата и още няколко града до петък, когато социалното министерство трябва да излезе с официално становище по предложения законопроект за личната помощ и да предостави финансови разчети за необходимите средства за неговото прилагане. Ако до петък това не стане, протестът ще се разрасне, заканиха се майките. \n\r\nСлед заявката на премиера Бойко Борисов, че очаква конкретни предложения за решение на проблемите на хората с увреждания, завърналият се на поста министър Бисер Петков покани майките на среща, за да обсъдят подготвения от тях и омбудсмана Мая Манолова законопроект за личната помощ.\n\n\n\r\r\n                    \r\n                    След нея Петков обяви, че до петък министерството ще представи свое становище по законопроекта, а майките обявиха, че протестите в палатковите лагери продължават, докато не бъде гласуван исканият закон.\r\nНа репликата на премиера - \"този проблем да се реши, че да ми се маха от главата\", майките коментираха, че думите малко са ги позасегнали. \"Премиерът Борисов е спонтанно емоционален, вярвам, че това изказване не е злоумишлено. Човек трябва да си мери приказките и ние сме емоционални, и реагираме по-остро\", обясни пред  Валентина Казанджийска, която е майка на дете с увреждания.\n\r\n\"Най-важното е, че премиерът Борисов ни чу и започна да ни разбира, макар и по трудния начин. Надяваме се да се получи диалог, защото каузата е изключително значима. Става въпрос за приемането на закон, който ще спаси човешки животи и ще помогне на инвалидите в България\", каза още е майка.\n\r\nСпоред изчисленията на омбудсмана личната помощ ще струва около 200 млн. лева годишно, но според разчетите на министър Петков почасовата асистентска услуга за 80 000 лица, които имат нужда от чужда помощ, ще натовари бюджета с допълнителни 300 млн. лева годишно.\n\r\nВ понеделник министърът на труда и социалната политика Бисер Петков подаде оставка, която бе приета от Бойко Борисов. Ден по-късно обаче премиерът реши да остави Петков на поста, за да продължи диалога с протестиращите родители.", "date": "2018.06.13", "title": "Майките на деца с увреждания: Палатковите лагери остават до петък!"}
{"url": "https://www.dnes.bg/balkani/2018/06/13/otvoriha-krancheto-na-tanap-red-e-na-turski-potok.379186", "text": "\"Енергийният път на коприната\" (в. \"Йени шафак\"), \"Сърцето на енергетиката тупти в Турция\" (в. \"Сабах\"), \"Енергиен мост\" (в. \"Миллиет\"), \"Турска енергия към Европа\" (в. \"Акшам\"), \"Откриването на века\" (в. \"Ватан\") - това са някои от заглавията във водещите турски вестници днес за тържественото откриване вчера на Трансанадолския газопровод ТАНАП в турския град Ескишехир.\n\r\nГазопроводът бе открит от президентите на Турция и Азербайджан Реджеп Тайип Ердоган и Илхам Алиев, а на церемонията по въвеждане в експлоатация на тръбата присъстваха лидерите и на редица други страни, сред които президентът на Грузия Гиорги Маргвелашвили, сръбският президент Александър Вучич, президентът на Украйна Петро Порошенко, както и министрите на енергетиката на страните участнички в проекта.\r\n                    \r\n                    \r\nТурският президент Ердоган заяви, че газопроводът, който ще пренася през Турция за Европа азерски газ, ще допринесе за благоденствието и заетостта във всички страни, през които преминава маршрутът му, пише \"Йени шафак\". Илхам Алиев пък нарече ТАНАП \"победа на Турция и Азербайджан\". \"Днес ние пишем заедно историята на енергетиката на 21 век\", заяви още президентът на Азербайджан.\n\n\r\n\"Сабах\" изрежда някои факти за новия газопровод, като пише, че той е най-дългият в Европа с дължина от 1850 километра. Общата стойност на инвестицията е 8 млрд. долара, а годишният му капацитет е от 16 млрд. куб.м. газ. ТАНАП преминава през 20 турски окръга и ще покрива 12 на сто от нуждите от природен газ на Турция. В най-натоварения период той ще осигурява заетост на 15 хиляди души.\n\r\n\"ТАНАП, наричан Енергиен път на коприната, влезе в експлоатация след тържествено откриване. Ред е на \"Турски поток\", пише още \"Сабах\", цитиран от БТА.\n\r\n\"Правим историческа крачка за своя регион и своите страни\", заяви на откриването Ердоган, цитиран от \"Миллиет\". \"Разбирането ни, че енергетиката не е база за противопоставяне, а за сътрудничество, отново бе показано на дело чрез ТАНАП\", добави турският лидер.\n\r\n\"Кранчето на ТАНАП беше отворено\", пише по темата и в. \"Хабертюрк\", като цитира думите на Ердоган, че газопроводът е \"поредният плод на енергийното сътрудничество в региона\".\n\r\nВ. \"Тюркие\" окачествява газопровода като \"проекта на века\" и допълва, че с него Турция се е превърнала в \"сърцето на енергиен коридор\" и е увеличила стратегическото си значение.\n\r\n\"Турция се превърна в енергиен коридор между Изтока и Запада\", пише и \"Ватан\". \"Турция се приближи с още една крачка към своята визия да бъде център на енергийни коридори\", цитира вестникът думите на турския президент Ердоган.\r\n ", "date": "2018.06.13", "title": "Отвориха кранчето на ТАНАП, ред е на \"Турски поток\""}
{"url": "https://www.dnes.bg/balkani/2018/06/13/makedoniia-stava-severna-a-bylgarskite-interesi.379193", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРепублика Северна Македония – това е името, за което са се споразумели Скопие и Атина. Новината беше потвърдена вчера от Зоран Заев след втория му разговор по телефона с гръцкия му колега Алексис Ципрас. От последните дни компромисът вече е факт.\n\r\n\"Стратегическа грешка е, че България не участва в преговорите за името на Македония. По-голямата новина е снощната декларация на Министерството ни на външните работи, в която се казва, че това име не може да представлява териториална претенция за България, както и не може да представлява претенция за историята, културата и идентичността ни\", поясни бившият ни посланик в Хърватия Велизар Енчев.\r\n                    \r\n                    \r\nСпоред него тази декларация е \"след дъжд, качулка\", тъй като с подписването на договора на 1 август за добросъседство с Македония сме признали кражбата на историята ни.\n\r\n\"Тази декларация е основание за оставката на външния министър Екатерина Захариева, защото вместо сега да искаме тези гаранции, ние можехме да се включим в преговорите за името на Македония. Това е провал за външната ни политика. Нито НАТО, нито ЕС са поискали да подписваме договора за добросъседство\", обясни той.\n\r\nВ студиото на \"България сутрин\" историкът проф. Христо Матанов подчерта, че България е изразходвала огромна част от националния си ресурс, за да реши проблема с Македония.\n\r\n\"Компромисите тихомълком се промъкват. Така признахме и македонския език. В последните години правим доста компромиси с историята. Македонизмът не трябва да се развива на антибългарска основа\", отбеляза проф. Матанов пред .\r\n ", "date": "2018.06.13", "title": "Македония става Северна, а българските интереси?"}
{"url": "https://www.dnes.bg/notifikacii/2018/06/13/opasna-tedenciia-do-2060-g-nad-50-ot-myjete-sterilni.379201", "text": "Количеството на сперматозоидите при мъжете от Северна Америка, Европа, Австралия и Нова Зеландия е намаляло с 50-60% между 1973 и 2011 г., сочи ново проучване на Еврейския университет в Йерусалим. Изненадващо проучването, което анализира данни за броя на сперматозоидите на 42 935 мъже, не установи спад в броя на сперматозоидите при мъже от Азия, Африка и Южна Америка, въпреки че има ограничени данни от тези области. Като цяло това е много притеснителен резултат.\r\nИма дългогодишен дебат сред учените за това дали броят на сперматозоидите е намалял или не. Но това, което е различно в проучването, е качеството на анализа. Той се извършва систематично, отчитайки няколко от проблемите, които са засегнали предишни изследвания, като например метода, използван за преброяване на сперматозоидите и сравняване на проучвания, провеждани през десетилетията. Поради това повечето експерти са съгласни, че представените данни са с високо качество и че заключенията, макар и тревожни, са надеждни.\r\n \r\n\r\n \r\nОт няколко години има тревожна тенденция за увеличаването на аномалиите в мъжкото репродуктивно здраве, като например рака на тестисите. Намаляването на броя на сперматозоидите е в съответствие с тези увеличения и това покачва тежестта на концепцията, че мъжкото репродуктивно здраве е атакувано и бързо намалява.\r\n \r\n\r\n ", "date": "2018.06.13", "title": "Опасна теденция: До 2060 г. над 50% от мъжете стерилни?"}
{"url": "https://www.dnes.bg/politika/2018/06/13/bsp-imeto-severna-makedoniia-da-ne-e-povod-za-pretencii.379203", "text": "БСП настоява стартирането на преговорите за членство на Македония в ЕС да бъдат обвързани с гаранции, че няма да се предявяват териториални претенции към страната ни, нито към историята ни на базата на договора за добросъседство със западната ни съседка, подписан от премиерите Бойко Борисов и Зоран Заев.\n\n\n\r\nИмето република Северна Македония, за което си стиснаха ръцете Заев и премиера на Гърция Алексис Ципрас, съдържа географско определение, което е в противоречие с многократно изразявана позиция на поредица правителства и президенти, което трябва да бъде отчетено и от сегашното българско правителство, припомни ексвъншният министър и настоящ депутат от левицата Кристиан Вигенин.\r\r\n                    \r\n                    Заради това социалистите настояват спешно да стане ясно какви гаранции смята да изиска българското правителство, затова че това новото име на Македония няма да представлява сега или за в бъдеще предпоставка за предявяване на тереториални претенции или към история ни, или към идентичността на българските граждани.\r\nВигенин коментира още, че България признава нашата съседка под името Република Македония, но и оценява усилията на двамата Заев и Ципрас да затворят един спор, който от дълго време създава напрежение в региона.\r\nОт ВМРО също останаха доволни, че най-накрая се реши проблемът, който стоеше между Гърция и Македония от почти 30 години.\n\r\nСпоред Юлиян Ангелов, когато районът е стабилен и България ще е по-успешна. Той добави, че воеводите ще продължат да следят дали Македония изпълнява договора за добросъседство с България и зачита ли правата на повече от 100 000 българи, които живеят на територията й.\n\r\nСпоред него е важно и всички фалшификации в историята да бъдат изчистени. Ангелов смята, че тезата на БСП, че западната ни съседка може да има териториални претенции към нас заради името Северна Македония, не е сериозно.\n\r\n\"В договора за добросъседство е записано, че нито една от двете страни няма претенции за територия на другата държава\", мотивира се той. \r\n ", "date": "2018.06.13", "title": "БСП: Името Северна Македония да не е повод за претенции"}
{"url": "https://www.dnes.bg/obshtestvo/2018/06/13/tendjerata-na-nedovolstvoto-vri-deistva-li-nervno-vlastta.379192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        БСП обяви, че ще внесе втори вот на недоверие към правителството. Мотивът е провал на кабинета в сектор \"Сигурност\" и несправяне на МВР с престъпността.\r\nОпозицията смята, че времето на \"Борисов 3\" вече е отминало и няма какво да направи повече за държавата. БСП атакува и решението на премиера да не приеме оставката на социалния министър.\n\n\nСпоред социолога Кънчо Стойчев със своите действия в последно време Бойко Борисов подрива устоите на политиката в България.\n\r\n\"Подадената оставка е край и тя не се обсъжда. Така е прието в света на дипломацията. Какво означава, че първо ще подаде оставка, после ще се върне. Влиза се в един свят, в който всичко може да се случи\", категоричен бе социологът в студиото на \"България сутрин\" по .\r\n                    \r\n                    \r\nПо думите му гафовете на правителството започват да излизат извън нормалното.\n\r\n\"Случиха се поредица тежки гафове. Междувременно тенджерата на общественото недоволство ври, но задържането на капака е опасно. Умният политик и държавник ще разчисти с голямата лопата. Проблемът е, че не се правят реформи в страната. Огромни пари се наливат в продънени системи. Гафовете ще продължават и ще бъдат по-мащабни\", смята Стойчев.\n\r\nЖурналистката Кристина Кръстева смята, че политиката не е игра и правителството действа нервно и издава сигнали на нестабилност.\n\r\n\"Няма българин, който да е доволен от МВР, а в същото време там се наливат огромни пари. Борисов няма да се даде на БСП - ще се запъне и няма да играе по тяхната свирка. Длъжен е да отпуши напрежението и да махне Валентин Радев от поста вътрешен министър\", коментира журналистката.\n\r\nСпоред нея колкото и пари да има в една система, ако няма адекватна политика и управление, тя няма как да се развива.\r\n ", "date": "2018.06.13", "title": "\"Тенджерата\" на недоволството ври, действа ли нервно властта?"}
{"url": "https://www.dnes.bg/stranata/2018/06/13/tozi-uikend-silen-ryst-na-trafika-prez-granicata-s-gyrciia.379221", "text": "Значително увеличение на трафика през българо-гръцката граница се очаква от четвъртък до неделя (14-17 юни), съобщиха от Гранична полиция.\r\nТова се дължи най-вече на началото на активния туристически сезон за румънците.\r\nАнализът на данните от предходни години сочи, че завишената интензивност на пътникопотока ще засегне най-вече граничния пункт Маказа. Очакванията за този пункт са увеличение на автомобилите с два пъти, а на пътниците с три пъти.\r\nОт Гранична полиция вече са взели мерки за осигуряване на граничните проверки и своевременната обработка на преминаващите граждани, но поради ограничената инфраструктура на Маказа е възможно да се образуват колони от автомобили.\r\nЗа това съветът към пътуващите е да избират алтернативни маршрути.", "date": "2018.06.13", "title": "Този уикенд: Силен ръст на трафика през границата с Гърция"}
{"url": "https://www.dnes.bg/balkani/2018/06/13/erdogan-shte-izpolzvame-sistemite-s-400-ako-e-nujno.379197", "text": "\"Ако е нужно\", Турция ще използва ракетните комплекси С-400, с които планира да се сдобие от Русия, заяви турският президент Реджеп Тайип Ердоган, цитиран от в. \"Хюриет\".\n\r\n\"Ние не просто ще купим комплексите С-400 и ще ги оставим на склад. Ние ще ги използваме, ако има необходимост. Това е отбранителна система. Какво да правим с нея, ако не да я използваме?\", запита Ердоган. \n\r\n\"Отново ли да бъдем зависими от САЩ? Когато в продължение на години ние искаме от тях, отговорът, който получаваме, е: 'Конгресът не разрешава'. Уморени сме от това\", оплака се още той.\n\r\n\"Русия отговори на нашето предложение с доста примамлива оферта. Те казаха, че са готови дори на съвместно производство\", каза Ердоган, като добави, че освен всичко Турция е получила от руснаците и много добри условия по изплащането.\r\n                    \r\n                    \r\nИзказването на Ердоган в Истанбул бе излъчено на живо по няколко турски частни телевизии.\n\r\nПрез ноември 2016 г. стана известно, че Турция и Русия водят преговори за купуване на системи С-400, припомня БТА. Фактът за подписването на договор бе потвърден от Русия на 12 септември 2017 г., когато и турският президент Ердоган съобщи, че по договора е внесен аванс. \n\r\nТурция ще бъде първата страна членка на НАТО, която ще получи от Русия зенитно-ракетни системи С-400.", "date": "2018.06.13", "title": "Ердоган: Ще използваме системите С-400, ако е нужно!"}
{"url": "https://www.dnes.bg/za-da-se-razbirame/2018/06/13/kak-priiatelite-vi-praviat-po-zdravi-i-shtastlivi.379149", "text": "Приятелите са жизненонеобходими същества. Не само защото са страхотни партньори в забавленията, а защото от тях зависи здравословното и психическото ни състояние.\r\nКои са начините, по които вашите приятели ви правят по-добри, по-щастливи, по-здрави, изобщо по-добра версия на самите вас?\r\n\r\nХраненето или споделянето на предпочитания към него с приятели може да повлияе сериозно онова, което ядете. Храненето е един от начините, по които развиваме социални норми на поведение. То формира личността и чертите от характера, както и предпочитанията и вкусовете.\r\nИзследване, публикувано в Journal of the Academy of Nutrition and Dietetics констатира, че храненето с приятели може да ви накара да преминете към здравословна диета, ако те самите го правят.\r\r\n                    \r\n                    Чрез социалната идентичност човек се ръководи във вкусовете и предпочитанията си. Ако приятелите, с които общувате най-често и сте в най-близки отношения са преминали към диетично или здравословно хранене, вие подсъзнателно започвате да се настройвате към техния режим в стремежа да поддържате социалната си идентичност и привързаност към групата.\r\n\r\nПриятелите не са само за забавления през уикендите или във петъчните вечери. Те са психологически стимулатори към подобряване на професионалните постижения и работните умения.\r\nИзследователи от California State University установяват, че по-продуктивни и успешни в работата си са хората с добро приятелско обкръжение. Учените изследват още и връзката между самотата и работата.\r\n", "date": "2018.06.13", "title": "Как приятелите ви правят по-здрави и щастливи?"}
{"url": "https://www.dnes.bg/stranata/2018/06/13/futbol-igra-padnala-vrata-dete-edva-se-otyrva-s-3-sheva.379223", "text": "8-годишно дете е пострадало на футболното игрище на ул. “Георги Тертер” в Кюстендил. Една от вратите е паднала върху него при игра снощи, съобщи Дарик радио. \n\r\nДетето е без опасност за живота, отървало се е с 3 шева на главата и след преглед и снимка в кюстендилската болница се е прибрало вкъщи. То и братчето му близнак са на гости на баба им в Кюстендил, след успешно завършен първи клас в София.\r\nБабата Красимира Тодорова разказва, че подвижната врата е паднала върху главата на внука й. \n\r\n“Явно се е качил и се е люлял на предното желязо /напречната греда/. Играха футбол с много деца и беше вратар. Гледах го непрекъснато, но... случи се. Закарахме го с наша кола до болницата\", обясни тя.\r\r\n                    \r\n                    Жената е доволна от грижата на медиците за внука ѝ. \"Направихме снимка и няма други травми или сътресение на мозъка. Благодаря на Бога”, каза още тя.\r\n \r\nПриятелка на бабата е подала сигнал в община Кюстендил. “Трябва нещо да се направи, защото малки деца играят, гледаш го и до вратата да бях, ако е казано да се случи, ще се случи”, каза още бабата на пострадалото момче.\r\nВратите на подобни детски площадки са застопорени, но явно в този случай планката е била счупена, за да падне вратата. Кюстендилци коментират, че често децата ползват вратите за люлки, като хамак.\r\n \r\nПроблемната футболна врата от игрището на ул. “Георги Тертер” е вече отстранена и след ремонт ще бъде върната и отново закрепена за площадката.\r\nВ предишни години при подобни инциденти имаше смъртни случаи с деца - през 2013 г. във Велико Търново и миналата година в Тетевенско.", "date": "2018.06.13", "title": "Футбол, игра, паднала врата... Дете едва се отърва с 3 шева "}
{"url": "https://www.dnes.bg/health/2018/06/13/istina-ili-zabluda-poznavame-li-hranitelnite-razstroistva.379204", "text": "Хранителните разстройства са сред здравословните проблеми, които бележат най-висок ръст в разпространението си в последните години. Доскоро разглеждани като предимно женски и младежки проблем, днес хранителни разстройства се отчитат и при все повече мъже и зрели хора. \r\nДанните от здравните власти в САЩ показват, че само там около 20 милиона жени и около 10 милиона мъже страдат от определена форма на хранително разстройство в някакъв момент от живота си, а последствията за здравето на много от тях са непоправими.\r\n \r\nБулимията и анорексията са най-честата причина за притеснение. Макар да са добре проучени и познати състояния, представата за тези най-чести форми на хранително разстройство все още е свързана с няколко мита и заблуди. Разкриваме някои от тях, оповестени от здравните служби в САЩ, по повод тенденцията хранителните разстройства да придобиват пропорциите на глобален здравен проблем.\r\n \r\n\r\n \r\nВсеобщата представа за човек с хранително разстройство включва телесна слабост  и предимно принадлежност към женския пол. Истината е, че хранителни разстройства се диагностицират при хора с всякакво тегло и на различна възраст, независимо от пола им. Много често засегнатите отлагат търсенето на помощ защото не се приемат за прекалено слаби, че да се считат за жертва на хранително разстройство.\r\n \r\n\r\n \r\r\n                    \r\n                     ", "date": "2018.06.13", "title": "Истина или заблуда? Познаваме ли хранителните разстройства?"}
{"url": "https://www.dnes.bg/usa/2018/06/13/jena-sydi-nasa-ne-mojelo-da-pritejava-lunen-piasyk.379215", "text": "Какво ще направите, ако някак се сдобиете с пясък от Луната? Вероятно нищо, защото НАСА ще ви намери и ще ви го вземе.\r\nИсториите са много, а поредната включва не кого да е, а самият Нийл Армстрог – първият човек, стъпил на земния спътник.\r\nЖена от Тенеси заведе дело срещу НАСА, защото и забранили да задържи лунен пясък, подарък от нейния баща.\r\nСпоред космическата агенция притежанието на лунен материал от цивилни граждани е незаконно. Според Лайра Мъри Чико, обаче, такъв закон няма. Жената получила малко шишенце със сив прах, когато била едва на 10. Към него имало и бележка: \"На Лаура Ан Мъри с пожелание за късмет – Нийл Армстронг, Аполо 11\".\r\r\n                    \r\n                    Космическият подарък получила от баща си, който бил близък приятел с космонавта още от времето, когато Армстронг перподавал в университета в Синсинати.\r\nСпоред доказателствата по делото Лаура имала верифициран подпис на Армстронг, а според експерт сивият прах в шишенцето е с доказан лунен произход.\r\nТова не е първият такъв случай. През 2011 година Джоан Дейвис се опитала да продаде преспапие, пълно с космическия материал. По думите и подаръкът бил от нейния съпруг – инженер от знаменития Аполо 11. Пясъкът обаче е иззет от НАСА.\r\nПрез годините над 300 килограма лунен материал е донесен до Земята от астронавти. Някои от тях дори са били подарени на знаменитости от НАСА под формата на плакети, съдържащи  малки лунни камъчета.\r\nПрез 1998 година обаче полицията арестува мъж, който се опитал да продаде лунен камък с размерите на човешки нокът за 5 милиона долара. Камъкът бил даден официално на правителството на Хондурас от тогавашния американски президент Ричард Никсън.\r\nАрестът се е случил след акция на полицията. По време на \"Операция лунно затъмнение\" агенти публикуват обява в американското издание USA Today. След като мъжът се свързал с агент под прикритие, той бил арестуван. Една от версиите на полицията е, че мъжът е получил лунния материал от пенсиониран военен.\n\r\n ", "date": "2018.06.13", "title": "Жена съди НАСА. Не можело да притежава лунен пясък"}
{"url": "https://www.dnes.bg/obshtestvo/2018/06/13/shefyt-na-mvr-sofiia-i-zamestnika-mu-aut-ne-se-spraviat.379233", "text": "Престрелката в Ботевград накара ръкъводството на МВР да вземе крайни мерки.\n\n\n\r\n\"Решихме да освободим директора на ОДМВР - София и неговия заместник\", обяви министърът на вътрешните работи Валентин Радев пред журналисти.\r\n\"В Ботевград направихме на място анализ. Чухме всички, чухме кметовете. Реших, че трябва да освободя ръководството на областната дирекция. Те не се справиха.\r\n\"Има някакъв дисбаланс, има нещо, което не е направено в цялата област и отговорност за това носят областните дирекции\".\r\nПо думите на вътрешния министър решението на професионалното ръководство на МВР е да освободи ръководството на областната дирекция.\r\nВалентин Радев поясни, че ръководството се състои от директора на областната дирекция София - област и неговия заместник.", "date": "2018.06.13", "title": "Шефът на МВР-София и заместника му аут – не се справят!"}
{"url": "https://www.dnes.bg/obshtestvo/2018/06/13/zaradi-lipsa-na-kadri-firmi-smeniat-politikata-kym-slujitelite.379236", "text": "Недостиг на финансисти, застрахователи и строители се очаква да има на трудовия пазар през следващото тримесечие.\r\nЛипса на кадри ще има и във финансовия сектор, показват резултатите от изследване на \"Менпауър България\", цитирани от \"Монитор\".\r\nЩе се увеличи и търсенето на специалистите в сектора с недвижимите имоти и бизнес услугите.\r\nРаздвижване на пазара на труда ще има в секторите земеделие, лов, горско стопанство и риболов и търговията. Летните месеци ще бележат пик и в производствения сектор, а най-малко наети служители се очаква да има в минното дело.\r\n\"Въпреки благоприятните планове, които споделят българските работодатели, все още сме изправени пред обезпокоителен недостиг на кадри в повечето ключови за страната сектори. Пазарът на труда от много време страда сериозно от застаряване. Ето защо все по-често търсещите се насочват към възрастни служители или маргинализирани групи, които все още са годни за наемане\", коментира Надя Василева, директор на \"Менпауър България\".\r\r\n                    \r\n                    По думите й целенасоченият внос на работници от чужбина, които да попълнят недостига, също донякъде решава проблема.\r\nСпоред Василева добата новина е, че някои компании започнаха да правят сериозна ревизия на политиките си за привличане и задържане на работниците. \n\r\nСлаб темп на наемане на работниците ще има в ресторантьорството и хотелиерството, където търсенето ще е едва с 6% повече спрямо предходните месеци. От анкетираните 620 работодатели 18% отчитат увеличение на нивата на заетост, докато едва 3% прогнозират намаление.\r\nПри другите 79% пък не се очаква промяна. Най-сериозно раздвижване на пазара на труда се очаква във Варна и Пловдив, съответно с 14%, следвани от Бургас с 11% и София със 10%.\n\r\nМакар за следващото тримесечие да се очаква ръст, то на годишна база се наблюдава спад във всички, включени в изследването градове. Най-значително тенденцията се забелязва в София, Пловдив и Варна.\r\nПерспективите за отваряне на нови работни места ще бъдат предимно при големите работодатели (25%), следвани от малките и средните компании – съответно със 14% и 9%. Слаб спад при наемането на служители ще има при микропредприятията.", "date": "2018.06.13", "title": "Заради липса на кадри: Фирми сменят политиката към служителите"}
{"url": "https://www.dnes.bg/obshtestvo/2018/06/13/voina-za-triufeli-myje-prebiha-dve-jeni-v-smiadovo.379226", "text": "Война за трюфели в сезона за бране на ценната гъба. \r\nДве жени от Смядово бяха пребити от група мъже, които пазят горите край селото си в Добричко от чужди берачи.\r\nМария и Дарина събират трюфели край село Василево. Заедно с куче-търсач влизат в гората, но след минути са нападнати. Боят е придружен с обиди и закани, съобщи bTV.\r\nЕдиният от нападателите е отхвърлил обвиненията за побой. В селото не знаят за инцидента.\r\nЗа да е законно ваденето на трюфели, от Горското стопанство на Генерал Тошево се вадят разрешителни и се плаща се данък на кучетата.", "date": "2018.06.13", "title": "Война за трюфели: Мъже пребиха две жени в Смядово"}
{"url": "https://www.dnes.bg/obshtestvo/2018/06/13/mvnr-iziasniava-sluchaia-s-pochinaloto-v-turski-hotel-bylgarche.379252", "text": "Министерството на външните работи ще изяснява на място обстоятелствата около смъртта на българче в турския курорт Дидим.\n\r\nИнцидентът, довел до смъртта на малката Вивиан, е станал на 8 юни на пързалка в аквапарк. След нея се спуска друго дете, удря я в корема, а след това Вивиан е местена в три болници в два града, за да й бъде оказана помощ. \r\nПо указания на министър Екатерина Захариева незабавно е осъществен контакт със семейството с молба да предоставят документите, с които разполагат, съобщиха от МВнР.\r\nДокументите са получени на турски език и вече са предоставени на Генералното консулство на Република България в Истанбул с указания да се запознае с тях и да изпрати консулско лице, което да установи контакт с местните власти.\r\r\n                    \r\n                    Българският консул Момчил Русинов вече пътува с цялата събрана информация, за да изясни на място обстоятелствата около смъртния случай на 8 юни 2018 г. \r\nТой ще посети прокуратурата в областния център Айдън, разследващите полицаи в град Дидим и управителя на хотела, в който е станала трагедията.\r\nОтделно Генералното консулство ще поиска от Прокуратурата на Република Турция информация за водените процесуално-следствени действия.", "date": "2018.06.13", "title": "МВнР изяснява случая с починалото в турски хотел българче "}
{"url": "https://www.dnes.bg/obshtestvo/2018/06/13/bsp-sreshtu-gerb-za-zakona-za-avtomobilnata-kamara.379224", "text": "БСП настояха управляващите да изтеглят внесения Закон за автомобилната камара, тъй като той е \"лобистки и удар за транспортните фирми\". Червените се срещнаха с представители на Камарата на автомобилните превозвачи в България, които са против законопроекта и се притесняват, че с приемането му ще се наруши свободната конкуренция.\n\r\n\"Според тях и според нас това е абсолютно лобистки закон, който създава едно частно министерство на транспорта. Всички ще трябва да членуват там, тази камара ще издава лицензите, а не както досега Автомобилната инспекция. Хем държавата абдикира от ангажиментите си, хем ги дава в ръцете на частно лице, което да управлява целия този бранш. В чий интерес - може само да се досещаме\", каза Корнелия Нинова.\n\r\r\n                    \r\n                    По думите ѝ, въпреки че камарата още не е създадена, едно лице вече е запазило в търговския регистър името за регистрация. \n\r\n\"Като представляващ да бъде на тази камара Миролюб Столарски\", посочи Нинова.\n\r\nСтанислав Иванов от ГЕРБ потвърди, че наистина е запазено наименованието, но въпросният човек още същия ден го е прехвърлил на КРИБ.\n\r\n\"Носител на наименованието в момента е КРИБ. Той е бил член на КРИБ, запазил го е и го е пръхварлил на КРИБ същия ден\", обясни Иванов.\n\r\nТой добави и че законопроектът е обсъден на четири кръгли маси и са взети предвид и са отразени всички отрицателни мнения по въпроса. Депутатът от ГЕРБ настоя, че такава камара е необходима, за да има единство в сектора.\n\r\nСветослав Иванов обясни и че тепърва предстои да се уточни членският внос и кой да бъде председателят на камарата.\n\r\n\"Това ще се реши от всички притежатели на лицензи, които са около 16 000. Ще се съберат и ще си изберат устава, председателя, членския внос\", каза той.", "date": "2018.06.13", "title": "БСП срещу ГЕРБ за Закона за автомобилната камара"}
