{"url": "https://www.dnes.bg/akoshtete-vqrvaite/2019/02/17/kak-da-napravite-opoznavaneto-priiatno-i-vliubvashto-prejiviavane.402258", "text": "Когато започвате нова връзка е нормално да се вълнувате как ще се развие тя. Правите планове за бъдещето си, мечтаете за прекрасния живот, който ви очаква заедно. Така неусетно понякога изпреварвате събитията и насилвате нещата твърде рано. В много случаи връзките завършват още в тази фаза заради прибързване от страна на единия, понякога и на двамата партньори.\r\nЕто защо първоначалната фаза на опознаване е от голямо значение за бъдещето на връзката. Ако направите всичко възможно да извлечете максимума от старта на любовта ви, следващото ниво може да се окаже по-успешно, отколкото сте очаквали.\r\nКак да направите опознаването едновременно пълноценно, приятно и още по-влюбващо преживяване?\r\n                    \n                    \n                \r\nКогато не сте заедно, говорете си по телефона, вместо да си пишете. Разговорите дават много повече възможност за жив контакт, макар и дистанционен, отколкото съобщенията и чатовете в социалните мрежи.\r\n\r\nНапоследък хората все повече губят търпение да опознават другите. Искат всичко да бъде ясно от самото начало, за да няма пилеене на време. В забързаното ежедневие любовта и преследването ѝ сякаш стават все по-малко важна цел. Много хора залагат на опорни точки, списък, по който да отметнат съвпаденията и различията с партньорите си.\r\nОпитайте се да избягвате този погрешен подход в началото на връзката. Вместо това заложете на любопитството си, на търсенето на контакта с другия.\r\n", "date": "2019.02.17", "title": "Как да направите опознаването приятно и влюбващо преживяване?"}
{"url": "https://www.dnes.bg/politika/2019/02/17/mo-telefona-boiko-borisov-i-tereza-mei-obsydiha-brexit.402364", "text": "Министър-председателят Бойко Борисов проведе телефонен разговор с британския премиер Тереза Мей, съобщиха от правителствената информационна служба.\r\nВ рамките на разговора, който се състоя по нейно искане, Мей отправи молба за подкрепа за постигане на повече гъвкавост от страна на всички в Европейския съюз при договарянето на въпроса с границата между Северна Ирландия и Република Ирландия, и постигането на споразумение за Брекзит до 29 март.\r\nПремиерът Борисов увери Мей в подкрепата си за постигането на споразумение, което ще гарантира запазването на добрите отношения между Великобритания, ЕС и 27-те държави-членки. Българският министър-председател подчерта трите насоки, в които е изключително важно да се постигне договореност, не само за ЕС, но и за нашата страна в частност.\r\n                    \n                    \n                На първо място Борисов открои сигурността и запазването на високите нива на сътрудничество в тази област и наличните инструменти, като се даде ексклузивитет на Обединеното кралство. България винаги е имала най-високо ниво на сътрудничество и много успешни съвместни действия със своите британски колеги и в рамките на Европол, и държи това да продължи и след Брекзит, категоричен беше българският премиер.\r\nВтората важна насока според министър-председателя Борисов касае статута на гражданите на ЕС в Обединеното кралство и на британските граждани в ЕС. Борисов отбеляза, че тази тема е от голямо значение за България, с оглед големия брой българи в Обединеното кралство, и британски граждани у нас.\r\nНе на последно място, премиерът Бойко Борисов изтъкна, че по темата за границата между Северна Ирландия и Република Ирландия е важно недопускане на напрежение и нарушаване на мира.\r\nПо време на разговора британският премиер Тереза Мей благодари на министър-председателя Борисов за навременното сезиране на британските власти по случая Гебрев и за включването на британски екип при разследването.", "date": "2019.02.17", "title": "Mо телефона: Бойко Борисов и Тереза Мей обсъдиха Brexit"}
{"url": "https://www.dnes.bg/eu/2019/02/17/v-italiia-glasuvat-v-neta-da-otide-li-na-syd-ministyr.402354", "text": "Движение \"Пет звезди\" (ДПЗ), обяви днес, че ще организира гласуване в интернет сред привържениците си, за да се реши деликатен въпрос, застрашаващ популистката му коалиция с крайнодясната партия \"Лига\", предаде ДПА.\r\nЛидерът на \"Лигата\" и министър на вътрешните работи Матео Салвини е заплашен от съдебен процес, защото в продължение на няколко дни блокираше слизането на брега на спасени мигранти, които бяха на борда на кораб на италианската брегова охрана. Обвинението срещу него е за отвличане. Процес обаче няма да има, освен ако ДПЗ не се съгласи имунитетът на Салвини като министър да бъде свален.\r\nВъпросът е неудобен за движението, защото като антисистемна партия то традиционно е против привилегиите на политиците като съдебния имунитет. Ако се придържа обаче към този си принцип, то лесно може да предизвика правителствена криза, отбелязва ДПА.\r\n                    \n                    \n                В съобщение на своята страница в интернет ДПЗ призовава регистрираните си членове да се произнесат по въпроса в допитване, което ще се състои по интернет от 10 до 19 ч. утре - ден преди сенатска комисия да се произнесе по въпроса за имунитета на Салвини.\r\nДвижението има решаващия глас в комисията и затова от неговата позиция зависи как ще се развият нещата. При всички случаи каквото и да реши комисията, то ще трябва да бъде прието или отхвърлено и от целия Сенат в гласуване, което се очаква да се състои на 24 март.\r\nРъководството на ДПЗ излезе с конкретни препоръки за гласуване към своите членове. Те изглежда загатват за подкрепа за Салвини, защото в тях се казва, че случаят с неговия имунитет е \"различен\", тъй като той е действал при провеждане на правителствената политика, а не за лична облага, отбелязва ДПА. (БТА)\r\n ", "date": "2019.02.17", "title": "В Италия: Гласуват в нета - да отиде ли на съд министър"}
{"url": "https://www.dnes.bg/snimka-na-denia/2019/02/17/proletna-nedelia-15-gradusa-vyv-vidin-utre-otnovo-toplo.402356", "text": "Най-високата температури днес е отчетена във Видин – плюс 15 градуса. Утре отново ни очаква топло време, съобщиха за \"Фокус“ от Националния институт по метеорология и хидрология (НИМХ).\r\n\"Като цяло към 14.00 часа температурите в страната са от плюс 10 до плюс 15 градуса“, допълниха оттам.\r\nТази събота най-високата температура е била отчетена в Монтана, където термометрите са показвали плюс 14 градуса.\r\nВ цялата страна времето е по-топло от обичайното за месец февруари. В края на следващата седмица обаче ни очаква рязко понижение на температурите.\r\n\"В първата половина от следващата седмица времето ще се задържи с по-високи от обичайните за февруари температури, и ще остане без валежи. Към четвъртък облачността ще се увеличи, но все още ще се задържи без валежи“, посочиха от НИМХ.\r\n                \n                Ще започне бавно понижение на температурите, което към края на седмицата ще обхване цялата страна и ще бъде по-съществено. Дневните температури в отделни райони ще остават под нулата, като максималните ще бъдат в интервала от минус 2 до плюс 3 градуса.\r\n\"Ако ги сравним с температурите, които имаме от днес и вчера, от порядъка на 10-15 градуса и тези утре от плюс 13 до плюс 18 градуса, това е едно драстично понижение на температурите“, уточниха от НИМХ.\r\n ", "date": "2019.02.17", "title": "Пролетна неделя: 15 градуса във Видин, утре отново топло"}
{"url": "https://www.dnes.bg/blizak-iztok/2019/02/17/i-sled-izborite-v-izrael-za-iran-niama-da-ima-spokoistvie.402355", "text": "Водещият съперник на израелския премиер Бенямин Нетаняху на предстоящите парламентарни избори в Израел Бени Ганц заяви днес на Мюнхенската конференция по сигурността, че ако бъде избран за министър-председател, за Иран няма да има спокойствие, предаде Асошиейтед прес.\r\nГанц произнесе реч на форума, на който по-рано през деня говори и иранският министър на външните работи Мохамад Джавад Зариф.\r\nКандидатът за премиер на Израел се обърна със следните думи към аудиторията от световни лидери и експерти по отбрана: \"Не се оставяйте да бъдете заблуждавани от красноречието (на Иран), не се подвеждайте по лъжите му\".\r\nГанц, който е бивш началник на генералния щаб на израелските въоръжени сили, определи действията на Иран в региона като агресия и ги разкритикува остро, съобщава БТА.\r\nНа конференцията той заяви: \"При мен няма да има спокойствие. При мен Иран няма да заплашва Израел, като превземе Сирия, Ливан или ивицата Газа. При мен Иран няма да има ядрени оръжия\".", "date": "2019.02.17", "title": "И след изборите в Израел: За Иран няма да има спокойствие!"}
{"url": "https://www.dnes.bg/health/2019/02/17/polezni-hrani-za-zdravi-i-beli-zybi.402254", "text": "Ако обичате да пиете кафе и вино, значи сте като повечето жени по света. Наред с тези любими напитки има и много храни, които ядем всеки ден и които увреждат здравето на устната кухина. Съществуват още редица фактори, които могат да повлияят негативно на зъбите и венците, което да доведе до заболявания, възпаления, кариеси, загуба на зъби.\r\nЗа да противодействате на вредните влияния, наблегнете на тези 3 суперхрани, които имат възхитителен ефект върху венците и зъбите.\r\n\r\nКогато се грижим за зъбите си често отправяме вниманието си към тях и забравяме венците. А здрави венци означава и здрави зъби. Ако венецът страда от възпаления или хронични заболявания, с течение на времето започваме да губим зъбите си.\r\n                    \n                    \n                Червените чушки се грижат това да не се случи. Те са чудесен източник на големи количества витамин С, който стимулира синтеза на колаген. Колагенът е структурен компонент не само в кожата, ставите и сухожилията, но и във венеца. Ако наличието на този протеин е достатъчно, венецът няма да се отдръпва от основата на зъба, позволявайки навлизането на болестотворни бактерии.\r\nВ допълнение червената чушка се грижи и за дъха ви.\r\n\r\nСуровата целина е много полезна за зъбите. Този зеленчук има абразивна структура, която при отхапване действа остъргващо, премахвайки натрупалия се зъбен камък. Консумацията ѝ стимулира секрецията на слюнка, което допълнително прочиства междузъбното пространство от хранителни частици и остатъци.\r\nХрани с подобно действие са моркови, ябълки, краставици, репички.\r\n", "date": "2019.02.17", "title": "Полезни храни за здрави и бели зъби"}
{"url": "https://www.dnes.bg/akoshtete-vqrvaite/2019/02/17/liubopitno-za-godinata-na-jyltata-zemna-svinia-gligan-svinia.402218", "text": " Чувствителност, грижовност, предпочитание към удобствата, това са част от характерните черти на хората, родени в годината на Свинята. Те са уравновесени и отзивчиви. Умеят да създават полезни връзки и да ги поддържат. Отрицателните им черти са черногледството, склонността към самосъжаление и липса на самочувствие. Преувеличават затрудненията, представят си най-лошия възможен резултат и могат с часове да драматизират на тази тема.\n\r\nТипичните представители на този знак често изпадат в меланхолия и апатия, от които не са в състояние да ги извадят никакви увещания и успокоителни думи. Успокояват се само ако са сигурни, че са се справили с поредния вселенски (според тях) проблем. Мисълта за постижение е в състояние трайно да ги окуражи.\n                    \n                    \n                \r\nВ никакъв случай не може да се твърди, че хората родени в годината на Глигана са слабохарактерни. Напротив, могат да направят много, за да отстоят принципите и да защитят ценностната си система. Положителните им черти, комбинирани с настоятелност им позволяват да си осигурят стабилно материално състояние, което могат и да споделят, но само с най-близките си, с подбран кръг предпочитани от тях личности.\n\r\nХората-Глигани са много трудолюбиви и в своята година ще постигнат очакваните успехи във всички практикувани от тях сфери на живот. Най-плодоносни ще са дейностите, свързани с дома, семейството и избора на подходящо място за живот.\n\r\nВ началото на годината хората-Глигани няма да са много ентусиазирани и ще действат с неравномерно темпо, на пикове и спадове. Ще им е нужно известно време, за да си изработят подходящ ритъм и да свикнат да се придържат към него. Едно от важните условия за напредък е да следват правилен режим на работа и почивка, при което почивката да е активна, свързана с разширяване на кръгозора и повишаване на интелектуалното ниво.\n\r\nПрофесионалният напредък и материалното обогатяване ще са следствие от последователна и качествена работа. По-особеното през тази година е, че хората-Глигани ще получават заплащането за труда си почти едновременно със завършване на поетите ангажименти, че те ще определят цената за труда си и тя ще е значително по-висока.\r\nВижте още по темата в ", "date": "2019.02.17", "title": "Любопитно за годината на Жълтата Земна Свиня: Глиган (Свиня)"}
{"url": "https://www.dnes.bg/crime/2019/02/17/jena-e-zaginala-dvama-sa-raneni-pri-katastrofa-krai-pleven.402359", "text": "Една жена е загинала, а двама са ранени при катастрофа между два леки автомобила по път София-Плевен, преди село Радомирци, съобщиха от ОДМВР-Ловеч. \r\nПътният инцидент е станал около 17.00 часа. Все още няма информация какво е състоянието на пострадалите.\r\nДвижението по пътя е затворено и в двете посоки. Екипи на пътна полиция са организирали обходен маршрут през Радомирци, Червен бряг и Луковит.", "date": "2019.02.17", "title": "Жена е загинала, двама са ранени при катастрофа край Плевен"}
{"url": "https://www.dnes.bg/blizak-iztok/2019/02/17/iran-obvini-izrael-i-sasht-se-stremiat-kym-voina.402358", "text": "Министърът на външните работи на Иран Мохамад Джавад Зариф обвини днес Израел, че се стреми към война, и предупреди, че действията му и тези на САЩ засилват вероятността от сблъсък в региона, предаде Ройтерс.\r\nВ обръщения пред Мюнхенската конференция по сигурността Зариф разкритикува и администрацията на САЩ, след като вицепрезидентът Майк Пенс тази седмица призова европейските сили да се изтеглят от ядреното споразумение с Иран. Иранският външен министър призова Франция, Германия и Великобритания да направят повече за спасяване на споразумението. \r\n\"Със сигурност някои хора се стремят към война . . . Израел. Рискът от война е голям, ако продължите да пренебрегвате тежките нарушения на международното право\", каза Зариф. \n\n\n\r\n                    \n                    \n                Обвинявайки Израел в нарушаване на международното право заради въздушни удари в Сирия, той обвини европейските сили, че не са разкритикували Израел и САЩ за поведението им в региона.\r\nПо-рано тази седмица Пенс обвини Иран в антисемитизъм, подобен на нацисткия. Това стана в същия ден, когато разкритикува европейските страни за опитите им да подкопаят санкциите на Вашингтон срещу Техеран.\r\nПо думите на Зариф САЩ изпитват \"нездравословна и патологична обсесия\" от Иран. Иранският топ дипломат също така обвини американския вицепрезидент, че се опитва да малтретира съюзниците на страната си. \r\n\"Всичко е в името на сдържането на Иран, твърдят САЩ, и някои сляпо повтарят, че Иран се намесва в региона. Пита се обаче: чий регион?\", заяви Зариф. \r\n\"Погледнете картата, американската армия е пропътувала 10 000 км, за да осее границите ни със свои бази. Има виц, че Иран се е поставил в средата на американските бази\", допълни той, цитиран от БТА.\r\nЗариф каза, че механизмът \"Инстекс\", обединяващ ангажиментите на Франция, Германия и Великобритания с цел спасяване на ядрената сделка с Иран, не дава резултати. \"Европа трябва да прояви желание да се намокри, ако желае да плува против опасната вълна на едностранния подход на САЩ, подчерта иранският топ дипломат и призова европейските сили да направят повече, за да покажат ангажимента си към ядрената сделка от 2015 година. \n\r\n ", "date": "2019.02.17", "title": "Иран обвини: Израел и САЩ се стремят към война "}
{"url": "https://www.dnes.bg/obshtestvo/2019/02/17/karavanata-na-boksovata-legenda-rudi-liubers-se-ozova-v-avtomorga-za-skrap.402349", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзчезна караваната, в която живееше легендарният боксьор Руди Люберс. След бързата намеса на кмета на Кошарица бусът беше намерен – в автоморга за скрап. В родината на Люберс - Холандия, очакват караваната, за да я изложат в музей, посветен на живота на боксьора.\n\r\nКараваната изчезва от полето на Кошарица няколко часа, след като холандски приятели на боксьора заедно с кмета на селото изчистват терена от боклука и търсят техника, за да я преместят за съхранение до общината.\n\n\n\n\r\nПритеснен от международен скандал кметът тръгва по следите на изчезналата каравана. Звъни на полицията и само за 10 минути бусът е открит в автоморга в Каблешково. Оказва се, че по документи негов собственик не е холандският боксьор.\n                    \n                    \n                \r\nВ Кошарица Мария, която е давала храна на Руди на вересия, се надява той да не помни България с лошо.\n\r\nВ несебърското село историята за холандския боксьор, издържал 12 рунда срещу непобедимия Мохамед Али, все още е тема на разговор, предаде ", "date": "2019.02.17", "title": "Караваната на боксовата легенда Руди Люберс се озова в автоморга за скрап"}
{"url": "https://www.dnes.bg/sofia/2019/02/17/zadrystvane-na-izhoda-za-plovdiv-zaradi-protest-v-gorubliane.402361", "text": "Жители на столичния квартал \"Горубляне\" излязоха на пореден протест и блокираха бул. \"Цариградско шосе\" в двете посоки на изхода за Пловдив. Километрични опашки от автомобили попаднаха в задръстване по обходните маршрути, съобщи БНР.\n\r\nПротестиращите собственици на земи, които не са обезщетени, заявиха, че само блокиране на движението ще накара Столична община да чуе исканията им. Според тях преди избори земята винаги става разменна монета. Те поискаха мораториум върху продажбата на държавна и общинска земя до приключване на обезщетяването и настояват новият парк „Изток“ в квартала да бъде изградена само върху държавни и общински терени.\n\r\nСобствениците водят четири дела в Страсбург. Сезирали са и главния прокурор, че Столична община умишлено блокира процеса на възстановяване на собствеността. В същото време върху взетите им частни земи се дава право на строеж на частно училище и са изсипвани строителни отпадъци, за които са предупредени, че трябва да ги изчистят, твърдят протестиращите.\n                    \n                    \n                \r\nСред причините за недоволството е още \"дискриминацията\", според протестиращите, \"на нискоетажните квартали спрямо панелните жилищни комплекси\", както и липсата на достатъчно детски площадки, изградена канализация, тротоари, велоалеи, градски транспорт.", "date": "2019.02.17", "title": "Задръстване на изхода за Пловдив заради протест в Горубляне"}
{"url": "https://www.dnes.bg/notifikacii/2019/02/17/balkanskiiat-sindrom-ubi-mejdu-10-i-18-hil-dushi-v-syrbiia.402088", "text": "Присъди на италиански съдилища недвусмислено потвърждават, че обедненият уран е директна причина за нарастване на броя на злокачествените болести и тези присъди и експертните показания на италиански лекари ще послужат на адвокатите, които подготвят съдебни искове против членките на НАТО заради бомбардировките на Сърбия през 1999 г. \n\r\nТова пише белградският вестник \"Политика\", отбелязвайки, че ще бъде поискана компенсация за гражданите на Сърбия, заболели от рак и за семействата на починалите. Ще бъде поискана и помощ за лечението на онези, които се борят с болестта, посочва изданието.\n\r\nРодителите на младия италиански войник Валери Мелис от Каляри, който почина през 2004 г. от Синдрома на Ходжкин на 27-годишна възраст, осъдиха министерството на отбраната на Италия за причиненото им страдание и душевна болка. Присъдата бе обявена през 2011 година. Съдът в Каляри присъди на всеки от родителите по 233 776 евро, а на брата и сестрата на войника - по 58 444 евро като обезщетение.\n\n\r\n                \n                Министерството на отбраната на Италия бе осъдено да изплати тези компенсации, както и съдебните разходи в размер на 23 352 евро. Съдът заяви, че войникът е бил напълно здрав, преди да пребивава в Косово от март до юни 1999 г., пише \"Политика\", цитирана от БТА.\n\r\nВъв военните действия, които предхождаха интервенцията на италианските войници в Косово, бяха използвани големи количества боеприпаси, които съдържат обеднен уран, заявиха експерти, които потвърдиха, че в тялото на починалия войник са били открити нано частици, които лесно се вдишват и чрез кръвта бързо стигат до тъканите и всички вътрешни органи, включително лимфните възли, половите жлези и нервната тъкан. Те влизат в клетките и могат да предизвикат токсичен ефект в метаболизма, в хромозомите и в ДНК, пише изданието.\n\r\nВ показанията си пред съда италианските лекари Луиджи Бернардини и Джовани Татарели заявиха, че болести са засегнали много италиански войници и тази патология се нарича \"балкански синдром\". Те подчертали, че лимфомът на Ходжкин е много често явление сред военни и цивилни, които са участвали в мисии на Балканите.\n\r\nАдвокатът от Ниш Сърджан Алексич посочва, че от рак са заболели 7 600 италиански войници, от които 400 са починали. В сътрудничество с лекари, юристи и военни експерти той подготвя документация за съдебни искове от името на граждани на Сърбия. Един от известните сръбски онколози - академик Слободан Чикарич, твърди, че НАТО е отговорна за смъртта на 10 до 18 хиляди сръбски граждани и за още 15 до 30 хиляди новорегистрирани заболели от злокачествени тумори от 2001 до 2010 година в Сърбия.\n\r\nВ Сърбия за 78 дни бомбардировки бяха хвърлени 15 тона обеднен уран. Дълги години се премълчава, че това предизвика истинска хуманитарна и екологична катастрофа, особено в Буяновац и Враня, посочва адвокатът Сърджан Алексич, цитиран от вестник \"Политика\".\r\n ", "date": "2019.02.17", "title": "\"Балканският синдром\" уби между 10 и 18 хил. души в Сърбия"}
{"url": "https://www.dnes.bg/zvezdi/2019/02/17/shtastlivki-jenite-do-miliarderite-ii-chast.402219", "text": "Зад всеки велик мъж стои още по-велика жена. Когато става въпрос за милиардери, ситуацията не е по-различна. Кои са дамите до тях и с какво се занимават? Вчера ви представихме Присила Чан, Джулия Кох, Джоан Брансън и вече бившата съпруга на Джеф Безос - Маккензи.\n\r\n\n\r\nИспанецът, който притежава Inditex Fashion Group - най-голямата модна компания в света, под чиято шапка са марки като Zara, Massimo Dutti, Pull&Bear, Stradivarius, Bershka, Oysho, Uterque и Lefties, притежава богатство от 63,3 млрд. долара. През 2001-а, на 65 години, той се жени повторно за Флора Перес Маркоте, която е 17 години по-млада от него и вече му е родила дъщеря - Марта. Амансио Ортега се влюбва във Флора, която тогава работи в търговския отдел на компанията му, защото и тя като него е от обикновено семейство, но не се развежда заради нея, а 15 години преди това. За Флора казват, че е дясната му ръка в бизнеса, най-важният съветник в инвестиционното дружество Pontegadea, вицепрезидент на борда на фондацията, която носи името на магната и се занимава със социални проекти и образование, и член на борда на директорите на Inditex. Семейството живее скромно за огромните си възможности, а дъщеря им Марта, която ще наследи бизнесимперията, започва своята кариера като продавачка в магазин на Zara.\n                    \n                    \n                \r\n\n\r\nПреди да срещне създателя на Microsoft, Мелинда Френч първо взема две дипломи – по икономика и компютри. Но и това й се струва недостатъчно и става магистър по бизнесадминистрация. През 1987 г. започваработа в Microsoft като шеф на отдел продажби и бързо напредва в кариерата, а от прозореца на офиса си Бил я наблюдава по цял ден. Днес той си спомня за романтичните времена, когато я ухажва, казвайки й да запали зелена лампа в стаята си, като във \"Великия Гетсби\".\r\nВижте още по темата в ", "date": "2019.02.17", "title": "Щастливки: Жените до милиардерите (II част)"}
{"url": "https://www.dnes.bg/obshtestvo/2019/02/17/mitropolit-gavriil-skandinavskiiat-podhod-kym-decata-e-strashen.402360", "text": "Свръхлибералният скандинавски подход към децата е страшен, заяви ловчанският митрополит Гавриил във връзка с позицията за Национална стратегия за детето, която беше публикуваната, а впоследствие свалена от сайта на Св. Синод.\r\n\"Ние изработваме становищата по екипен начин. Синодът определя комисия от педагози, богослови и юристи, на които им се възлага дадена тема. След това становището минава през заседание на Светия синод. В случая нямаше възможност, защото имахме четири дни, за да направим становище, за да може то да влезе навреме в Министерския съвет”, обясни митрополит Гавриил по bTV.\n\n\n\n\n\r\n                    \n                    \n                \"Аз лично съм против физическите наказания. Смятам, че това не работи. По-добре е детето да бъде лишено от нещо, което обича. Например някаква игра. Това дава по-добър ефект. Физическото наказание е крайна мярка”, смята той.\r\nПо думите му скандинавският пример децата да имат повече свобода да взимат решения всъщност е свободия.\r\n\"За мен този пример е страшен и най-много ме е страх България да не стигне някога до това, което е в скандинавските страни. Ако имаме възражения срещу тази стратегия, то е защото се опасяваме, че тя е един преходен елемент по пътя към нещо подобно. А то е страшно, защото постепенно се изземват функциите на възпитание на родителите и се възлагат все повече на държавни учреждения”, коментира Гавриил.\r\nТой е категоричен, че абортът е убийство. \"В този смисъл бихме искали защитата на детето да започне още в момента на неговото зачатие. Не си въобразявам обаче, че можем да постигнем това да бъде забранен. Не се и опитвам да го правя. Мнението ми обаче не може да бъде друго”, каза още митрополит Гавриил.", "date": "2019.02.17", "title": "Митрополит Гавриил: Скандинавският подход към децата е страшен!"}
{"url": "https://www.dnes.bg/eu/2019/02/17/stotici-jylti-jiletki-demonstriraha-v-parij.402363", "text": "Близо 300 \"жълти жилетки\" демонстрираха в Париж днес - три месеца след началото на това социално протестно движение, чиято подкрепа сред обществото намалява, предаде Франс прес.\r\nСъбрали се от 10 ч. по Гринуич (12 ч. българско време) на площад \"Етоал\" във френската столица, демонстрантите се изтеглиха от булевард \"Шанз Елизе\", за да се стигнат следобед до \"Марсово поле\".\r\nУчастничка в движението още от първия протест на 17 ноември, Мартин Бонфилу, на 55 години, днес е дошла \"за да покаже, че движението не затихва\". \"Нали видяхте, че бензинът поскъпна? Ние от средната класа имаме максимални данъци\", заяви тя.\r\nТова безпрецедентно движение, зародило се в социалните мрежи против повишаването на данъците върху горивата, обхвана цяла Франция и принуди правителството да вземе мерки в социалната сфера и да обяви началото на голям национален дебат, отбелязва Франс прес.\r\n                    \n                    \n                \"Жълтите жилетки\", които всяка събота от средата на ноември демонстрират и окупират кръстовища в страната, негодуват срещу данъчната и социалната политика на правителство, настоявайки за по-голяма покупателна способност. Някои призовават и за оставката на президента Еманюел Макрон.\r\nМнозинството французи (над 52 процента) са на мнение, че \"жълтите жилетки\" \"трябва да спрат протестите си сега, сочи проучване, поръчано от в. \"Журнал дьо диманш\".\r\nНа някои от плакатите на демонстриращи днес можеше да се прочетат призиви за референдум по гражданска инициатива, на други - обвинения срещу силите на реда за \"осакатяване на цивилни\". Лола, на 16 години, днес се е включила в демонстрацията, за да протестира срещу реформата в системите на средното и висшето образование.\r\nВчера акциите на \"жълтите жилетки\" минаха без големи инциденти в Париж, но в Тулуза и Бордо имаше сблъсъци, припомня АФП. (БТА)", "date": "2019.02.17", "title": "Стотици \"жълти жилетки\" демонстрираха в Париж "}
{"url": "https://www.dnes.bg/politika/2019/02/17/levicata-reshi-bsp-za-bylgariia-bez-novi-partii.402362", "text": "Националният съвет на БСП прие на днешното си заседание, че коалицията “БСП за България” няма да бъде променяна и няма да се приемат нови партии, съобщиха от пресцентъра на партията.\r\nЛевицата упълномощи Изпълнителното бюро на партията да започне разговори за взаимодействие с партии и неправителствени организации.\r\nОтхвърлено бе конкретното предложение в коалицията да бъде включена ромската партия “Европейска сигурност и интеграция” с председател Тома Томов.\r\nПленумът на БСП избра за главен редактор на вестник \"Дума“ Ивелин Николов. Кандидатите за длъжността бяха двама: Ивелин Николов и Таня Джаджева. При тайно гласуване, проведено сред членовете на Националния съвет, Николов е получил преднина.\r\n\"За\" Ивелин Николов са гласували 63 членове на Пленума, а за тази на Таня Джаджева - 55 души. Досега Николов бе временно изпълняващ длъжността главен редактор на вестника.", "date": "2019.02.17", "title": "Левицата реши: \"БСП за България\" - без нови партии"}
{"url": "https://www.dnes.bg/notifikacii/2019/02/17/na-filipinite-se-oglejdat-za-paketi-kokain-v-moreto.402342", "text": "Филипинската полиция призова днес рибарите и жителите на населените места в крайбрежните райони да внимават за пакети с кокаин, хвърляни близо до филипинския бряг с цел наркотикът да бъде вкаран в страната, предаде ДПА.\n\r\nПризивът беше отправен, след като през изминалата седмица рибари и жители в три града по източното крайбрежие на Филипините предадоха на властите над 60 пакета кокаин. Пакетите с различна големина били извадени от морето във вторник и четвъртък край бреговете на островите Динагат и Сиаргао, предава БТА.\n\r\nВчера край бреговете на град Паракале в провинция Северен Камаринес (на 194 км югоизточно от Манила) бил изваден от морето пакет с тегло почти 1 кг, който бил предаден на полицията.\n                \n                \r\n\"Продължаваме да призоваваме всички жители от крайбрежните общини в цялата страна, включително рибари и моряци да останат бдителни и да продължат да уведомяват полицията за подозрителни предмети, които може да открият изплували на брега или плаващи на повърхността на морето\", заяви филипинската полиция.\n\r\nПравителството на филипинския президент Родриго Дутерте води агресивна кампания срещу наркотиците, в която от 2016 г. по правителствени данни са убити над 5000 души.\n\r\nНюйоркската организация \"Хюман райтс уоч\", позоваваща са на данни от местни правозащитни и църковни организации, твърди, че истинският брой на загиналите в репресивната кампания срещу наркотиците, включително жертвите на наемни убийци и на доброволни отряди, може да надвишава 12 000.", "date": "2019.02.17", "title": "На Филипините се оглеждат за... Пакети кокаин в морето!"}
{"url": "https://www.dnes.bg/sofia/2019/02/17/chasti-ot-sofiia-ostavat-bez-voda-utre-vijte-kyde.402343", "text": "\"Софийска вода\" временно ще прекъсне водоснабдяването в някои части на столицата\n\r\nНа 18 февруари 2019 г. (понеделник), във връзка с реконструкция на уличен водопровод на бул. \"Ген. Едуард Тотлебен \" Център, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: бул. \"Ген. Едуард Тотлебен“ от бул. \"Академик Иван Гешов“ до ул. \"Константин Иречек“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Баница“ ъгъла с бул. \"Ген. Едуард Тотлебен“. \n                    \n                    \n                \r\nНа 18 февруари 2019 г. (понеделник), във връзка с подмяна на сградно водопроводно отклонение на ул. \"Владово“ жк. \"Христо Смирненски“, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Спътник“, ул. 593, бул. \"Шипченски проход“, ул. \"Владово“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Владово“ ъгъла с ул. \"Спътник“.\n\r\nНа 18 февруари 2019 г. (понеделник), във връзка с подмяна на спирателни кранове на ул. \"Васил Левски“ вилна зона \"Мало Бучино“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Хаджи Димитър“, ул. \"Стефан Караджа“, ул. \"Дъб“, ул. \"Христо Ботев“, ул. \"Георги Сава Раковски“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Хаджи Димитър“ ъгъла с ул. \"Стефан Караджа“.\n\r\nНа 18 февруари 2019 г. (понеделник), във връзка с реконструкция на уличен водопровод  на ул. \"Ген. Иван Колев кв. \"Кръстова вада“, се налага спиране на водоподаването от 09:30 до 21:30 часа на клиентите на \"Софийска вода\", живеещи в района на: ул. \" Емилиян Станев“ от ул. \"Проф. Марин Големинов“ до ул. \"Никола Крушкин - Чолака“. Ул. \"Ивайло Петров“, ул. \"Йосиф Брадати“, ул. \"Никола Крушкин - Чолака“ от  № 10 до № 16, ул. \"Ген. Иван Колев“ от ул. \"Димитър Манчев“ до ул. \"Проф. Марин Големинов“, ул. \"Иван Колев“ от № 40 до № 46.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Алдомировска“ ъгъла с бул. \"Генерал Николай Столетов“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.17", "title": "Части от София остават без вода утре – вижте къде"}
{"url": "https://www.dnes.bg/sofia/2019/02/17/trolei-i-avtobus-se-udariha-na-orlov-most-postradali-niama.402346", "text": "Тролейбус на столичния градски транспорт, движещ се по линия номер 4, се сблъска с автобус 184 около 12.30 ч. в неделя, съобщи \"Нова тв\".\r\nПри инцидента, станал на Орлов мост, няма пострадали пътници. \r\nСчупено е задното стъкло на автобуса. Има материални щети и по предната част на тролея.", "date": "2019.02.17", "title": "Тролей и автобус се удариха на \"Орлов мост\", пострадали няма"}
{"url": "https://www.dnes.bg/akoshtete-vqrvaite/2019/02/17/koi-sport-e-nai-podhodiasht-spored-zodiiata.401792", "text": "Всеки има различно предпочитание за спорт и харесва определени упражнения повече от други. Но ето и кои са най-подходящите тренировки за зодиакалните знаци, според Your Tango.\r\n \r\nОгнени знаци - Овен, Лъв, Стрелец\r\n \r\nТе са темпераментни, състезателни, страстни, обичат динамиката, умеят да убеждават. Решителни са и действат бързо, енергични са, но и много бързо хабят енергията си. За тях са подходящи интензивните и тежки тренировки, които да ги изцедят и така те да дадат всичко от себе си. Да се заемат с високоинтензивни тренировки във фитнеса. Например, Бърз спринт 20 секунди, след което 1 минута ходене. Тази серия може да се повтаря в рамките на 20-30 минути. Може да вдигат тежести, да правят коремни преси и лицеви опори. Препоръчва се и спининг.\r\n \r\nЗемни знаци - Телец, Дева, Козирог\r\n \r\nТе са земни, стабилни, уравновесени. Изпипват детайлите, не бързат - затова йогата е перфектен вариант за тях. Така ще имат време да релаксират, да се успокоят, да премахнат напрежението, а в същото време няма да се чувстват изцедени. Може да карат колело навън, както и да играят тенис на маса.\r\n \r\n", "date": "2019.02.17", "title": "Кой спорт е най-подходящ според зодията?"}
{"url": "https://www.dnes.bg/notifikacii/2019/02/17/8-dushi-zadyrjani-za-boia-v-kiustendil-izdirva-se-19-godishen.402348", "text": "\n\r\n19-годишен младеж от ромския квартал в Кюстендил се издирва по подозрение, че е извършител на убийството, станало тази сутрин в центъра на града. Той е с три криминални прояви. Това съобщи директорът на ОД МВР Елиан Стамболийски.\n\r\nДруги 8 души, участвали в мелето, са задържани. Шефът на полицията и окръжният прокурор Маргарита Стефанова са категорични, че скандалът е битов, а не на етническа основа. Възникнал е в резултат на употреба на алкохол.\n\n\n\r\nВ масовия бой са участвали жители на Кюстендил, квартал „Изток” и село Слокощица. \n\r\n\"Човекът, причинил смъртта на 35-годишния мъж, е установен от свидетелски показания и от видеозаписи, предстои задържането му”, каза Елиан Стамболийски, цитиран от \"Фокус\". \n                \n                \r\n\"Издирваният е от ромски произход, криминално проявен, има три криминални прояви и две от тях са за нанасяне на телесни повреди\", добави той.\n\r\nПо думите му издирваният е на възраст 19 години. \n\r\n\"Не говорим за напрежение между етносите, случаят е битов и е заради голямо количество поет алкохол”, каза Елиан Стамболийски. \n\r\nПо случая е иззет един газов пистолет, но той не е бил използван по време на побоя. Предстои да се установи дали починалото лице е участник в боя, или е бил случайно на мястото на инцидента. \n\r\nСвалят се записи от всички камери наоколо. Сред задържаните има и криминално проявени. Иззет е един газов пистолет, който обаче не е ползван. \n\r\nНощният клуб \"Иридиум\" ще бъде щателно проверен от всички институции дали има някакви нарушения в работата му.\r\nШестима души са пострадали при масовото сбиване пред заведение в Кюстендил. Това съобщи на брифинг Камелия Стефанова, ръководител на Окръжна прокуратура – Кюстендил.\n\r\n\"Работи се изключително интензивно. Причина за възникване на конфликта е употребата на алкохол от един от участниците в сбиването. Не може да говорим за възникнало напрежение в резултат на етнически въпроси”, каза Камелия Стефанова. \n\r\nЗапочнато е досъдебно производство за престъпление по член 116, ал. 1, т. 4 от Наказателния кодекс.\n\r\nПо думите ѝ в момента се изясняват всички участници, като се работи интензивно. Задържани са осем лица. Работи се в екип – наблюдаващ прокурор и разследващи полицаи, със съдействието на служители на Областна дирекция на МВР – Кюстендил. \n\r\nСред лицата има криминално проявени. Убитият няма криминални регистрации.\r\n ", "date": "2019.02.17", "title": "8 души задържани за боя в Кюстендил, издирва се 19-годишен"}
{"url": "https://www.dnes.bg/obshtestvo/2019/02/17/ekskurzovodski-iskaniia-samo-licenziranite-da-vodiat-grupi.402344", "text": "Само лицензирани екскурзоводи да имат право да водят туристически групи. За това настояват от браншовия съюз. Те поискаха и туристически инспекторат, който да следи за нелоялна конкуренция.  \n\r\nБранимир Белчев, екскурзовод от 1975 г., си спомня, че навремето в професията се влизало трудно и се искали специална подготовка и образование.\n\r\n„Всички екскурзоводи бяха държавни служители, примерно на Златни пясъци имаше над 50 постоянни служители на различни езици, а лятото в добрите години на българския туризъм бяха над 120”, спомня си Бранимир.\n\r\nТой признава, че днес професията девалвира, а ол-инклузив услугата не стимулира туристите да разглеждат забележителности.\n                    \n                    \n                \r\n„През последните години сме свидетели на едно много голямо стесняване на палитрата на екскурзии в България и за съжаление и качеството на самите туристи, които пристигат, драстично спадна по отношение на социален статус, платежоспособност и интереси”, коментира пред bTV екскурзоводът.\n\r\nЗа да пестят средства пък туроператорите прибягват до нелицензирани гидове. Затова от бранша настояват инспектори да проверяват качеството на обслужването и квалификацията.\n\r\n„Има таксиметрови шофьори, които извършват и екскурзоводски услуги. Подготвени колеги остават без работа именно заради нелоялна конкуренция, държавата е ощетена откъм данъци, а колегите са ощетени откъм работа”, каза Снежана Атанасова, Съюз на екскурзоводите.\n\r\nНад 1200 са лицензираните екскурзоводи у нас.", "date": "2019.02.17", "title": "Екскурзоводски искания: Само лицензираните да водят групи!"}
{"url": "https://www.dnes.bg/index/2019/02/17/edna-legenda-si-otide-shaban-shaulich-zagina-sled-tejka-katastrofa.402350", "text": "\nЛегендата на сръбската музика Шабан Шаулич е починал след тежка автомобилна катастрофа в Германия. Певецът е издъхнал в болница, където е бил откаран веднага след инцидента. Това съобщават медиите в Сърбия в последния час, информира скопският “Канал 5“, цитиран от \"Фокус\".\n\r\nТрагичната новина е съобщена от зетя на Шабан Шаулич, Бата Миркович.\r\nИзвестният изпълнител е катастрофирал с автомобил в Германия. Според неофициална информация инцидентът е станал след концерт на звездата в германския град Биелефелд, когато двамата с кума му са пътували към международното летище в Дортмунд, като Шаулич не е шофирал автомобила.\r\n                \n                След пътнотранспортно произшествие Шабан Шаулич е откаран в болница, където е починал от нараняванията, причинени от тежката автомобилна катастрофа.\r\nЗасега няма информация за състоянието на шофьора, както и дали при катастрофата има и други пострадали лица.\n\r\nШабан Шаулич е сръбски певец и композитор. Много популярен в родината си. Той е на сцената от 70-те години. Определят го като \"Крал на народната музика“. Преди да започне да се занимава с музика е тренирал футбол.\n\r\nРоден е на 6 септември 1951 г. в град Шабац, в мюсюлманското семейството на Илдуза (с моминско име Демирович) и Хусеин (Хуса) Шаулич.\n\r\nШабан Шаулич е открит за музикалната сцена от известния сръбски акордеонист Будимир (Буца) Йованович. През 1969 г. издава първия си албум – \"Дайте ми утеха“ („Дајте ми утјеху“). През 1972 г. излиза албумът \"Био сам пијанац\". До 1975 г. автор на песните му е Будимир Йованович, след което Шаулич започва сам да пише и композира.\n\r\nНай-популярната песен на сръбския певец е Dodji da ostarimo zajedno. Шаулич има над 30 студийни албума.\n\r\nПоследният му концерт у нас е в \"Арена Армеец\" на 21 декември миналата година. ", "date": "2019.02.17", "title": "Една легенда си отиде: Шабан Шаулич загина след тежка катастрофа "}
{"url": "https://www.dnes.bg/stranata/2019/02/17/nkji-v-zashtita-prichina-za-incidenta-ne-e-schupena-strelka.402345", "text": "До края на деня ще бъдат изтеглени двата локомотива, които дерайлираха в събота на Централна гара в Пловдив, заяви генералният директор на Национална компания \"Железопътна инфраструктура“ Красимир Папукчийски пред БНР. От снощи влаковете се движат по разписание.\n\r\nТече проверка за теглително уравновесяване на локомотивите, което се провежда под ръководството на председателя на комисията по разследването на инцидента.\n\n\r\nВ момента се свалят данните от черната кутия на машината.\n\r\nГенералният директор на НКЖИ заяви, че не приема тезата на фирмата-собственик на композицията, че счупен език на стрелка е причина за инцидента.\n                    \n                    \n                \r\n\"Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние\", коментира Красимир Папукчийски.\n\r\nТой уточни, че няколко часа преди инцидента по същия маршрут минават две други композиции с по-голяма брутна тежест.\n\r\n\"Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките\", коментира генералният директор на НКЖИ.\n\r\nКрасимир Папукчийски допълни, че не се съмнява в релсовия път: \"Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо, за да преминават такива влакове\", категоричен е Папукчийски.", "date": "2019.02.17", "title": "НКЖИ в защита: Причина за инцидента не е счупена стрелка!"}
{"url": "https://www.dnes.bg/stranata/2019/02/17/mestiat-v-pirogov-oshte-edin-postradal-ot-meleto-v-kiustendil.402347", "text": "Втори пострадал мъж при масовото меле в Кюстендил тази сутрин се транспортира за \"Пирогов\". Той е с тежка порезна рана и голяма кръвозагуба, каза директорът на болницата в Кюстендил д-р Александър Величков.\r\nНа място му е направено кръвопреливане, за да се стабилизира и се транспортира за столицата. Други двама остават за лечение в хирургията в Кюстендил, в добро общо състояние.\n\r\nПо обяд най-тежко пострадалият при сбиването, който е в кома с черепно-мозъчна травма, бе настанен за лечение в \"Пирогов\".\r\nСред четиримата пострадали има и българи, и роми. Починалият при мелето 35-годишен мъж е българин.\r\nМеждувременно в Кюстендил се подготвя мирен протест, организиран в социалните мрежи. Призивът е в 15 часа да се съберат хора на кръговото кръстовище на Плажа. Поводът е жестокото убийство от тази сутрин.", "date": "2019.02.17", "title": "Местят в \"Пирогов\" още един пострадал от мелето в Кюстендил"}
{"url": "https://www.dnes.bg/health/2019/02/17/4-vida-meso-polezni-za-jenskoto-zdrave.402126", "text": "Добре е здравословният начин на хранене да включва консумацията на няколко вида месо, освен риба, които да редуваме. Вашето меню включва ли месо и какво? Ако страдате от анемия, липса на енергия, лошо състояние на косата и кожата, трудно ви е да се разделите с излишните килограми, може би не ви достигат достатъчно животински протеини. Вижте 4 вида месо, полезни за женското здраве.\r\n\r\nЗаешкото месо е едно от най-добрите за диети. Консумацията му помага бързо да задоволим глада си, да изгорим излишните калории, като в същото време ни осигурява протеини и полезни микроелементи, сред които селен, желязо, калий, фосфор, холин (витамин В4), бетаин, витамин В12.\r\n                    \n                    \n                \r\nГовеждото месо е едно от най-препоръчваните меса, особено за диета, поради ниското си калорийно съдържание, минималното съдържание на мазнини и високото съдържание на желязо. Говеждият черен дроб е един от най-богатите животински източници на желязо, което може да намали риска от появата на анемия и сърдечни проблеми.\r\nСъщо така, този вид месо ни осигурява важните витамини от група В, А, С, Е, К, РР, както и еластин и колаген.\r\nКонсумацията му е един от най-добрите начини да попълним своите колагенови резерви и да се радваме на млада и здрава кожа и кости.\r\n", "date": "2019.02.17", "title": "4 вида месо, полезни за женското здраве "}
{"url": "https://www.dnes.bg/politika/2019/02/17/bsp-reshi-parlamentarnata-grupa-na-levicata-napuska-parlamenta.402351", "text": "Парламентарната група на БСП напуска парламента, реши Националният съвет на партията. Това бе предложено от лидера на БСП Корнелия Нинова и прието от НС на Левицата след около 3 часа дебати.\r\nОт пресцентъра на партията съобщиха, че 74 души са гласували \"за“ решението, 33-ма са били \"въздържали се\" и трима са били \"против\".\r\nНа днешното си заседание НС на БСП прие обръщение към всички български граждани и политически партии  за защита на свободата на демокрацията и върховенството на закона, съобщиха от пресцентъра на партията.\n\n\n\n\n\r\nЕто пълния текст на обръщението: \r\n \r\n                    \n                    \n                \r\n\r\n\r\n\r\n\r\n ", "date": "2019.02.17", "title": "БСП реши: Парламентарната група на левицата напуска парламента"}
{"url": "https://www.dnes.bg/science/2019/02/17/robot-vdyhnoven-ot-mravkite-se-orientira-po-nebeto.402352", "text": "Вдъхновени от мравките, изследователи от Масачузетския технологичен институт са разработили робот, който се ориентира по небето, вместо да използва джипиес, съобщава университетското издание \"Текнолъджи ривю\".\r\nПустинните мравки изминават огромни разстояния в Сахара, въпреки че разполагат само с няколко мозъчни клетки, за да определят къде отиват и колко далече са стигнали. За насекомите е невъзможно да използват ароматни следи, тъй като химикалите ще бъдат унищожени от жежкото слънце.\r\nВместо това мравките разчитат на поляризирана слънчева светлина, за да се ориентират накъде са поели, и \"броят\" стъпките си, за да определят колко далече са се озовали.\r\n                    \n                    \n                За да се придвижва по същия начин, роботът, наречен АнтБот, използва два светлинни сензора с разделителна способност едва 14 пиксела, снабдени с въртящи се поляризирани филтри.\r\nСъздателите на АнтБот са впечатлени от представянето му и способността му да се ориентира, без да използва джипиес. Роботът може да намери приложение в ситуации, когато навигацията е недостъпна, позволявайки например на самоуправляващи се автомобили да функционират безопасно, ако джипиес системата се срине. (БТА)\r\n ", "date": "2019.02.17", "title": "Робот, вдъхновен от мравките, се ориентира по небето"}
{"url": "https://www.dnes.bg/stranata/2019/02/17/protest-v-kiustendil-zaradi-ubiistvoto-v-grada.402353", "text": "Жители на Кюстендил се събраха на протест днес следобед, заради станалото убийство в града тази сутрин. Протестът се състоя на кръговото кръстовище при градския плаж.\n\n\r\n\"Тук сме, защото не сме безразлични. Искаме да покажем съпричастност към семейството на убития днес човек. Целта ни не е да предизвикваме някакво напрежение, а да покажем, че гражданското общество се интересува от това, което се случва и това, че ние имаме позиция. Такова нещо може да се случи на всеки от нас\", каза Елица Димитрова, която е от организаторите на протеста, иницииран в социалните мрежи.\r\nПротестът протече мирно и беше охраняван от полиция, съобщава БТА.", "date": "2019.02.17", "title": "Протест в Кюстендил заради убийството в града "}
{"url": "https://www.dnes.bg/mish-mash/2019/02/17/nestandartna-pochivka-hotel-v-samolet-zashto-ne.402243", "text": "Обичате ли да пътувате из непознати места в чужбина? А къде предпочитате да отсядате? Ако сте любители на по-нестандартните хотели, този със сигурност ще ви хареса. Той се нарича „JumboStay“ и се намира на летище „Арланда“ в Стокхолм.\r\n \r\nНай-интересното във случая е, че самият хотел е разположен на борда на самолета Боинг 747. Той е произведен през 1976 г. и за последно е бил собственост на шведска авиокомпания, която фалира през 2002 г., съобщава Insider.\r\n \r\nСлед като бива спрян от движение, внушителният летателен апарат е префасониран отвътре, благодарение на новия му собственик. В момента той разполага с 33 стаи, сред които единични, двойни и специални апартаменти. Общият капацитет на леглата е 76.\r\n \r\nМного от гостите на хотела избират да пренощуват в апартамента в пилотската кабина. Ако си я резервират, те получават достъп до така наречения VIP-салон. Друг вариант, към който има голям интерес, са отделните стаи, разположени в турбореактивните двигатели, до които се стига по специално поставени стълби.\r\n \r\nЕкипът на хотела носи униформи, подобни на стюардите и пилотския състав. Така допринася максимално за усещането, че всичко се случва във въздуха. За удобство на „пътниците“ е осигурен и безплатен автобус, който играе ролята на така наречените шатъли на летищата.\r\n \r\n", "date": "2019.02.17", "title": "Нестандартна почивка: Хотел в самолет, защо не?"}
{"url": "https://www.dnes.bg/cars/2019/02/17/germaniia-shte-korigira-ekonormite-smekchava-iziskvaniiata.402337", "text": "В Европа все по-често се чуват гласове, според които властите трябва да престанат да обръщат внимание на еколозите и да преразгледат пределно допустимата концентрация на азотни оксиди във въздуха. В Германия това даде резултат и съвсем скоро екологичните изисквания ще бъдат коригирани, въпреки съпротивата на Европейската комисия.\n\r\nПредвижда се в страна да бъдат увеличени пределно допустимите нива на азотни оксиди от 40 на 50 микрограма на кубичен метър въздух, съобщава вестник Augsburger Allgemeine, като се позовава на свой източник в правителството. Подобен завой в действията на властите е победа за министъра на транспорта на Германия - Андреас Шойер, който от няколко седмици води кампания за увеличение на допустимите норми.\n                    \n                    \n                \r\nВ същото време, решението е доста неочаквано, тъй като наскоро еврокомисарят по околната среда Кармен Вела поиска от страните в Евросъюза да намалят допълнително нормите на азотен диоксид и твърди частици, които попадат във въздуха с отработените газове от автомобилите. Като основен виновник за високите нива на азотен диоксид се посочват дизеловите двигатели на превозните средства. Затова и в Германия непрекъснато постъпват жалби от екологични организации, които настояват за ограничения и дори за пълна забрана на автомобилите с такъв тип мотори.\n\r\nПрез 2018 г. списъкът с най-замърсени градове в Германия бе оглавен от Щутгарт, където средните нива на азотен диоксид (NO2) са 71 микрограма. Следват Мюнхен и Кил с 66 и 60 микрограма. Според последните данни, в в 61 по-големи населени места в страната е превишена допустимата норма от 40 микрограма, което може до доведе до сериозни санкции за властите в тях.\n\r\nДискусията за ограничение и пълна забрана на дизеловите двигатели продължава, като в нея се включиха и лекари. В писмо, подписано от 112 здравни експерти, се посочва, че няма научни доказателства, които да сочат, че азотният диоксид е опасен за хората. Мнението на медиците поставят под съмнение ефекта от предприетите мерки за ограничение на дизеловите двигатели в Германия и подкрепиха исканото да увеличение на нивата азотни оксиди до 50 микрограма за кубичен метър.\n\r\nВ същото време Европейската комисия е категорично против, като подчертава пределът о 40 микрограма е задължителен за всички страни от ЕС и вече е одобрен от Европейския парламент. Как всяка държава ще постигне тези показатели, си е нейна работа, но нито една няма право да смекчава тези норми.\n\r\nВъпреки това, още на 12 ноември 2018 г. Германия е информирала Европейската комисия за намерението си да внесе промени във Федералния закон за борба със замърсяването на въздуха. Така ограничения ще бъдат въвеждани само в райони, където нивата на NО2 превишават 50 микрограма на кубичен метър, а не 40 мигрокрама, както е прието в ЕС.\r\n", "date": "2019.02.17", "title": "Германия ще коригира еконормите – смекчава изискванията?"}
{"url": "https://www.dnes.bg/blizak-iztok/2019/02/17/vechno-sledeni-prilojenie-bdi-koga-sauditkite-napuskat-stranata.401996", "text": "Техническите гиганти Apple и Google са подложени на критика за това, че позволяват да се провежда \"полов апартейд\" в Саудитска Арабия чрез приложение, което позволява на мъжете да следят жените си и да ги възпрепятстват от напускане на страната. \n\r\nИ двете платформи за приложения - iTunes и Google Play предлагат Absher, правителствена услуга, която позволява на мъжете да посочат кога и как жените им могат да напуснат границите на Саудитска Арабия и да получават SMS съобщения в реално време, когато жените им пътуват. \n\r\nAbsher има и полезни функции, като например опцията да се платят глоби за неправилно паркиране, но секцията за пътуване е посочена от активисти и бежанци като основна пречка пред жените, които искат да напуснат Саудитска Арабия. \n                    \n                    \n                \r\nНито Google, нито Apple са коментирали скандала, пише Business Insider. \n\r\nИзданието публикува историята на Шахад Ал Мохамед, саудитска тийнейджърка, която избяга от страната и поиска убежище в Швеция. Именно тя разказва за приложението Absher. \n\r\nОт публикувани скрийншотове от сайта на приложението с обяснение на английски става ясно какви са функциите. Въвежда се името и номера на паспорта на жената, има и секция, в която може да се посочи колко пъти се разрешава на жената да пътува. Има и ограничение за това колко време жената може да остане извън страната. \r\nВ друг формуляр легалният настойник на пътуващата може да откаже разрешението си, което е дал. \r\n\"Амнести интернешънъл\" и \"Хюман Райтс Уоч\" изразиха притеснение от ролята на Google и Apple, които дават платформа и хостват приложението, което е инсталирано над 1 милион пъти. \n\r\n\"Apple и Google имат правила срещу приложения, които улесняват заплахите и тормоза. Приложение като това могат да бъдат проводник на нарушаване на човешките права, включително дискриминация срещу жени\", обясняват от Хюман Райтс Уоч . \n\r\nОт \"Амнести интернешънъл\" обясняват, че SMS известяването е пореден пример за това как саудитското правителство създава инструменти, с които да ограничи свободата на жените. \n\r\nЯсмин Мохамед, бивша мюсюлманка и отявлен критик на Саудитска Арабия, споделя, че компаниите \"помагат за най-архаичното женомразство” и са съучастници на саудитското правителство да наложи \"полов апартейд\". \n\r\nАbsher алармира потребителите, когато жените напуснат страната, и това е една от основните причини, поради които жените биват задържани в опитите си за бягство от Саудитска Арабия. Функцията предупреждава настойниците, докато жените все още са под властта на Саудитска Арабия. \n\r\n ", "date": "2019.02.17", "title": "Вечно следени: Приложение бди кога саудитките напускат страната"}
{"url": "https://www.dnes.bg/crime/2019/02/17/bandata-na-ochite-pribirala-po-20-ot-tyrgovci-dyrjali-izkyso-dilyrite.402323", "text": "Никой не може да развива собствен бизнес без Митьо Очите да разреши това, твърди един от 12-те анонимни свидетели по делото срещу него. Бандата му изнудвала търговци за процент от печалбата. Плащала по 1000-1500 лева за палежи, предимно на катафалки. \n\r\nСпоред прокуратурата Димитър Желязков наложил контрол върху погребалните агенции в Бургас. Собственик на една от тях бил принуден да прехвърли бизнеса си, а жена - джипа си, на посочени от бандата хора.\n\r\nДруг анонимен свидетел твърдял, че всички се страхували от Очите, защото е “агресивен и безскрупулен”.\n\n\n\n\n\r\nНякои търговци плащали по 20% от печалбата си, за да бъдат оставени на мира. Бандата разполагала с наказателна бригада, която да контролира дилърите на наркотици. Те продавали дрога с щампа от Турция. Екстрадираният късно в петък от Истанбул Димитър Желязков е обвинен като бос на група за палежи и разпространение на наркотици.\n                    \n                    \n                \r\n\"Несериозно е това обвинение. Дори сега разбрах, че обвиняват дъщеря ми, как може такова нещо, тя е майка, преди 6 месеца роди\", каза Желязков, цитиран от \"\".\n\r\n“Цялата обвинителна позиция на прокурорите се свежда до коментар на група свидетели със скрита самоличност. В техните показания няма конкретика”, заяви адвокат Илиян Василев. Кажете ми има ли половин грам наркотично вещество, иззето по делото. Достатъчно е някой да каже името на Димитър Желязков и това се приема абсолютно безкритично”, добави защитникът на Очите.\n\r\nПо делото са събрани 7-8 тома СРС-та. Според защитата обаче в тях “няма нито една дума от устата на Желязков, която да удостоверява, че той е разговарял с момчетата, изнудвали погребални агенции”.\n\r\nПо-рано в съда Желязков се оплака от здравословното си състояние. \n\r\n“Кърви, моля да бъде спешно прегледан от лекар”, настоя адвокатът му. Съдията разпореди да бъде извикана линейка. Според адв. Василев Очите имал 95% инвалидност, установена с решение на ТЕЛК.\n\r\n“Аз бях отишъл в Турция на лекар и те ме задържаха”, заяви пред спецсъда Желязков. “С тампон съм. От вчера не ми е кървяло”, каза той. \n\r\nАдвокатът му уточни, че кървенето е от вътрешни органи, но отказа подробности. То се дължи на усложнения от огнестрелните наранявания след стрелбата в ресторант 4 You в Слънчев бряг през 2016 г. Според прегледалите го вчера медици от Бърза помощ Желязков трябва да бъде опериран. Състоянието му към момента обаче не било животозастрашаващо.\n\r\nСъдия Николай Димитров заяви, че Желязков не е опитал да се укрие и не е получил призовка, но тъй като има опасност да извърши престъпление, го остави в ареста.", "date": "2019.02.17", "title": "Бандата на Очите прибирала по 20% от търговци, държали изкъсо дилърите"}
{"url": "https://www.dnes.bg/sofia/2019/02/17/na-shega-ili-istina-predi-kachvane-v-gradski-transport-dushyt-zadyljitelen.402322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Закон , задължаващ хората да преминат през банята преди да се качат в градския транспорт. Инициативата събира все повече последователи в социалните мрежи.\r\nЗамислено с хумористична цел, събитието с насрочена дата трети март, е част от последната мода с фалшиви ивенти, която заля социалните мрежи в последния месец.\r\nСъздателите на идеята обаче казват, че проблемът далеч надхвърля шегата.\r\nЗатова и екип на Bulgaria ON AIR реши да се качи на автобус номер 11 в столичния квартал \"Овча купел\" и и да попита хората колко често се сблъскват с подобен проблем.\r\nДоколко обаче подобна инициатива може да бъде погледната извън максимата \"добре, че е майтапа, за да си кажем истината\", потърсихме и мнението на Методи Аврамов от Центъра за градска мобилност.", "date": "2019.02.17", "title": "На шега или истина: Преди качване в градски транспорт – душът задължителен!"}
{"url": "https://www.dnes.bg/sofia/2019/02/17/akciia-v-sofiia-63-bilbordove-svaleni-nezakonni-sa.402324", "text": "63 са незаконните билбордове, рекламни мрежи и пана, които са демонтирани в София от началото на годината. Столичният инспекторат увери в началото на тази година, че ще започне сериозна акция. \n\r\nПремахнати са 10 LED екрана, 2 мегаборда и 34 билборда - по Околовръстното шосе, булевардите “Патриарх Евтимий”, “Цариградско шосе”, “Черни връх”, “Цар Освободител” и на други места. \n\r\nУстановена е нерегламентирана подмяна на билбордове с дигитални LED екрани, които са забранени, пише \"\".\n\r\nДруго нарушение касае билбордовете в частни имоти - често те навлизали в улиците и тротоарите. Такива реклами са премахнати от булевардите “Драган Цанков”, “Черни връх” и “Тодор Александров”.\n                    \n                    \n                \r\nПроверяващите засекли и рекламни мрежи по фасадите, без в сградите да тече ремонт. В тези случаи се налага глоба не само на фирмата, поставила мрежата, но и на домоуправителя.\n\r\n“Премахването на незаконната реклама е приоритет, по който работим ежедневно. Почистването на града от такива елементи е резултат от политиката на общинския съвет и на кмета Йорданка Фандъкова да се въведе ред при поставянето на външна реклама. Затова от началото на годината по моя инициатива провеждаме редовни срещи между представители на “Архитектура и градоустройство”, Столичен инспекторат и фирмите от рекламния бранш, за да подобрим контрола”, каза главният архитект на София Здравко Здравков.", "date": "2019.02.17", "title": "Акция в София: 63 билбордове – свалени, незаконни са!"}
{"url": "https://www.dnes.bg/usa/2019/02/17/izbranata-ot-trymp-za-poslanik-na-sasht-v-oon-se-ottegli.402325", "text": "Хедър Науърт, избрана от президента Доналд Тръмп за поста посланик на САЩ в ООН, оттегли кандидатурата си по семейни причини, съобщи късно снощи Държавният департамент.\n\r\n\"Последните два месеца бяха изтощителни за моето семейство и затова в интерес на семейството си аз се оттеглям\", заяви Науърт. Изявлението, публикувано от Държавния департамент, не уточнява трудностите за семейството, но \"Вашингтон пост\" писа, че съпругът и децата на Науърт са останали в Ню Йорк, докато тя работеше във Вашингтон като говорител на Държавния департамент.\n\r\nСпоред анонимен източник, цитиран от Ройтерс, че тя се отказва, защото е имала бавачка, която пребивавала легално в САЩ, но нямала необходимата работна виза, пише БТА.\n                    \n                    \n                \r\nПомпейо заяви, че уважава решението на Науърт за поста в ООН и че тя отлично е изпълнявала задълженията си като член на екипа му. \"За мен беше висока чест да служа в администрацията през последните две години и аз винаги ще бъда благодарна на президента, държавния секретар и моите колеги за подкрепата им\", заяви Науърт.\n\r\nТя влезе в Държавния департамент като говорител през април 2017 г., когато Рекс Тилърсън беше държавен секретар, и се издигна в йерархията след като Тръмп уволни Тилърсън през март 2018 г. и Майк Помпейо го замени. Науърт, която не беше в добри отношения с Тилъръсън и обмисляше да напусне Държавния департамент, бе назначена за изпълняващ длъжността заместник-държавен секретар за публичната дипломация след оставката му. Срокът на назначението изтече през октомври.\n\r\nНауърт бе критикувана от демократите заради липсата на дипломатически опит. Тръмп обяви на 7 декември, че ще номинира бившата телевизионна водеща от консервативния тв канал Фокс Нюз за мястото на посланик Ники Хейли, която напусна поста в края на годината. Хейли, бивш губернатор на Южна Каролина, също имаше ограничен опит в международната политика.\n\r\nБелият дом още не беше внесъл официално кандидатурата на Науърт в Сената.\n\r\nОстаналите страни членки на Съвета за сигурност с право на вето са представени от посланици с десетилетия външнополитическа работа, отбелязва Ройтерс.\n\r\n\"Тя очевидно не е квалифицирана за тази работа, но изглежда тия дни най-важната квалификация е да се показваш по телевизионния екран на Доналд Тръмп\", беше казал сенаторът демократ Крис Мърфи за Науърт по Си Ен Ен през декември.\n\r\nДържавният департамент заяви, че Тръмп ще посочи нов кандидат \"скоро\".\n\r\nАмериканският посланик в Германия Ричард Гренел, преди това най-дългогодишният говорител на мисията на САЩ в ООН, е сред възможните кандидати, заяви информиран източник за Ройтерс. Гренел е спорна личност в Германия. Той си навлече критики от германски депутати, след като през юни 2018 г. заяви в интервю за десния сайт \"Брайтбарт Нюз\", че \"абсолютно желае\" да съдейства и други консерватори да дойдат на власт из цяла Европа.", "date": "2019.02.17", "title": "Избраната от Тръмп за посланик на САЩ в ООН се оттегли"}
{"url": "https://www.dnes.bg/stranata/2019/02/17/slynchevo-i-toplo-temperaturite-dnes-do-15-gradusa.402326", "text": "Днес времето ще е предимно слънчево. Ще духа слаб до умерен вятър от запад-северозапад.\r\nДневните температури ще се повишат още и максималните ще са между 10° и 15°, за София - около 12°. Това съобщи за \"Фокус\" дежурният синоптик в НИМХ. Атмосферното налягане бавно ще се понижава и ще се остане по-високо от средното за месеца.\r\nНад Черноморието ще е предимно слънчево. Ще духа слаб до умерен вятър от запад-северозапад. Максимални температури между 10° и 13°. Температурата на морската вода е 6-7°. Вълнението на морето ще е 1-2 бала.\r\nНад планините ще е предимно слънчево. Вятърът ще утихва и след обяд ще е слаб до умерен от север-североизток. Максималната температура на височина 1200 метра ще е около 6°, на 2000 метра – около 0°.", "date": "2019.02.17", "title": "Слънчево и топло, температурите днес – до 15 градуса"}
{"url": "https://www.dnes.bg/balkani/2019/02/17/nagrada-za-zaev-i-cipras-istinski-evropeiski-lideri.402327", "text": "Правителствените лидери на Гърция и Северна Македония бяха наградени на Мюнхенската конференция по сигурността за уреждането на десетилетния спор между Атина и Скопие, предаде ДПА.\r\nАлексис Ципрас и Зоран Заев получиха наградата \"Евалд фон Клайст\" на церемония вчера. Спорът не беше просто за име, а за идентичност, каза в словото си германският външен министър Хайко Маас и похвали Ципрас и Заев като \"истински европейски лидери\".\r\nЦипрас заяви, че в началото не мислел, че споразумение е възможгно, но добави: \"Никога не казвай никога!\"\r\nИ той, и Заев посветиха наградата на бъдещето на своите два народа.\r\nНаградата \"Евалд фон Клайст\" почита личности с особени заслуги за решаване на конфликти. Нейните носители досега са Хенри Кисинджър, Хавиер Солана, Хелмут Шмид, Валери Жискар Д'Естен, Йоахим Гаук и Джон Маккейн.\r\n/БТА/", "date": "2019.02.17", "title": "Награда за Заев и Ципрас – истински европейски лидери!"}
{"url": "https://www.dnes.bg/index/2019/02/17/receptata-dnes-vaflena-torta.402222", "text": "Необходими продукти:\r\n1 пакет вафлени кори – 8 броя\r\n800 мл прясно мляко\r\n250 г халва\r\n5 с. л. захар\r\n1 с. л. какао\r\n1 нишесте ванилия\r\n70 г краве масло\r\nНачин на приготвяне, вижте в", "date": "2019.02.17", "title": "Рецептата Dnes: Вафлена торта"}
{"url": "https://www.dnes.bg/notifikacii/2019/02/17/200-000-na-protest-sreshtu-procesa-na-katalunskite-lideri.402328", "text": "\nДвеста хиляди души (по данни на полицията) протестираха вчера в Барселона срещу съдебния процес на 12-те каталунски лидери, обвинени заради организирането на референдума за независимост през 2017 г., предадоха Франс прес и Ройтерс.\n\n\r\nРегионалният президент Ким Тора и председателят на каталунския парламент Роже Торент също се включиха в мирното шествие, в което според организаторите са участвали 500 000 души, предава БТА.\n\r\nДемонстрантите носеха каталунски синьо-червено-жълти знамена и плакати с надпис \"Свобода за политическите затворници\" и \"Самоопределението не е престъпление\".\n                \n                \r\nПроцесът срещу 12-те сепаратистки лидери, някои от които са в затвора от край на 2017 или началото на 2018 г., започна тази седмица в Мадрид.\n\r\n\"Дойдох, защото това са хора с деца, които са в затвора от много време. Не е честно, защото ние всички гласувахме, значи всички трябва да сме в затвора\", каза една от участничките, 70-годишна пенсионерка, която е гласувала на референдума през 2017 г. и иска Мадрид да разреши нов вот. ", "date": "2019.02.17", "title": "200 000 на протест срещу процеса на каталунските лидери"}
{"url": "https://www.dnes.bg/stranata/2019/02/17/tejko-e-systoianieto-na-9-godishno-zabolialo-ot-morbili.402329", "text": "9-годишно дете, болно от морбили, е в тежко състояние с остра дихателна недостатъчност и е настанено в интензивния сектор в областната болница в Благоевград. \r\nВ реанимация е и 27-годишният мъж, при който също беше констатирана инфекцията. Неговото състояние се подобрява, предава \"Нова тв\".\n\n\r\nОбщо девет заразени деца се лекуват в Благоевград, две – в Гоце Делчев, а най-тежките случаи са насочени към София.\r\nРайонната здравна инспекция в Благоевград обяви извънредни мерки за ограничаване на заразата. Под строг контрол са болничните заведения в областта, детските градини и училищата.\r\nПод карантина е и детското отделение на болницата в Разлог, което се оказа огнище на зараза. 15 деца там остават под наблюдение до края на месеца.", "date": "2019.02.17", "title": "Тежко е състоянието на 9-годишно, заболяло от морбили"}
{"url": "https://www.dnes.bg/top-novini/2019/02/17/masov-boi-v-kiustendil-edin-chovek-pochina-chetirima-drugi-sa-raneni.402333", "text": "Един мъж е починал, а други четирима са пострадали при сбиване между две групи, едната от ромския квартал \"Изток\" в Кюстендил.  Сигналът е подаден в полицията около 07:30 ч. тази сутрин. \r\nБоят е започнал пред заведението Иридиум. Удари са нанасяни с твърд предмет и нож. Починалият е 35-годишен мъж от ромски произход, предава \"Дарик\". \r\nПредприети са незабавни издирвателни действия, има заведени в полицията за снемане на обяснения и изясняване на инцидента.\r\nПроверява се и версията, че е възпроизведен и изстрел.\r\nКонфликтът е продължил в посока пазара и Районната служба Пожарна безопасност и защита на населението. Главната улица Цар Освободител е блокирана от пазара до ул. „Константинова баня”.", "date": "2019.02.17", "title": "Масов бой в Кюстендил: Един човек почина, четирима други са ранени"}
{"url": "https://www.dnes.bg/stranata/2019/02/17/remont-na-remonta-tozi-pyt-v-ruse-v-centyra-na-grada.402331", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От некачествени пътни ремонти се оплакват и в Русе. Въпреки че все още дейностите по обновяването на улиците и тротоарите не са приключили изцяло, хората са недоволни от резултата. От общината също имат забележки към фирмите изпълнители и са категорични - няма да платят за несвършена работа.\r\nНай-сериозен е проблемът в центъра на града, където на няколко пъти се налага да се поставят нови плочки на мястото на вече подменените. Русенци масово критикуват дейността на строителните работници, предава Bulgaria ON AIR.\r\nОт общината също имат забележки към изпълнението на ремонтите, макар че все още участъците не са завършени и се водят строителна площадка. Темата беше в дневния ред и на местния парламент.\r\nОчаква се ремонтите да приключат до края на април, когато ще бъде дадена и окончателната оценка за качеството на работа.\r\n ", "date": "2019.02.17", "title": "Ремонт на ремонта, този път в Русе – в центъра на града"}
{"url": "https://www.dnes.bg/akoshtete-vqrvaite/2019/02/17/oferta-9-za-paketche-prodavat-piasyk-ot-oficerskiia-plaj-vyv-varna.402334", "text": "В интернет наистина човек може да си купи какво ли не. Това доказва оферта в американски сайт за търговия, в който има обява за продажба на пясък от Офицерския плаж във Варна. \n\r\nНяколко грама струват около 9 евро. Оказва се, че най-често купувачите на тази стока са хора, които са превърнали в хоби събирането на пясък от цял свят, предава БНТ.\n\r\nПясъкът на Офицерския плаж във Варна е един от най-ценните за колекционерите. Аренофилите, както ги наричат, често купуват по интернет красивите кристалчета от места, които едва ли някога ще посетят. Цената на няколко грама пясък от варненския плаж впечатли жителите на града.\n\r\nИнтересен факт е, че съществува етичен кодекс на колекционерите на пясък. Той не допуска купуването и продаването му, а единствено размяна.\n                    \n                    \n                \r\nЗа геолозите обаче пясъкът е не само красиви цветни зрънца, а един от най-интересните минерали. Офицерският плаж във Варна, например, е покрит изцяло с пясък от чист кварц.\n\r\n\"Много хубав, много ситен, пухкав, може да съперничи с кораловите плажове, с това изключение, че не са жълти, а са бели\", обясни геологът проф. Димитров.\n\r\nСамо километри на юг от Варна съставът на пясъка се променя напълно.\n\r\n\"Бургаските плажове са черни, те са от магнетит. Още по на юг, например Алепу, са изцяло от раковини направени, много фини частици, много хубав пясък\", обясни геологът.\n\r\nОсвен вкаменелости на милиарди години, пясъкът често съдържа и зрънца от скъпоценни камъни и ценни метали. По българското Черноморие обаче се среща единствено злато - в много малко количество и само на плажовете край курорта Албена.\r\n ", "date": "2019.02.17", "title": "Оферта: €9 за пакетче – продават пясък от Офицерския плаж във Варна!"}
{"url": "https://www.dnes.bg/stranata/2019/02/17/bulmarket-vsichki-lokomotivi-sa-tehnicheski-izpravni.402332", "text": "Локомотивите на дерайлиралия вчера сутрин товарен влак на гара Пловдив, са вече вдигнати. \n\r\nОт релсите излязоха два локомотива и три вагона. Композицията превозва 1900 т. пропан-бутан.\n\r\n\"След първоначалния оглед, при който стана ясно, че има счупване на език на стрелка, днес очакваме да има измерване за скрити пропадания\", каза за bTV Петър Ганев, управител на \"Булмаркет\".\n\n\n\n\r\nПредстои и прехвърляне на данните от черните кутии на локомотивите, за да се установи с каква скорост са се движили. От фирмата превозвач са категорични, че локомотивите са навлезли в гарата със скорост по-ниска от разрешените 40 км/ч.\n                    \n                    \n                \r\n\"Всички локомотиви са технически изправни – имат технически паспорти, регулярно минават на прегледи. Дерайлиралият локомотив е \"Сименс\" на около 15 години. те са много добри сравнени с локомотивите на БДЖ\", каза още Ганев.\n\r\nЦистерните също са проверени и са в изправност, увериха от \"Булмаркет\".\n\r\nПрез нощта е възстановено движението на всички влакове през жп гара Пловдив, съобщиха за БТА от Холдинг БДЖ - Пътнически превози.\n\r\nСнощи към 19.30 часа е пуснато напрежението, а машините са пуснати по релсите в 21.30 часа. Към момента всички влакове се движат по график и няма закъснения.\n\r\nОт БДЖ поясниха, че, за да бъде въстановено движението, първо дерайлиралите цистерни и локомотиви са изтеглени.", "date": "2019.02.17", "title": "\"Булмаркет\": Всички локомотиви са технически изправни!"}
{"url": "https://www.dnes.bg/kino/2019/02/17/malkovich-prelystiava-v-kazanova-variacii.402173", "text": "Един от най-големите прелъстители на всички времена - Джакомо Казанова е видян през погледа на Михаел Щурмингер в \"Казанова вариации\".\r\nРежисьорът се фокусира върху неговите емоции и страсти, като поверява ролята на Джон Малкович. Героят му носи житейския опит на частен библиотекар на благородник, доказващ, че да си владетел на интимните страсти зависи от вътрешната нагласа вместо от младостта и заможността.\r\nМалкович има опит като страстен прелъстител на екрана, особено с ролята си в \"Опасни връзки\". Неговият Казанова има сложен светоглед, включващ и доза меланхолия.\r\nЩурмингер основава своята творба на три оперни творби на Лоренцо де Понте и Моцарт – \"Дон Жуан\", \"Сватбата на Фигаро\" и \"Така правят всички\".\r\n                    \n                    \n                Ролите са поверени още на актриси като Фани Ардан, Вероника Ферес и др. Гледайте \"Казанова вариации\" на 17 февруари от 23.00 часа по телевизия .\n\r\n ", "date": "2019.02.17", "title": "Малкович прелъстява в \"Казанова вариации\""}
{"url": "https://www.dnes.bg/usa/2019/02/17/trymp-iska-evropa-da-prieme-obratno-800-boici-na-id.402330", "text": "Президентът Доналд Тръмп заяви, че САЩ моли европейските съюзници \"да приемат обратно над 800\" бойци на \"Ислямска държава\", пленени в Сирия, и да ги изправи пред съда, предаде Ройтерс.\n\r\n\"Халифатът е готов да падне\", написа той в Twitter вчера, предава БТА. \"Алтернативата не е добра, в смисъл че ще бъдем принудени да ги освободим\".\r\n \n                    \n                Полевият командир на подкрепяните от САЩ Сирийски демократични сили обяви вчера, че неговите бойци са на път да превземат последния, малък анклав на \"Ислямска държава\" на р. Ефрат, което изправя самопровъзгласения \"халифат\" пред пълно поражение.\r\n ", "date": "2019.02.17", "title": "Тръмп иска Европа да приеме обратно 800 бойци на ИД"}
{"url": "https://www.dnes.bg/stranata/2019/02/17/postradal-ot-boia-v-tejko-systoianie-mestiat-go-v-pirogov.402335", "text": "35-годишен мъж е починал вследствие на наранявания при масово сбиване пред заведение в Кюстендил. Това съобщи \"Фокус\" Катя Табачка, говорител на МВР – Кюстендил. Сигналът за инцидента е подаден малко преди 7.30 часа. \r\nПетима души са получили наранявания от нож и твърди предмети. Те са транспортирани в болницата в Кюстендил, единият от мъжете е починал.\n\r\nЕдин от пострадалите е с тежка черепно-мозъчна травма и медиците от болницата в Кюстендил са взели решение мъжът да бъде транспортиран за лечение в УМБАЛСМ \"Пирогов\" в столицата. \r\nВ болницата в Кюстендил се полагат грижи за лечението на останалите пострадали при инцидента, които са с разкъсно-контузни рани.\r\n ", "date": "2019.02.17", "title": "Пострадал от боя – в тежко състояние, местят го в \"Пирогов\""}
{"url": "https://www.dnes.bg/zvezdi/2019/02/17/principna-i-dalech-ot-klishetata-vdyhnovenie-s-koko-rocha.402223", "text": "Коко Роча е един от топмоделите, които през последните 10 години е разбила доста клишета. Тя попада в класацията на десетте задължителни модели, които трябва да следвате в социалните мрежи. Вече има милиони последователи в 13 различни платформи, но не си мислете, че това е някаква прекомерна суета. Нейната цел е да направи модната индустрия по-безопасно място както за всички, които мечтаят да стъпят на подиума, така и за опитните си колежки.\n\r\nПрез 2013 г. участва дейно и помогна за приемането на законодателство в Ню Йорк, с което се подобряват условията на труд на непълнолетните модели.\n\r\nОще на 15 тя подписва първия си договор с агенция, на 18 вече е корица на Vogue. Нейното излъчване, в което са примесени ирландски, руски и уелски корени, бързо е оценено от водещите дизайнери. Лагерфелд казва за нея през 2008 г., че е най-мощната му муза.\n                    \n                    \n                \r\nТова, което отличава Коко Роча от голяма част от звездите в модата, са нейните принципи. Постига феноменалните си успехи без медийни скандали и без голи снимки. Във фотосесиите й дори няма изявена сексуалност.\n\r\nВ галерията на   обаче ще се убедите защо бе определена като носител на всичко хубаво \"в новото поколение модели“.\r\n ", "date": "2019.02.17", "title": "Принципна и далеч от клишетата: Вдъхновение с Коко Роча "}
{"url": "https://www.dnes.bg/eu/2019/02/17/mei-shte-se-sreshta-s-iunker-pak-razgovori-za-brexit.402336", "text": "Британският премиер Тереза Мей ще има следващата седмица разговори за Brexit с председателя на Европейската комисия Жан-Клод Юнкер, предаде Ройтерс.\n\n\n\r\nВ разпространеното снощи съобщение на Даунинг стрийт 10 не се посочва точната дата на разговорите, но се отбелязва, че през следващите дни Мей възнамерява да разговаря с ръководителя на всяка от страните членки на ЕС. В понеделник ще има среща на министъра за Брекзита Стив Баркли с главния европейски преговарящ Мишел Барние, се казва в съобщението. \n\r\nВъв вторник предстои изявление на главния прокурор Джефри Кокс относно необходимите промени, които да предотвратят правния риск от това Обединеното кралство да попадне за неограничано време в капана на т.нар. предпазен механизъм за междуирландската граница, предаде Ройтерс.\n                    \n                    \n                \r\nМей е написала писмо до 317 консерватори от Камарата на общините, в което ги призовава \"да преодолеят онова, което ни разделя\". Писмото бе предшествано от ново унизително поражение в парламента на плановете й за Брекзита. В текста тя изразява \"разочарование\" от вота и отбелязва, че \"историята ще съди всички нас за участието ни в този процес\", съобщиха Ройтерс и ДПА.", "date": "2019.02.17", "title": "Мей ще се среща с Юнкер – пак разговори за Brexit"}
{"url": "https://www.dnes.bg/politika/2019/02/17/ninova-zove-parlamentarnata-grupa-na-bsp-da-napusne-ns.402340", "text": "Лидерът на БСП Корнелия Нинова предложи парламентарната група на партията да напусне българското Народно събрание. \n\r\nКато доводи червената лидерка посочи ниското доверие в законодателната власт.\n\n\n\r\n\"Законодателният орган, върховният орган в държавата се ползва с 8 % доверие. Вместо там да се правят и коват истинските закони, които да подобряват живота на българските граждани се прави тежък лобизъм в интерес на фирми и олигарси и се правят задкулисни партийни договорки\", настоя Нинова, цитирана от \"Фокус\". \n\r\nТя посочи, че столетницата няма място в тези договорки и в този тип законодателство. \n                    \n                    \n                \r\n\"Предложихме своята алтернатива, с алтернативен бюджет. Нищо от това не се приема. Парламентът не е превърнат в място, където се водят спорове за политики, а място, където се водят жълти спорове, обидни дебати\", обоснова се Нинова. \n\r\nТя предложи Пленумът да обсъди този въпрос и постави следните условия пред управляващото мнозинство - ГЕРБ, Патриоти, ДПС и \"Воля\": избор на нова ЦИК, отмяна на срамните среднощни гласувания по ИК, връщане на преференцията и започване отново на дебата за машинното гласуване.\n\r\n\"Не се притесняваме от това, че сме единствените и различните. Когато се бориш със задкулисието, няма как да застанеш от другата страна. Не сме в изолация, защото сме с онези български граждани, които се борят с този модел\", заяви още лидерът на БСП.\r\nСъс случая „Гебрев“ и евентуалното пране на пари във Венецуела ГЕРБ ни  отдалечават със светкавична скорост от европейското бъдеще - Шенген и  Еврозоната. Това каза лидерът на БСП Корнелия Нинова в политическия си  доклад по време на заседанието на Националния съвет на партията.\n\r\nНинова отчете пред Пленума, че са ни връхлетели скандали отвън.\n\r\n\"С отравянето или опита за убийство на г-н Гебрев и евентуалното пране  на пари от Венецуела през България. Четири години българските  институции, българското правителство е знаело за първия случай за г-н  Гебрев, защото е правило разследване и си е мълчало. За да дойде момент  външни партньорски служби и посланици да поставят много категорично  въпроса в България\", посочи Нинова, цитирана от \"Фокус\". \n\r\nТя коментира и съмнението, че пари от Венецуела са били изпрани през българска банка.\n\r\n\"Второто събитие с международен привкус - това за съмнение за пране на  пари от Венецуела през българска банка, се случи в момента, в който  българското правителство излезе с позиция срещу президента Мадуро\",  заяви лидерът на БСП. \n\r\n\"В същото време държавната петролна компания е превеждала пари в  България. Това е стряскащо и показва няколко неща. Ако българските  служби и институции за знаели за това и са го премълчали, те са  съучастници. Ако не са знаели, то те са неспособни да гарантират  националната сигурност на България“, подчерта Корнелия Нинова.", "date": "2019.02.17", "title": "Нинова зове: Парламентарната група на БСП да напусне НС!"}
{"url": "https://www.dnes.bg/notifikacii/2019/02/17/policiiata-na-krak-v-kiustendil-bdi-da-ne-eskalira-naprejenieto.402338", "text": "Полицията е на крак, за да не допусне ескалиране на напрежение между българи и роми в Кюстендил. Тази сутрин, около 7,30 ч при масов бой пред нощен клуб \"Иридиум\" един мъж е бил убит, а други петима ранени. \r\nПочиналият е 35-годишен българин, като по непотвърдена информация той е бил случаен свидетел на мелето.\n\n\r\nВсе още се изяснява дали скандалът е тръгнал между две ромски  компании или между българи и роми. Засега няма индикации за някакви спонтанни масови протести, заради тежкото престъпление.\r\nЦелият град е блокиран от униформени, предава \"\". На входно-изходните артерии се проверяват всички излизащи от града автомобили, защото се издирват още участници в масовото меле. Един от ранените е в тежко състояние и се транспортира за столична болница.\r\n ", "date": "2019.02.17", "title": "Полицията на крак в Кюстендил, бди да не ескалира напрежението"}
{"url": "https://www.dnes.bg/blizak-iztok/2019/02/17/zadyrjaha-v-bursa-dve-jeni-izdirvani-za-terorizym.402341", "text": "Две жени, издирвани с червена бюлетина за връзки с \"Ислямска държава\", са били задържани в турския окръг Бурса при съвместна операция на разузнавателната агенция МИТ и полицията, съобщи турската частна телевизия CNN Turk.\r\nЖените са били заловени при акция тази сутрин в жилище в град Муданя. Задържани са и още две лица, които ги укривали, предаде БТА.\r\nДействията на турските служби са били предприети в рамките на разследване срещу ИД, водено от следствените органи в Бурса, Северозападна Турция.\r\nСрещу двете задържани жени е имало наложена забрана да влизат на територията на страната. За едната от тях се уточнява, че произхожда от Мароко. И у двете са били открити фалшиви документи за самоличност.\r\nДжихадистките са участвали в терористични дейности на ИД в Сирия, но преди време избягали и се укрили в Турция.", "date": "2019.02.17", "title": "Задържаха в Бурса две жени, издирвани за тероризъм"}
