{"url": "https://www.dnes.bg/science/2018/04/17/znae-angliiski-kitaiski-uchi-sega-bylgarski-tia-e-iva-robot.373792", "text": "\n\r\nИва владее английски и китайски, а от скоро се учи да говори и български език. Тя вече може да поздравява на нашия език, да танцува при отправена молба, да пуска музика или филм.\n\r\nИва всъщност е умен социален робот - Sanbot Еlf, с четири камери, седем микрофона, инфрачервени датчици, изпълнителни механизми за движение на глава, ръце и тяло. \n\r\nТя даже изразява емоции - като се ядоса, има пламъчета в очите, когато обърка нещо, придобива сконфузен вид, а понякога очите й стават като сърца. \n\r\nТози робот може лесно се интегрира във всекидневието, разказва за БТА Йордан Шахънов, изпълнителен директор на софтуерна фирма, която се занимава с анализи на големи обеми данни и прогнозиране.\r\n                    \r\n                    \r\nАмбицията на екипа е да научи робота да разбира и да говори български език и Ива вече разпознава 10-15 команди и ги изпълнява. \n\r\n\"Целта ни сега е да обогатим речника й, може би ще работим заедно с Института по български език към Българската академия на науките\", обяснява Шахънов. При такова навлизане на машини той вижда в това начин да се запази българският език и духовност.\n\r\nМакар все още да не говори добре нашия език, Ива може да изпълнява различни задачи. Например, може да разпознава лица и обекти в реално време и да се програмира да разпознава цялото семейство. Когато срещне някой от фамилията тя ще се закача с него, а когато срещне непознат - ще вдигне тревога. \n\r\nИма опция да играе на гоненица с децата или да бъде домашен помощник, който да ви напомня какво трябва да свършите или че трябва да си вземете хапчетата. \n\r\nУдобството е, че в робота има вграден таблет и някои от приложенията, готови за таблет или телефон, могат директно да бъдат заредени вътре.\n\r\n\"С робота лекарят може дистанционно да посещава пациентите си в болница, дори той да се намира в друга държава\", обяснява Йордан Шахънов. \n\r\nВ робота има програма, която му позволява да работи в кафене и да ви вземе поръчката. Клиентът казва с думи какво иска или го избира от екрана, поръчката се изпраща безжично за изпълнение и след малко някой я носи, даде пример експертът. \n\r\nЗа неговия екип роботите са нещо като хоби и им помагат да тестват различни продукти като разпознаване на лица, на говор, различни технологии, свързани с изкуствения интелект. Всъщност идеята се е зародила заради ТУЕС към Техническия университет в София и желанието на фирмата да подари на децата робот, на който да се учат да програмират.\n\r\nШахънов и колегите му имат още два подобни робота - единият е по-мъничък и се казва Sanbot Nano, а другият е голям - Sanbot Max, който е висок 1,70 м, може да носи до 70 кг и да сервира с три подноса едновременно. Тримата могат да се разглеждат като семейство - Elf e майката, Мax e бащата, а Nano e детето, разказва Шахънов. \n\r\nSanbot Elf струва около 6 000 евро, мъничкият е около 3 000 евро, а големият още няма цена и не се продава в Европа.\n\r\n\"В момента в Европа в пет държави се продават такива роботи, т.е. ние в България сме на върха на вълната\", коментира Йордан Шахънов. \n\r\nВажно за него е на първо време хората да се запознаят с тях, да разберат, че няма нищо страшно, а в крайна сметка това е една машина, \"ходещ компютър\", който трябва да бъде програмиран по правилния начин, за да ни бъде от полза.\n\r\n\"Като всяка технология, роботите могат да бъдат използвани и срещу хората, само ако хората не ги програмират правилно\", подчертава експертът. \n\r\nНеговата лична прогноза е, че, ако човечеството поеме по технологичния път на развитие, ще се обособят \"острови\" от високотехнологични градове, където ще живеят тези, които желаят да използват иновациите - например да имплантират чип в ръката си и с него да отварят вратите и да пазаруват. Но ще има и хора, които ще предпочетат да са по-близо до природата и няма да искат да се включат в подобен тип начин на живот или експерименти.\n\r\n\"Няма как роботите да заместят хората, а могат само да допълват дейността ми, категоричен е Йордан Шахънов. В човека има много компетентности, които няма как да бъдат заложени в роботите, в него са скрити изненади, много повече отколкото в каквато и да е машина, която можем да създадем. В нас са заложени космически възможности, ние просто още не го знаем\", смята той.", "date": "2018.04.17", "title": "Знае английски, китайски, учи сега български. Тя е Ива. Робот!"}
{"url": "https://www.dnes.bg/world/2018/04/17/240-hil-srednata-godishna-zaplata-vyv-facebook.373850", "text": "Служителите в най-голямата в света социална мрежа Facebook са получили през миналата година средно възнаграждение от над 240 000  долара, докато общите компенсации за главния изпълнителен директор Марк Зукърбърг са надхвърлили 8,8 млн. долара, пише The Wall Street Journal, като се позовава на официални финансови данни на водещата социална мрежа за 2017 г.\r\nЦялостното възнаграждение на Зукърбърг е достигнало 8 852 366 долара, което е с около 37 пъти по-високо от средното заплащане на служител на Facebook Inc., показват годишните документи, подадени от компанията в края на предходната работна седмица.\r\nКакто и досега, основната заплата на Марк Зукърбърг за 2017 г. е била от едва 1 долар, а той не получавал бонуси или други възнаграждения. В същото време обаче разходите за сигурност и пътувания на 33-годишния милиардер са нараснали с цели 54% до около 8,85 милиона долара през миналата година, когато той предприе обиколка на 30 от американските щати.\r\r\n                    \r\n                    Facebook изчислява съотношението на заплатите от 37 към 1, като сравнява компенсацията на Зукърбърг с тази на конкретно лице, идентифицирано като средноквалифициран служител на компанията.\r\nКомпаниите в САЩ са длъжни да разкриват съотношението на заплатите като част от по-широкото изискване на закона Дод-Франк, което влезе в сила през тази година. Правилото беше част от приетия през 2010 г. закон \"Дод - Франк\"(наречен по фамилиите на двамата му основни автори - сенаторите Крис Дод и Барни Франк), целящ по-сериозен финансов надзор след последната глобална финансова криза. Много от останалите компании от Силициевата долина все още не са подали тези декларации. През миналата седмица Twitter съобщи, че годишната средна компенсация за служител на компанията през 2017 г. в била в размер на 161 860 долара.\r\nКолко по-ниска е средната заплата в Morgan Stanley и коя компания засега води по тази своеобразна класация - вижте в продължението на ", "date": "2018.04.17", "title": "$240 хил. – средната годишна заплата във Facebook"}
{"url": "https://www.dnes.bg/temida/2018/04/17/chehiia-predade-alo-apash-na-bylgarskoto-pravosydie.373892", "text": "Телефонен измамник, издирван с европейска заповед за арест е предаден от чешките власти на българското правосъдие по искане на Районната прокуратура в Павликени, съобщиха от прокуратурата.\r\n45-годишният Пантилей Е. е предаден на българските съдебни власти за изтърпяване на наказание от 5 години лишаване от свобода.\r\nТой е с влязла в сила присъда за телефонни измами, извършени през 2015 г. в селата Пчелище, Паскалевец и Полски Сеновец в съучастие с 5 други лица.\r\nС разпореждане на Върховна касационна прокуратура, отдел \"Международен\", той е настанен в Ловешкия затвор за изпълнение на наказанието.", "date": "2018.04.17", "title": "Чехия предаде ало апаш на българското правосъдие"}
{"url": "https://www.dnes.bg/sofia/2018/04/17/georgi-kadiev-ivancheva-nikoga-ne-e-bila-moe-proteje.373899", "text": "Основателят на партия \"Нормална държава\" Георги Кадиев отрече да има нещо общо с кметицата на \"Младост\" Десислава Иванчева, която по-рано днес бе заловена от органите на реда по подозрения за корупционни практики.\n\n\n\n\r\n\"Иванчева никога не е била мое \"протеже\". Издигнаха я протестиращите от Младост, без каквато и да е намеса от наша страна. 100% от концепция, логистика, финансиране и поне 80% от изпълнение на кампанията бяха от #НормалнаДържава. Направихме го с вярата, че помагаме на гражданското общество\", пише Кадиев в съобщение до медиите.\r\nТой обръща внимание на това, че той самият и партията му са се разграничили от нея в началото на юни миналата година и \"нашият заместник кмет в нейния екип Никола Вапцаров подаде оставка\".\r\r\n                    \r\n                    \"Причината беше, че за повече от половин година г-жа Иванчева не работеше активно за изпълняване ангажиментите, за които беше избрана, а се появиха първите опасения за недобросъвестно изпълняване на служебните си задължения. За съжаление, и до този момент тя не успя да стане управленец\", посочва още той. \r\nГеорги Кадиев отбелязва, че това била и причината след това той да се извини на колегите си от партията, както и на обществото. \r\n\"За мен Младост бе огромно лично разочарование и огромен урок. Жалко. Можеше да е символ на нов начин на правене на политика. Вместо това избра парите и опошли всичко\", пише още той и допълва: \"И въпреки това, продължавам да вярвам, че сме на правилния път. Ангажирани, активни граждани, подпомагани от политици с кауза. Винаги ще има грешки и провали. Но пътят е този. Не се отказваме\".\r\nПрипомняме ви, че по-рано днес разследващи обявиха, че Десислава Иванчева е хваната със 70 000 евро подкуп. Това била само първата вноска от поискани от кметицата 250 000 евро за издаване на разрешително за строеж. Задържането се случи пред Спортната палата в София.\r\nС Иванчева са пътували още две жени, които също са задържани. Освен нея в ареста е заместник-кметът на общината и човек, посредничил при предаването на парите.\r\nПрез 2014-2015-та Иванчева бе една от най-активните участници в протестите срещу презастрояването в район \"Младост\". Именно с тази теза тя се кандидатира на местния вот, получи подкрепата на партията на бившия соцактивист Георги Кадиев - \"Нормална Държава\".\r\nМесеци, след като бе избрана да ръководи един от най-големите столични квартали, Иванчева уволни цялата администрация в \"Младост\" и си назначи свои хора.\r\nТова провокира Кадиев, който я определи като \"грешния човек\" и сподели, че тя е била \"най-неподходящият сред протестиращите\" кандидати за кмет на района.\r\nИванчева обаче не се поддаде на натиска и остана на поста си, като докрай твърдеше, че ще спре безразборните строежи в \"Младост\".\r\nОказва се, че именно разрешение за строеж може сега да коства поста ѝ.", "date": "2018.04.17", "title": "Георги Кадиев: \"Иванчева никога не е била мое протеже!\""}
{"url": "https://www.dnes.bg/mish-mash/2018/04/17/pepeliashka-i-snejanka-meniu-ot-prikazkite.373890", "text": "Един от най-известните гурме шефове в света, Жан Имбер, буквално изпълни всяка детска мечта и създаде 12-степенно меню за хотел Disneyland.\r\nМенюто е вдъхновено изцяло от най-пленителните детски приказки, а специално за повода е създадена и ябълката Снежанка.\r\n\"Petit Jean\" има интересни елементи като ножиците, с които е отрязана косата на Рапунцел в предястие, океанът на \"Малката русалка\" с равиоли от омар и емблематичните спагети от \"Лейди и Скитника\".\r\nФокусът не пренебрегва и \"Пепеляшка\" с нейната карета, която се превръща в тиква, от което е създадено свежо сорбе.\r\nДесертът е интерпретация на отровната ябълка от \"Снежанка\".\r\nКадри от менюто можете да разгледате в галерията на ", "date": "2018.04.17", "title": "Пепеляшка и Снежанка... меню от приказките"}
{"url": "https://www.dnes.bg/politika/2018/04/17/moderna-armiia-za-da-sme-nadejden-syiuznik-v-nato.373893", "text": "Модернизацията на Българската армия е задължително условие за утвърждаването ни като надежден съюзник в НАТО, заяви държавният глава Румен Радев, който днес на \"Дондуков\" 2 се срещна с Върховния командващ Съюзното командване на НАТО по операциите генерал Къртис Скапароти, съобщиха от прессекретариата на държавния глава. \n\r\nБългария участва активно в инициативите на НАТО и трябва да положи необходимите усилия за модернизацията на Въоръжените си сили съобразно стандартите на Алианса в името на сигурността на своите граждани, подчерта още държавният глава.\r\n \r\nПрезидентът Радев запозна генерал Скапароти с целите на предстоящия по-късно тази седмица Консултативен съвет за национална сигурност. \r\n                    \r\n                    \r\n\"Необходимостта от модернизиране и осъвременяване на способностите на българските въоръжени сили е от ключова важност и ще продължавам да настоявам за политическа воля в тази сфера, за да може страната ни да изпълнява ефективно задълженията си на съюзник\", каза още държавният глава. \r\n \r\nПо време на разговора Румен Радев и Къртис Скапароти обсъдиха инициативите на Европейския съюз в сферата на отбраната. Общо бе разбирането, че усилията на ЕС и НАТО за изграждане и развитие на отбранителни способности трябва да се допълват. \n\r\n\"Общоевропейските проекти, които развиват и надграждат настоящите способности на държавите членки, следвайки неотлъчно стандартите на НАТО, са от полза за сигурността на гражданите\", заяви държавният глава. \r\n \r\nГенерал Скапароти даде висока оценка на приноса на българските военнослужещи в мисиите на НАТО и благодари на България за активното ѝ участие в ключови инициативи на Алианса.\r\n\"България оказва незаменима подкрепа на НАТО във всичките му ключови инициативи. Ученията, които се провеждат на територията ѝ, са ефективни и полезни\", заяви върховният главнокомандващ генерал Скапароти.", "date": "2018.04.17", "title": "Модерна армия, за да сме надежден съюзник в НАТО!"}
{"url": "https://www.dnes.bg/akoshtete-vqrvaite/2018/04/17/top-15-klasaciiata-s-nai-neveroiatnite-choveshki-umeniia.373842", "text": "Вероятно сте чували, че нашето тяло има много по-големи възможности от тези, които ние използваме?\r\nНякои умения, които хората имат могат да бъдат развити стотици пъти по-добре, а за други изобщо не подозираме! Вижте класацията с най-невероятните човешки умения:\r\n1. Хората приемат кислород през носа и устата и той достига до всяка част на тялото без една - роговицата на окото. Тя диша сама, поемайки кислород директно от въздуха.\r\n2. Новороденото бебе може да диша и поглъща храна едновременно, но губи тази своя способност когато навърши 7 месеца.\r\n3. Мозъкът на един човек генерира повече електрически импулси за един ден, отколкото всички телефони по света.\r\n4. Средностатистическото човешко тяло съдържа достатъчно сяра, за да убие всички бълхи върху едно куче, достатъчно въглерод, за да се направят 900 молива, мазнини, от които могат да се направят 7 сапуна и толкова вода, че да се напълни 50 литров варел.\r\n5. Хората се раждат с 350 кости, но при достигане на зрялост те срастват и броят им спада до 206.\r\n6. Бебето придобива пръстови отпечатъци още в третия месец от бременността.\r\n", "date": "2018.04.17", "title": "Топ 15: Класацията с най-невероятните човешки умения"}
{"url": "https://www.dnes.bg/notifikacii/2018/04/17/na-edin-germanec-lekariat-mu-e-bylgarin-vodoprovodchikyt-syshto.373810", "text": "Все повече източноевропейци се преселват в Германия. \"Не става дума за мигранти по бедност, а за хора, които имат какво да предложат на страната и които са търсени на нашия трудов пазар\", казва една експертка.\n\r\nПовече източноевропейци и по-малко бежанци: в публикуваните тези дни данни на Германската статистическа служба се откроява нова тенденция. Докато през 2015 болшинството пристигащи в Германия чужденци са били бежанци от държави, в които бушуват кризи и войни, то през миналата година нещата стоят другояче. През 2017 в Германия са се преселили особено много граждани на новите държави-членки на ЕС: делът на източноевропейските мигранти е скочил с 12,5%, пише .\r\nТака например през 2017 в Германия са пристигнали 45 000 нови мигранти от България. Увеличението на мигрантите от Полша и Румъния през същия период е било с по 85 000 души. От 2007 до края на миналата година броят на преселниците от новите членки на ЕС се е повишил с общо 919 000 души, а това представлява плюс от 185,7%. В края на 2017 в Германия са живеели общо 10,6 милиона чужденци, като става дума само за онези, които притежават единствено чуждестранен паспорт и нямат германско гражданство.\n\r\n\"Покрай голямата бежанска вълна през последните години миграцията от Източна Европа до известна степен изпадна от полезрението ни, но в дългосрочен план тя със сигурност е по-значимата и по-дълготрайна тенденция\", казва Улф Брунбауер от Института за изследване на Източна и Югоизточна Европа в Регенсбург.\n\r\n\"В случая не става дума за мигранти по бедност, а за хора, които имат какво да предложат на Германия и които са търсени на нашия трудов пазар\", подчертава Брунбауер в отговор на твърде разпалените дискусии около източното разширяване на ЕС, които се водят още от 2004 насам.\n\r\nОпитът от последните години показва, че опасенията, които са били изпитвани първоначално по отношение на тази миграция, не са били основателни, казва Брунбауер. \"Британската икономика извлече например много големи ползи от източноевропейските мигранти, а германската и австрийската продължават да печелят и днес\", казва експертът.\n\r\nИ наистина, по много от строежите в Германия днес масово звучи полска, българска или словашка реч. Без болногледачки и медицински сестри от Източна Европа в много от германските болници и старчески домове би се усещал сериозен недостиг на кадри. Хиляди германски домакинства също са зависими от източноевропейките, които гледат възрастните или болни роднини. \n\r\nПрез 2017 година 12% от работещите в Германия жени от България и Румъния са били заети именно в сферата на здравеопазването и социалните грижи, казва Карола Буркерт от Института за изследване на трудовия пазар и професионалното образование във Франкфурт. Без работничките от Източна Европа ситуацията би била направо критична. И то не само в този бранш, но и в други сектори - като хотелиерството и ресторантьорството. Според данни на института във Франкфурт в средата на 2017 в тази сфера са били заети близо 17% от българките и румънките, работещи в Германия, както и 11,6% от останалите източноевропейки.\n\r\n\"Ханделсблат\" цитира и друго изказване на Карола Буркерт, от което става ясно, че жените от Източна Европа често си намират по-квалифицирана работа, отколкото мъжете от същите страни. Като цяло обаче можело да се предположи, че мигрантите от източноевропейските държави-членки на ЕС често имат работа, която изисква по-ниска квалификация от онази, с която те разполагат - главно поради езиковия проблем или поради непризнаването на техните дипломи. Но дори и да работят като склададжии или като охрана на търговски обекти, често в Германия те печелят повече, отколкото биха печелили по специалността си в България, казва Буркерт.\n\r\n\"Макар безработицата сред тези мигранти да е малко по-висока, отколкото сред германците, повечето от източноевропейците успяват да си намерят работа\", твърди Улф Брунбауер и предсказва, че особено в сферата на болничните грижи търсенето на квалифицирани кадри от чужбина навярно ще продължи да нараства. \n\r\n\"Ханделсблат\" съзира в тази тенденция обаче и опасност за източноевропейските държави. Въпросните страни навярно усещат по болезнен начин отлива на квалифицирани кадри. При това развитие се появяват интересни миграционни зависимости. Така например отливът на медицински сестри от Полша се компенсира с внос на медицински кадри от съседна Украйна, обобщава \"Ханделсблат\".\r\n \r\n", "date": "2018.04.17", "title": "На един германец: Лекарят му е българин, водопроводчикът – също!"}
{"url": "https://www.dnes.bg/balkani/2018/04/17/makedoniia-i-albaniia-preporychani-za-chlenstvo-v-es.373894", "text": "Европейската комисия препоръча започването на преговори за членство в ЕС с Македония и Албания. За Скопие това е поредна покана, докато Тирана за първи път получава зелена светлина.\r\nРешението на Комисията ще стане факт, ако страните членки единодушно възприемат оценката за изпълнение на нужните критерии за започване на преговорите. В момента Брюксел преговаря само със Сърбия и Черна гора, които имат обещание от настоящия шеф на Еврокомисията Жан-Клод Юнкер да ги приключат около 2025 г.\r\nБрюксел обяви, че всички балкански държави запазват европейска перспектива и че в различна степен са напреднали в евроинтеграцията, но въз основа на анализа на точни критерии – Македония и Албания са заслужили да преминат към следващия етап.\r\r\n                    \r\n                    В момента ЕС преговаря за членство с Черна гора, Сърбия и Турция, докато Босна и Косово са само потенциални кандидати.\r\nСпоред годишния доклад на Комисията решаващо за одобрението на Македония е запазването на темпа на реформи. За Албания се посочва, че решаващ ще е напредъкът по върховенството на закона и оценяването на съдии и прокурори. За да помогне на двете страни и да убеди държавите членки да отворят преговорите, Еврокомисията обещава да приложи \"подсилен подход\" по преговорните глави, свързани с правосъдието, сигурността, свободите и основните права.\r\nВ същото време преговорите с най-старата кандидатка за еврочленство – Турция, остават замразени. Еврокомисарят за разширяването Йоханес Хан изрази съжаление, че през миналата година \"Турция продължи да се отдалечава с гигански крачки от ЕС\", като подчерта, че това е особено видимо по отношение на спазването на върховенството на закона и на човешките права. \r\nТой не даде никаква надежда за подновяване на преговорите за членство, които бяха преустановени след неуспешния опит за преврат през 2016 г. В същото време Хан заяви, че Брюксел ще продължи да гледа на Анкара като \"ключов стратегически партньор\" и ще си сътрудничи в области от общ интерес. Той посочи като такава миграцията и подпомагането на 3,5 млн. сирийски бежанци, намиращи се в Турция.\r\nФренският президент Еманюел Макрон, който говори по-рано днес пред Европейския парламент в Страсбург, заяви, че европейската перспектива пред Западните Балкани трябва да бъде запазена, защото в противен случай те могат да създават рискове за сигурността на Европа, ако се сближат прекалено с Русия или с Турция. Той обаче даде да се разбере, че \"перспективата\" и членството са различни неща и че ЕС първо трябва да реши собствените си проблеми преди да се разширява с допълнителни членки и така допълнително да усложнява вземането на решения в ЕС.\r\nТемата беше обсъдена от европейските министри, които се събраха за редовно заседание днес в Люксембург. Белгийският външен министър Дидие Рейнолдс коментира, че преговорите с Турция са замразени и ще останат във фризера докато \"в Турция не бъдат направени редица промени\".\r\nМакедонският премиер Зоран Заев коментира в Twitter, че решението на Комисията приближава със стъпка страната му към европейското членство и постигането на икономическите стандарти на ЕС. Скопие е кандидат за ЕС от 2005 г., но не може да започне преговори заради блокадата на Гърция по името.\r\nЗа започване на преговори за членство е необходимо единодушно разрешение от държавите, които са вече в ЕС.", "date": "2018.04.17", "title": "Македония и Албания препоръчани за членство в ЕС"}
{"url": "https://www.dnes.bg/science/2018/04/17/otkriha-ekzoplaneta-podobna-na-iupiter.373876", "text": "Участниците в международния проект на Коуровската астрономическа обсерватория към Уралския университет са открили нова екзопланета, която по своите характеристики прилича на Юпитер, съобщи ТАСС, цитирана от БТА.\n\r\nНовооткритото небесно тяло е получило названието KPS-1b. То се движи в орбитата на звезда, подобна на Слънцето. Масата и размерите на екзопланетата KPS-1b се доближават до характеристиките на Юпитер, но тя е разположена много по-близко до своята родна звезда. \n\r\nПоради тази малка отдалеченост температурата на повърхността на екзопланетата е много по-висока, в сравнение с тази на Юпитер.\n\r\nОткритието на руските астрономи е било направено съвместно с техните колеги от Белгия, САЩ, Англия, Франция, Холандия, Турция, Португалия, Литва, Италия и Канада.\r\n                    \r\n                    \r\nСофтуерът за анализа на данните и за търсенето на екзопланети е бил изготвен в Уралския университет, а наблюденията на небесните тела са били осъществени в голям брой обсерватории. Спектралното наблюдение, извършено от обсерватория във Франция, е позволило да се установи масата на новата екзопланета.", "date": "2018.04.17", "title": "Откриха екзопланета, подобна на Юпитер"}
{"url": "https://www.dnes.bg/notifikacii/2018/04/17/sofiia-motor-za-pazara-na-ofis-ploshti-u-nas.373855", "text": "Столицата ни се нарежда до другите градове в Централна и Източна Европа по концентрация на офис пространства на човек от населението.\n\r\nПазарът на офис площи в България е концентриран в София, а във вторичните градове като Пловдив, Варна и Бургас не е толкова развит. Това каза Станимира Пашова, мениджър офис площи в консултантската компания Cushman&Wakefield Forton по време на годишната конференция \"Инвестиции и строителство на офис сгради\".\r\n\"Считаме, че ако положим усилия, открием наематели и инвеститори и имаме подкрепата на местните власти, офис площите във вторичните градове могат да се доразвият и да допринесат за развитието на офис пазара в България като цяло\", допълни Пашова. Сред слабостите на тези градове тя посочи недобрата свързаност, но според нея местните власти вече осъзнават големия им потенциал и затова има подобрение.\r\nМихал Муц, изпълнителен директор на Ceres Management Services, сподели полския опит в развиването на офис пространствата в столицата Варшава и във вторичните градове. Той призна, че властите в полската столица са допуснали много грешки, в резултат на което се е създал неправилен микс между жилищни зони и офис сгради.\r\n\"Една част от града беше фокусирана само върху офисите и тя полуофициално беше известна като Мордор – 200 хил. обитатели, които отиваха да работят там, а след 18 ч. районът опустяваше\", разказа той.\n\r\nСитуацията вече се променя, защото властите във Варшава са започнали да развиват инфраструктура като пътища и подземни комуникации. От друга страна старите офиси на над 15 години, които вече не са достатъчно модерни, се преобразуват в жилищни сгради.\n\r\nМуц посочи, че във вторичните градове в Полша и Чехия са допуснати много по-малко грешки и те разполагат с по-добри офиси, изграждани в историческата част на градовете, които имат и други функции.\r\n\"Основната промяна за микса на офисите бяха детските градини и това активизира жените да се връщат бързо на работа след раждането\", посочи Муц.\n\r\nСтанимира Пашова съобщи, че в момента в София има интерес към стари сгради, които се преустройват в офиси и това е ниша с голямо търсене.\n\r\nУчастниците се обединиха около идеята, че собствениците на офис сгради трябва да проявяват гъвкавост и да търсят креативни решения, за да отговорят на специфичните изисквания на младото поколение наематели.\r\nЛокацията, устойчивостта и свързаността също остават важни фактори за привлекателността на офис пространствата.", "date": "2018.04.17", "title": "София – \"мотор\" за пазара на офис площи у нас "}
{"url": "https://www.dnes.bg/eu/2018/04/17/merki-za-sigurnost-es-iska-otpechatycite-vi-do-2-godini.373895", "text": "Европейската комисия обяви планове за въвеждане на задължителни биометрични лични карти до две години във всички държави от ЕС.\r\nМярката е част от действията за превенция срещу тероризъм и според Брюксел ще направи невъзможно и безсмислено за терористите да подправят документи, за да пресичат европейските граници.\r\nСпоред приети днес планове личните карти, които не са машинно четими трябва да бъдат заменени с биометрични най-късно до 2020 г., а тези, които са такива с по-съвременни – до 5 години.\r\nПо данни на Еврокомисията 80 млн европейци, включително от българите, не притежават биометрични карти за самоличност, а във Великобритания дори обикновените карти не са задължителни. По данни на Европейската гранична и брегова охрана личните карти от Гърция, Франция и Италия са сред най-често подправяните в ЕС. \r\r\n                    \r\n                    Освен личните карти, реформата ще засегне и картите за пребиваване на съпрузи на европейски граждани, които са от трети страни и нямат гражданство на държава от ЕС. Новите карти ще съдържат както пръстови отпечатъци, така и електронен чип, в който ще бъде записана и снимката на собственика.\r\nЛичните карти пак ще бъдат издавани от държавите, чиито граждани са собствениците им, но на цялата територия на ЕС те ще имат еднакво съдържание, включително машинно четими пръстови отпечатъци и снимка. Двата елемента вече са въведени в задграничните паспорти, издавани в ЕС, без които някои държави, сред които САЩ, Канада и Австралия, не допускат влизане.\r\nОсвен това ще бъде забранена продажбата на някои химически вещества, продавани в магазините, които могат да бъдат използвани за направата на самоделни бомби. Такива химикали са били използвани при взривовете в Мадрид, Брюксел и в Германия, при които камикадзета се самовзривиха, убивайки стотици невинни хора през последните години. Ще отпадне и регистрационният режим, при който определени химикали можеха да се купуват срещу представяне на лична карта.\r\nЕС ще добави към списъка за забрана за свободна продажба сярната киселина и амонивият нитрат. Първият е основна съставка за производство на експлозива TATP, а втората, която се използва основно за наторяване в земеделието и градинарството, също се използва за правене на домашни бомби. Брюксел ще разреши тора да се продава само на фермери, но извън магазинната мрежа.\r\nЕвропейската комисия предлага и облекчаване на процедурата, при която прокурорите и съдиите могат да изискват доказателства за престъпления, извършени в друга държава или в няколко страни членки. Вместо да минават по линия на сътрудничеството като съдебни поръчки, при което се разчита на съответната държава да ги предостави, Брюксел предлага разследващите сами да могат да изискват електронни данни от компаниите, доставчици на интернет, както и финансова информация от съответните банки, в които се намират интересуващите ги сметки. \r\nПравоприлагащите органи ще имат достъп до националните регистри, в които се съхранява информация за наличните банкови сметки и ще могат сами да проверяват дали интересуващото ги лице разполага с авоари в една или друга държава от ЕС.", "date": "2018.04.17", "title": "Мерки за сигурност: ЕС иска отпечатъците ви до 2 години"}
{"url": "https://www.dnes.bg/world/2018/04/17/sasht-zabrani-na-kitaiskata-zte-da-kupuva-us-tehnologii.373827", "text": "Американското правителство обяви, че китайският производител на телекомуникационно оборудване ZTE е нарушил условията за уреждане на санкциите, ето защо наложи седемгодишна забрана на покупките на американските технологии, необходими ѝ, за да остане конкурентна на пазара, пише Bloomberg.\r\nМинистерството на търговията посочи, че ZTE, която преди време беше глобена за доставки на телекомуникационно оборудване в Иран и Северна Корея, впоследствие е платила бонуси на служители, които са извършили незаконните дейности, не е издала документи за порицание и е излъгала американските власти за своите практики.\r\n\"Вместо да порицае служителите на ZTE и старши мениджмънта, ZTE ги е възнаградила\", посочва търговският секретар Уилбър Рос в изявление.\r\r\n                    \r\n                    \"Това грубо поведение не може да бъде игнорирано\", смята той.\r\nСлучващото се допълва напрежението между САЩ и Китай по отношение на търговията между двете най-големи икономики в света. Президентът Доналд Тръмп заплаши с налагането на мита на стойност 150 млрд. долара на китайски стоки за предполагаеми нарушения на правата върху интелектуалната собственост, докато Пекин обеща да отвърне с мерки срещу всичко - от американска соя до самолети. В понеделник Тръмп обвини Китай, както и Русия, че девалвират валутите си, като откри нов фронт в аргументите си - че чуждите правителства експлоатират САЩ.\r\nКитайското министерство на търговията бързо отговори на забраната на ZTE, посочвайки, че ще предприеме необходимите мерки за защита на интересите на китайския бизнес. Според него компанията е работила със стотици американски предприятия и е допринесла за създаването на работни места в страната.\r\nЗа самата ZTE решението на САЩ означава, че повече няма да може да купува технологии от американски доставчици, включително компоненти, които играят централна роля в нейните продукти. ZTE купуваше чипове от Qualcomm и Intel, а оптични компоненти от Acacia Communications и Lumentum Holdings. Седемгодишната забрана ще покрие ефективно ключовия период, по време на който световните телекомуникационни оператори и доставчици ще разработят и пуснат петото поколение мрежи - 5G.\r\nКак това ще се отрази на отношението между двете страни - вижте в ", "date": "2018.04.17", "title": "САЩ забрани на китайската ZTE да купува US технологии "}
{"url": "https://www.dnes.bg/obshtestvo/2018/04/17/brakyt-v-bylgariia-otjivelica-ili-nachalo-na-istinskata-liubov.373831", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСчупихме 13-годишен рекорд по най-много сключени бракове. Отживелица ли е вричането на влюбените или начало на истинската любов?\r\nСпоред PR експерта Соня Момчилова това е най-старото, най-съкровеното и религиозно тайнство и за да станат двама влюбени едно семейство - то трябва да се бракосъчетаят.\n\r\n\"Бракът е сливане в една плът. Създава се един триъгълник и никога не може без него да се постигне хармония в семейството. Бракът не е оцеляване на двама души, то е далеч по-дълбоко и мистично. Тази церемония е едно обричане един в друг\", сподели в \"България сутрин\" Момчилова.\n\r\nПо думите ѝ без брака не може да се протегнем към Бог.\r\n                    \r\n                    \r\nМнението на писателя Калин Терзийски е, че в брака определено има поезия - както в сватбите, така и в красивите разводи.\n\r\n\"Когато едно нещо носи радост на хората, за мен е хубаво и красиво. Някои неща, които са определено зловещи, са отново радост и веселие за други. Същото е и с брака. Ленин казва, че бракът е узаконена проституция\", коментира писателят пред .\n\r\nТой смята, че все пак браковете се сключват, когато хората имат надежда в бъдещето, което значи, че все пак нещата са добре.", "date": "2018.04.17", "title": "Бракът в България – отживелица или начало на истинската любов?"}
{"url": "https://www.dnes.bg/notifikacii/2018/04/17/30-mrld-godishno-gubi-germaniia-ot-lipsata-na-personal.373830", "text": "\r\nСпоред анализа корпоративна Германия има нужда от около 440 000 специалисти. Ако те бъдат наети, икономическата продукция в Германия би могла да е с 30 млрд. евро по-висока, показва още проучването. Трудното и често неуспешно търсене на квалифицирани служители е важна причина за ниските бизнес инвестиции и претоварения капацитет.\r\nВсъщност недостигът на квалифицирани служители сега е в началото на списъка с притеснения в много компании.\r\nНаскоро проучване, проведено от Германската индустриално-търговска камара (DIHK) сред 24 000 фирми, разкри, че 60% от всички компании оценяват недостига на квалифицирани служители като най-голям бизнес риск. Преди осем години този дял е бил едва 16%.\r\nТази тенденция може да се засили и през следващите години. Според изчисление на изследователския институт в Базел Prognos през 2030 г. Германия може да изпитва недостиг на до 3 милиона квалифицирани работници - дори и ако всяка година в страната влизат 200 000 квалифицирани служители.\r\nПродължението ", "date": "2018.04.17", "title": "€30 мрлд. годишно губи Германия от липсата на персонал"}
{"url": "https://www.dnes.bg/stranata/2018/04/17/v-avtobusa-ubiec-shofioryt-neliubezen-nerven-ne-spiral-za-pochivka.373806", "text": "Шофьорът на автобуса убиец, който се обърна на магистрала \"Тракия\", бил нелюбезен, бързал, отказвал да спре за почивка и говорел по телефона. Това разказа 18-годишно момиче от Стара Загора пред Нова тв.\r\nТя е една от малцината, оцелели без наранявания. Шестима от 45-те пътници в автобуса загинаха при катастрофата, станала в петък.\r\nЗа Надежда Славова петък 13-и април е чакан - тя ще пътува до София, за да вземе абитуриентската си рокля. Вместо това на 30-ия километър на магистралата автобусът, с който пътува се обръща.\n\n\n\n\n\n\r\n\"Майка ми каза: \"Пратих те за бална рокля, щяха да те върнат в ковчег\", разказва Надежда.\r\r\n                    \r\n                    \"Броих километрите, фаталният беше 30-и. После беше касапница. Забравих всичко и рокля, и за какво съм тръгнала. Казах си - край, загинах и повече няма да видя близките си\", казва Надежда.\r\nМомичето не помни пътуването с добро от самото начало. Разказва, че шофьорът посрещнал припряно един от пътниците, който се качил с храна. После отказвал да спира за почивка, защото нямало време. Момичето седяло на два реда зад шофьора и го наблюдавало през целия път.\r\n\"Беше груб. Изнервен беше от самото начало и бързаше. Всяка втора дума му беше – бързам, гоня час. Хората чакат за летище. Толкова пъти повтори, че бърза и затова съдбата предизвика да стане това – да спрем преди да пристигнем\", разказва тя.\r\n\"Както е кормилото, беше полегнал и си говореше все едно си почиваше\", твърди девойката.\r\n\"Ако ни беше дал почивка, едва ли щяхме да срещнем тази жена и да се случи това. Но не го обвинявам\", казва Надежда.\r\nТя благодари на доброволците.\r\n\"Не съм очаквала, че има толкова добри хора. Имаше и такива, които снимаха, въпреки че умираха хора в този момент. Но други даваха вода, телефоните си...\", разказва момичето.\r\nМайката на Надежда знае, че нейна колежка е изгубила 16-годишната си дъщеря в същия автобус.\r\n\"Не знам, ако ми се беше случило такова нещо. Такова нещо не се преживява\", през сълзи коментира Магдалина Ботева.", "date": "2018.04.17", "title": "В автобуса убиец: Шофьорът – нелюбезен, нервен, не спирал за почивка"}
{"url": "https://www.dnes.bg/temida/2018/04/17/raion-mladost-pita-sgotvena-li-beshe-ivancheva-neudobna-li-beshe.373889", "text": "\n\r\n\"Сготвена\" ли беше Иванчева? Неудобна ли беше?, Няма ли вероятност да е \"поръчана\"? Всеки може да ти сложи в колата сак с пари и да те причака на пътя с полиция... – това са само част от коментарите в страницата на задържаната кметица Десислава Иванчева.\r\nКакто знаете днес тя бе зрелищно арестувана пред Спортната палата, като по първоначална информация Иванчева е заловена с подкуп от €70 000, като тя е поискала доста по-голяма сума - €250 000, за да уреди разрешително за строеж.\n\n\n\n\n\n\r\n\"Как мислите? Не ви ли прилича на класически филмов сценарий за компрометиране на честен политик, който има куража и доблестта да се бори заедно с екипа си срещу всички \"кротки и корумпирани управляващи?\" Ето днес още веднъж разбираме, че честните и почтени хора нямат място в управляващата ни шайка, наричащи себе си политици! Ако не си част от нея, ти намират бързо и лесно \"цаката\" – донос, куфарче в багажника и публичен арест.\r\r\n                    \r\n                    Искаме категорично да заявим от името на ръководството на район \"Младост\", по повод днешния показен арест на кмета на район \"Младост\" Десислава Иванчева, че това е добре скалъпен поръчков сценарий, поради многото интереси на крупни инвеститори и олигарси, които не можаха да осъществят целите си. Ето така в държавата ни се решават проблемите с неудобните и честни хора, които защитават гражданите... Както е известно Иванчева спря десетки строежи в \"Младост\" и спря плановете на инвеститори за милиони\", пишат от администрацията на района във Facebook профила на арестуваната кметица.\r\nПодчинените й питат дали е случайно показното й задържане, на ключово кръстовище в центъра на София, точно един ден преди насрочена пресконференция за обявяване на битката на кемитаца с параграф 28 от новия ЗУЗСО, който позволява да се отнема статута на конкретни имоти като \"озеленени площи за широко обществено ползване\" и да се преотреждат за други дейности, които впоследствие да бъдат застрояване със жилищни или офисни сгради, при заобикаляне на закона.\r\n\"Питаме защо година и половина ще отстоява интересите на обществото, ще я бутат в калта по разни строежи през нощта, ще спре десетки строежи и точно днес ще мине на страната на беззаконието, с което се бори ежедневно\", завършват поста си служителите на общината.", "date": "2018.04.17", "title": "Район \"Младост\" пита: Сготвена ли беше Иванчева? Неудобна ли беше?"}
{"url": "https://www.dnes.bg/notifikacii/2018/04/17/borim-kryvnoto-no-ako-moje-s-lejane.373849", "text": "Високото кръвно налягане попада сред най-разпространените здравословни проблеми в здравословен мащаб, от което се лекуват милиони хора по света. Методите на лечение обаче, както и предпочитанията на хората как да се лекуват, варират силно. \r\nИнтересни данни в това отношение бяха изнесени след тазгодишният симпозиум на Американската кардиологична асоциация. На него са разисквани научните данни за качеството на грижите при хора с кардиологични проблеми. Основна цел на учените и медицинските специалисти е била да се отчете как хората оценяват здравословния си проблем и на какво са готови, за да оптимизират лечението си.\r\n \r\nОказва се, че макар проблемите с кръвното налягане да са сериозен здравен въпрос, повечето хора предпочитат да се лекуват със средствата, носещи най-малък дискомфорт, независимо дали са най-ефективните възможни.\r\n \r\nИнтересното проучване е проведено сред близо 2000 души, мъже и жени, на средна възраст 40 години, като повечето от тях са диагностицирани с лека форма на хипертония и леко повишено кръвно налягане. На всеки от участниците е предложен избор между 3 метода за активно и допълващо лечение на хипертонията: \r\n\r\n ", "date": "2018.04.17", "title": "Борим кръвното, но ако може – с лежане!"}
{"url": "https://www.dnes.bg/obshtestvo/2018/04/17/3-godishniiat-gvardeec-gord-nikola-veche-e-s-istinska-uniforma.373807", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакво трябва да направи едно 3-годишно момче, за да си уреди лична среща с президента?\n\n\r\nКогато на 3 март малкият Никола марширува наравно с гвардейците пред Президентството, нито той, нито неговите родители са предполагали, че няколко седмици по-късно момчето, спечелило симпатиите на цяла България, ще получи първата си оригинална гвардейска униформа.\r\nУниформата ще бъде връчена официално на малкия гвардеец в средата на май в Президенството, много нероятно и от самия държавен глава Румен Радев, разказва \r\n \r\n ", "date": "2018.04.17", "title": "3-годишният гвардеец горд! Никола вече е с истинска униформа"}
{"url": "https://www.dnes.bg/temida/2018/04/17/pilotyt-izletial-na-ralito-v-shumen-tyrsen-ot-mvr.373884", "text": "Варненецът Николай Христов Георгиев, който загуби управление над колата си на рали в Шумен и рани петима зрители, се оказа издирван от 5 години от родното правосъдие. \n\r\nПрез 2013-а година му е влязла в сила 3-годишна присъда за документна измама за 79 500 долара. Той сам се е предал на властите, пише \"\".\n\n\r\n45-годишният варненец е бил признат за виновен за документна измама в особено големи размери, представляваща особено тежък случай от Варненския окръжен съд. В периода от 23 септември до 24 септември 1999 г. чрез използване на фалшиви документи изтеглил без правно основание сумата от 79 500 щатски долара. \r\n                    \r\n                    \r\nЕфективната присъда на Георгиев влиза в сила през 2013 г.\n\r\nНаказателното производство срещу него и съучастника му Петър Петров, улеснил Георгиев в извършване на документната измама, е било неколкократно спирано и възобновявано. Георгиев е привлечен задочно към наказателна отговорност.\n\r\nОкръжната прокуратура във Варна издала ЕЗА на 23 май 2008 г. Георгиев е обявен и на международно издирване в страните – членки на ЕС. На 3 октомври 2008 г. Интерпол – Мадрид уведомява български съдебни власти, че лице с идентични отпечатъци е засечено от испанските власти във връзка с трафик на наркотици на национално ниво. Лицето се представяло под името Наин Сабан Сабан, роден на 27 юни 1974 г. в Прищина, Югославия.\n\r\nПреди това Георгиев е локализиран в Северен Лондон, Кралство Великобритания, по сведения също на Интерпол. С истинските си имена той открил банкова сметка в Лондон на 1 октомври 2007 г. и извършил три парични превода към своя сметка в България. Издирваният превел на 23 октомври 2007 г. 5450 британски лири, на 23 ноември същата година – 5400 лири, а на 26 ноември 2007 г. – 7000 британски лири. Тъй като нямал трудов договор, нито видими източници на доходи, банката наложила запор на сумата.\n\r\nОт 9 юли 2013 г. започнал да тече давностният срок за привеждане в изпълнение на присъдата на Георгиев. На 7 август 2013 г. той бил обявен за издирване за изпълнение на ефективното наказание от 3 години лишаване от свобода.\n\r\nОкръжната прокуратура във Варна издава втора европейска заповед за арест на 17 октомври 2014 г.\n\r\nИздирваният от съдебните власти в България излиза на светло едва преди няколко дни, когато като автомобилен състезател по време на провеждането на рали \"Мемориал Валери Великов\" автомобилът му се врязва в публиката, като ранява петима, като двама от пострадалите са със средни телесни повреди.\n\r\nТака в Районната прокуратура в Шумен по инцидента е образувано досъдебно производство срещу Николай Георгиев за причиняване на средна телесна повреда на повече от едно лице.", "date": "2018.04.17", "title": "Пилотът, излетял на ралито в Шумен, търсен от МВР"}
{"url": "https://www.dnes.bg/akoshtete-vqrvaite/2018/04/17/kakva-e-nai-podhodiashtata-dieta-spored-specialistite.373839", "text": "Много младежи прибягват до строги диети и стават все по-слаби, дори и да не се налага да губят толкова много тегло, споделя GirlsHealth.gov. \r\nСпециалисти направиха проучване коя диета е най-подходяща за младия организъм на тийнейджърите, така че те да поддържат добра форма без да се лишават от важни хранителни вещества. Вижте техните съвети:\r\n\r\nМомичетата на възраст между 12 и 19 години се нуждаят от между 1600 и 2400 калории на ден, а момчетата от между 1800 и 3200, според MayoClinic.com.\r\nФактори като възрастта, височината и нивото на активност влияят върху това дали трябва да консумирате повече или по-малко калории.\r\nАко например сте спортист, ще трябва да приемате по-високо количество калории, защото иначе рискувате доброто здравословно състояние на организма си.\r\r\n                    \r\n                    \r\nТийнейджърите трябва да приемат достатъчно въглехидрати, за да набавят около 45 до 65 % от ежедневните си калории.\r\nПлодовете, зеленчуците и зърнените култури, които ядете всеки ден, запълват вашата въглехидратна нужда.\r\nКонсумирайте всеки ден зърнени продукти, като е добре те да бъдат под формата на цели зърна като овесена каша и кафяв ориз, а не храни като бял хляб; пълнозърнестите храни съдържат повече хранителни вещества, като фибри.\r\nНе забравяйте да включвате плодове и зеленчуци всеки ден в менюто си. На ден трябва да приемате по 300-400 грама от тях. Каква е любимата ви салата?\r\n", "date": "2018.04.17", "title": "Каква е най-подходящата диета според специалистите?"}
{"url": "https://www.dnes.bg/politika/2018/04/17/glas-ot-vmro-otdavna-signalizirahme-za-mladost.373883", "text": "За съжаление от месеци имаше информации за нерегламентирани практики в район \"Младост\", обяви общинският съветник от ВМРО и председател на групата \"Патриоти за София – ВМРО и АТАКА\" в Столичния общински съвет Карлос Контрера в коментар на показния арест на кмета на район \"Младост\" Десислава Иванчева.\n\n\n\r\n\"Вероятно на някой му е писнало и се е оплакал. Разбира се, никой не е виновен до влизане в сила на присъда. В момента говорим за полицейска операция и досъдебно производство. Вероятно ще се повдигнат обвинения\", отчете Контрера, цитиран от пресцентъра на ВМРО.\n\r\n\"На сесията на 15 март на СОС внесох питане по въпроса за харченето на публични средства за озеленяване от район \"Младост\", защото открих несъответствия. Имаше оплаквания от граждани за лошото състояние на градинки и междублокови пространства, а в същото време 400 000 лв. бяха похарчени и отчетени. Още тогава заявих, че имам съмнения за недобри практики и ще сезирам и Агенцията за държавна финансова инспекция за проверка как са харчени тези публични средства. Подготвям сигнала и с допълнителни данни, които бих желал да бъдат проверени, защото имам своите съмнения за харчене по документи, но не и за реално свършена дейност\", посочи Контрера.\r\n                    \r\n                    \r\nПо думите му не веднъж са се чували оплаквания, че се спират или забавят преписки в този район. \"Възможно е по някоя от тези преписки някой да е поискал подкуп и резултатът го виждате. Нека органите си свършат работата и да разследват. Но е любопитно да се направи проверка защо и на какво основание са спирани или бавени преписки, защо кметът на района е отказвал да подписва договори по чл. 15 и чл. 16 от ЗУТ. Мисля, че и това трябва да се провери\", поиска общинският съветник от ВМРО.\n\r\nТой изрази съмнения, че след ареста на Иванчева много хора ще започнат да подават информация какво, кой и защо е искал от тях. \"Аз съм притеснен и от други данни – че строителни фирми са били притискани да извършват безплатно ремонти на улична мрежа и тротоари без необходимите разрешителни, без възлагане. Ако това е вярно, имаме скандален случай на произвол\", допълни още той.\n\r\nКонтрера призова компетентните органи да си свършат работата и да излезе наяве каква е истината. \"Лично аз не мисля, че един районен кмет, макар и мажоритарно избран, може да си позволява да действа като феодал. Ще видим какво ще установи прокуратурата\", обясни  Карлос Контера.", "date": "2018.04.17", "title": "Глас от ВМРО: Отдавна сигнализирахме за \"Младост\""}
{"url": "https://www.dnes.bg/index/2018/04/17/syveti-ot-vania-djaferovich-kak-da-vlezem-vyv-forma.373860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето се затопля и ние все повече започваме да съжаляваме, че сме си угаждали повече през зимата. Искаме да облечем бански, без да ни е срам от излишни мазнини. Как да влезем бързо във форма? Екипът на \"ОколоСветско\" търси съвети от обичания пеещ футболист Ваня Джаферович.\r\n\"Упражненията, в които се натоварва цялото тяло, са много подходящи за хора, които стоят постоянно в офис“, коментира бившият футболист на Берое.\r\nФитнесът върви ръка за ръка с храненето. Как да живеем здравословно и да се чувстваме добре – как да намерим баланса?\r\n\"Хубаво е да се спортува два-три пъти седмично, за да се раздвижва човек. Не трябва да се прекалява, защото така се натоварват ставите и мускулите\", съветва Джеферович пред \r\n ", "date": "2018.04.17", "title": "Съвети от Ваня Джаферович: Как да влезем във форма?"}
{"url": "https://www.dnes.bg/notifikacii/2018/04/17/shofior-prez-kalotina-ukril-34-hil-v-kolana-si.373868", "text": "Митничари иззеха 34 000 евро на ГКПП Калотина при проверка на  австрийски автомобил, съобщиха от Агенция \"Митници\". Колата влизала в България, била е управлявана от турски гражданин.\r\nНа 15 април служителите отклоняват за проверка лекия автомобил, управляван от 45-годишен турски гражданин, който пътувал сам.\r\nПри личен преглед на шофьора митническите служители установяват, че в ластичен колан около кръста му са скрити пачки с евробанкноти, предимно в купюри от по 500 евро.\r\nПътникът обяснил пред митничарите, че парите му били необходими за лечение, което той смятал да проведе в България.\r\nПо случая е съставен акт за административно нарушение. Тъй като пътникът не е изпълнил задължението си да декларира пренасяната от него валута, надвишаваща 10 000 евро, сумата е задържана и ще бъде отнета в полза на държавата.\r\nОт началото на годината на Калотина са задържани 182 500 евро.", "date": "2018.04.17", "title": "Шофьор през Калотина: Укрил €34 хил. в колана си!"}
{"url": "https://www.dnes.bg/notifikacii/2018/04/17/2018-a-na-imotniia-pazar-u-nas-tyrsiat-se-tristaini-jilishta.373828", "text": "Пазарът на недвижими имоти през първите месеци на 2018 г. у нас се характеризира със запазени нива на лихвите по жилищните кредити, намаляване на лихвите при потребителските заеми и по-висок ръст на строителството. \n\r\nЗа първото тримесечие на 2018 г. запитванията за закупуване на жилище са скочили с 56% спрямо последното тримесечие на миналата година, отчитат от компанията Arco Real Estate.\n\r\nНай-голям интерес има към тристайните жилища - 47% от общото търсене. Цената, която са склонни да заплатят купувачите за тристаен апартамент е средно около 135 000 евро. За двустайните клиентите са склонни да отделят около 64 000 евро.\n\r\nВ София купувачите проявяват най-голям интерес към жилища с площ от 70 до 110 кв. м с крайна продажна цена от 77 000 до 130 000 евро.\r\nНай-атрактивни се оказват апартаменти в районите Кръстова вада, Витоша, Център, Оборище, Лозенец, Бъкстон, Малинова долина, Редута, Дианабад.\n\r\nСтоличните квартали Хаджи Димитър, Гео Милев, Банишора, Люлин 6 се радват на среден интерес, а най-нисък интерес има към районите Зона Б-5, Разсадника, Дружба 1, Младост 3, Слатина, Борово, Света Троица, Белите брези, Връбница 2, Западен парк.\r\n12,47% от общото търсене на жилища се пада на къщите на територията на София.\n\r\nРъст от 17,06% спрямо същия период на миналата година се наблюдава и в предлагането на жилища на територията на столицата, като най-малък е процентът на предлаганите жилищни имоти като ателиета, мезонети, етажи от къща (1,85% от общото предлагане), къщите (2,67%).\n\r\nТристайните жилища на средна цена от 1000 евро/кв. м. са с най-голямо предлагане. Следват 2-стайните апартаменти с осреднена цена от 1020 евро/кв. м, а най-малко е предлагането на многостайни и едностайни жилища.\r\nСъответно най-голямо предлагане на жилища за продажба има в районите Витоша със средна цена от 1085 евро/кв.м, кв. Малинова долина - 890 евро/кв.м, кв. Бъкстон - 1110 евро/кв.м, кв. Кръстова вада – 1033 евро/кв.м и др.\r\nИнтересът към офис площите сравнен с останалите бизнес имоти се запазва все така висок, като за това свидетелства и общият процент отдадени площи през изминалата година.\n\r\nПрез 2018 г. се очаква на пазара на бизнес имоти да се появят около 180 000 кв. м нови офиси, като цените за момента се запазват стабилни (около 13,50 евро/кв.м.), но тенденцията е плавно да вървят нагоре. \r\nТази година се очаква откриването на двата нови мола във Варна и Пловдив (Delta Planet Mall и Plovdiv Plaza), с които общият обем на търговски площи ще нарасне със 75 000 кв.м.\n\r\nПазарът в столицата е стабилен, но се очакват леки повишения при наемите на помещения на основните търговски улици. Към момента не се предвижда разкриване на големи нови търговски площи в София.\r\nПовишеният интерес на чужденците към родните курорти води до по-засилен интерес към покупка на имоти в курортните градове и селища по родното Черноморие. Най-голямо е предлагането на двустайни жилища от около 67 кв.м и продажна цена от около 875 евро на кв.м, а веднага след тях се нареждат едностайните апартаменти средна квадратура от около 40 кв.м и средна цена 858 евро/кв.м.  \n\r\nПловдив запазва позициите си като един от най-бързо развиващите се градове в страната. Това е и една от основните причини за регистрирания ръст от близо 8% в цените на имотите в района.\r\nПредпочитаните квартали са Център, Въстанически, Кючук Париж, Кършияка. Купувачите търсят предимно двустайни и тристайни апартаменти с площ от 65 до 100 кв. м с осреднена продажна цена от 64 800 евро.\n\r\nНай-силно е предлагането на тристайни жилища със средна квадратура от 98 кв. м и средна цена от 660 евро/кв. м. Следва предлагането на 2-стайни апартаменти със средна квадратура от 71 кв. м. и средна цена от 643 евро/кв.м.", "date": "2018.04.17", "title": "2018-а на имотния пазар у нас: Търсят се тристайни жилища!"}
{"url": "https://www.dnes.bg/mish-mash/2018/04/17/zapalka-ostanala-20-godini-v-stomaha-na-pacient.373845", "text": "Хирурзи в китайска болница извършиха две операции, за да извадят запалка от стомаха на пациент, който я глътнал преди 20 години, съобщава агенция ЮПИ.\r\nВидео, записано в болничното заведение в град Чънду в провинция Съчуан, свидетелства за интервенцията в тялото на китаеца. \r\nЛекарите използвали малка камера, за да локализират с точност чуждото тяло.\r\nПациентът доверил на докторите, че случайно глътнал запалката преди 20 години, но тогава не потърсил медицинска помощ. Едва напоследък започнал да изпитва болки в стомаха. \r\nХирурзите направили един неуспешен опит, за да извадят пластмасовата запалка от коремната кухина на пациента. Едва при втората хирургическа намеса, която продължила само 10 минути, те постигнали успех.\r\n/БТА/\r\n ", "date": "2018.04.17", "title": "Запалка останала 20 години в... стомаха на пациент"}
{"url": "https://www.dnes.bg/obshtestvo/2018/04/17/nejna-sila-v-kabinata-avioinstruktor-malina-solomaha.373879", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПилотирането на самолет отдавна не е само мъжка професия. В това ни убеждава и Малина Соломаха, която е пилот в \"Летище Казанлък\", както и инструктор на млади пилоти.\r\nМалина Соломаха доказва, че жените се справят изключително добре, пилотирайки самолети.\r\nМалина е пилот от дълги години, като за нея това е сбъдната мечта. Освен пилот, Малина е авиоинструктор и обучава младите кандидат-пилоти.\r\n\"Да вземеш лиценз за летене със самолет е почти същото, като да вземеш шофьорска книжка, но отговорностите са много повече\", казва Малина пред .\r\nЗа нея отдавна летенето е не просто хоби и професия, а и начин на живот.\r\n ", "date": "2018.04.17", "title": "Нежна сила в кабината – авиоинструктор Малина Соломаха"}
{"url": "https://www.dnes.bg/sofia/2018/04/17/ploshtad-viktoriia-pobeda-na-bokluka-nad-uredicite.373852", "text": "За нерегламентирано сметище в столичния кв. \"Симеоново\" сигнализират живеещите в .\r\nСигналът сочи, че от години в квартала на площад \"Виктория\", както от години е известно кръстовището между няколко улици - \"Погледец\", \"Бор\", \"Партений Зографски\", \"Синьо лято\" и други, се оформя голямо сметище от битови, строителни и растителни отпадъци.\n\n\n\r\n\"Поставената табела с предупреждение за глоба от 500 до 5000 лв не плаши никого; почистването от сметопочистващата фирма не смогва, защото само за два дни боклукът е възстановен\", пише в сигнала.\r\r\n                    \r\n                    Там жителите на квартала с коли, бусове и камиони изхвърлят всичко ненужно от домовете и дворовете си.\r\n\"Ние, които поръчваме контейнери, за да си изхвърлим боклука, се чувстваме доста глупаво\", завършва сигнализиращият.\r\nАко и вие видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\n\r\nНие пък ще отразим вашия сигнал, а медийното внимание е още един стимул за институциите да свършат работата си!", "date": "2018.04.17", "title": "Площад \"Виктория\" – победа на боклука над уредиците"}
{"url": "https://www.dnes.bg/health/2018/04/17/psoriazisyt-dalech-ne-e-samo-kojen-problem.373708", "text": "Псориазисът е кожно заболяване, което е широко разпространено в световен мащаб и по последни данни засяга около 4% от населението. Честотата му сред бялата раса и населението на северните страни е по-висока. При ескимосите и коренното население на Северна Америка псориазисът се среща по изключение. \r\nЗаболяването е хронично, системно – засяга се не само кожата, но и нейните придатъци – нокти, косми, както и опорно-двигателният апарат (ставите). Редуват се периоди на ремисия и последващи рецидиви – обостряния. Клиничните прояви могат да бъдат леки, но е възможно и тежко протичане, което в някои случаи може да окаже отражение и върху продължителността на живота.\r\r\n                    \r\n                    По отношение на отключване на заболяването значение има и наследствеността, но наличието на гени за заболяването не означава непременно сигурна проява. Рискови фактори, които провокират изявата, могат да бъдат инфекциозни агенти, някои медикаменти (антималарийни, бета блокери, цитостатици), стрес, травми (включително и оперативни намеси).\r\nЗасягат се и мъже, и жени, без статистически значимо преобладаване при един от половете. Псориазисът има два периода на дебютиране – първият е около 20-30-годишна възраст и втори - около 50-годишна възраст. Рядка, но не и невъзможна е изява на заболяването при малки деца или възрастни - над 60-70 години.\r\n", "date": "2018.04.17", "title": "Псориазисът далеч не е само кожен проблем"}
{"url": "https://www.dnes.bg/politika/2018/04/17/goliamoto-zavryshtane-otcepnici-ot-abv-otnovo-v-bsp.373882", "text": "Соцлидерът Корнелия Нинова обяви, че структури на АБВ се връщат в БСП.\n\r\nПо думите й в годините назад от БСП са се отделяли хора, за да създадат партии, заради което левицата е била раздробена и по-слаба.\r\n\"Днес в Благоевград поставяме началото на обратния процес, защото структурите на АБВ в областта заявиха желание да напуснат партия АБВ и онези, които са били членове на БСП, да си възстановят членството, а онези, които не са били членове на БСП - искат да станат такива\", съобщи Нинова в Благоевград.\r\nЧервената лидерка подчерта, че това не е еднократен акт, а има заявени такива намерения и в още 4-5 области в страната от структури на АБВ, \"Движение 21\", партия \"Зелените\" и други.\r\r\n                    \r\n                    \"Радвам се, че въпреки сложните ни отношения с АБВ в годините, се стигна до този момент. Обединява ни обща цел, общата ни лява политика, общите ни виждания как трябва да се промени управлението на страната, за да доведе до по-висок стандарт на живот на хората. Отваряме вратите на БСП широко за всеки, който споделя нашите политики и готовност да предложим алтернатива\", каза още Нинова.", "date": "2018.04.17", "title": "Голямото завръщане! Отцепници от АБВ отново в БСП"}
{"url": "https://www.dnes.bg/stranata/2018/04/17/bus-butna-peshehodka-vyv-varna-potegli-bez-vodacha-si.373885", "text": "21-годишна пешеходка получи фрактури на двата крака, след като беше блъсната от микробус в центъра на Варна. \r\nИнцидентът е станал на 16 април, около 14.30 часа, на ул. \"Фредерик Жолио-Кюри\", информират от полицията.\r\nМикробусът с марка \"Пежо\" е бил паркиран и потеглил без водача си – 33-годишен мъж от Тервел, пише \"Дарик\". \r\nПострадалата е настанена за лечение в болница, без опасност за живота.", "date": "2018.04.17", "title": "Бус бутна пешеходка във Варна, потегли без водача си"}
{"url": "https://www.dnes.bg/eu/2018/04/17/estonski-ministyr-hvyrli-ostavka-karal-piian.373874", "text": "Министърът на държавната администрация на Естония Яак Ааб съобщи на специална пресконференция, че подава оставка, след като беше заловен зад волана с признаци на алкохолно опиянение, предаде ТАСС.\r\n\"Съжалявам за станалото. Надцених се и няма да се оправдавам. Такова поведение е недопустимо. Получих урок\", каза Ааб, цитиран от сайта на Естонската телевизия и радио И Ер Ер.\r\nМинистърът съобщи, че на 11 март полицията го е спряла за превишена скорост на връщане от Тарту за Талин.\r\nАаб каза, че се е движил със скорост 73 км/ч в участък, където максималната разрешена скорост е под 50 км/ч.\r\nПолицаят, спрял министъра, установил, че съдържанието на алкохол в кръвта му е 0,28 промила. /БТА/\r\n ", "date": "2018.04.17", "title": "Естонски министър хвърли оставка – карал пиян"}
{"url": "https://www.dnes.bg/health/2018/04/17/napravlenieto-ot-lichen-lekar-po-dostypno-ot-1-april.373848", "text": "Какви са правата ни на пациенти? Можем ли по всяко време на годината да сменим личния си лекар? Какво трябва да платим, ако сме приети за лечение в болница? Колко процедури при зъболекар се покриват от Националната здравноосигурителна каса (НЗОК)? Отговори на тези и други подобни въпроси ще ви дадат публикациите от поредицата \"Здравни права\". \r\nКакто изяснихме по-рано, направлението от личния лекар важи 30 календарни дни от датата на неговото издаване. От своя страна вторичният преглед трябва да се осъществи до 30 дни след първичния. А какво се случва, ако ни трябва повече от едно направление за специалист в рамките на един месец? \r\n \r\nНяма пречка джипито да издаде две или повече направления в рамките на 30 дни, например за ендокринолог и гинеколог. Това става по негова преценка, според състоянието на пациента. Но, ако той е издал направление за АГ специалист, не може да даде ново за месеца. \r\n \r\nМного възрастни пациенти сигнализират, че понякога личният лекар им отказва повече от едно направление за месеца. Те се нуждаят от навременна консултация, но трябва да са информирани, че джипитата разполагат с определен брой направления всеки месец.\r\n \r\n", "date": "2018.04.17", "title": "Направлението от личен лекар – по-достъпно от 1 април"}
{"url": "https://www.dnes.bg/eu/2018/04/17/makron-predlaga-novi-evropeiski-danyci.373833", "text": "Френският президент Еманюел Макрон предложи нови европейски данъци, които да гарантират независимостта на ЕС. В реч пред Европейския парламент в Страсбург, посветена на бъдещето на Европа, Макрон заяви, че Франция ще подкрепи облагането на интернет бизнеса, както и въвеждането на плосък данък върху СО2 в ЕС и налог, с който ще се събира от замърсители извън Общността.\n\r\nСпоред Макрон новите данъци ще позволят запазването и увеличаването на европейския бюджет след напускането на Великобритания, като така ще гарантират оцеляването на Съюза. Той потвърди, че Париж ще увеличи вноската си към общата хазна и ще подкрепи новите данъци, само три седмици преди очакваното предложение от Еврокомисията за нов дългосрочен бюджет на ЕС от 27 страни.\r\n                    \r\n                    \r\nФренският президент говори за нуждата ЕС да защити своя суверенитет в пет области: сигурност, енергетика, цифров пазар, икономика и храни. Макрон се застъпи за отблокиране на реформите на миграционната политика на ЕС и на Еврозоната и настоя Съюзът да се снабди с модерно законодателство, закрилящо авторските права на творците. Енергийните данъци за външни и вътрешни замърсители ще бъдат начин за увеличаване на ролята на Европа за запазване на климата след обявеното от американския президент Доналд Тръмп оттегляне на САЩ от Парижкото споразумение.\n\r\nМакрон посочи Съединените щати като “съюзник, с когото имаме много общо”, но и като страна, която отрича многостранния подход, промените в климата и свободната търговия.\n\r\nДругата държава, изрично назована от него, беше Русия в контекста на необходимостта ЕС да бъде единен спрямо рисковете за сигурността му, произтичащи от нея.\n\r\nПред евродепутатите Макрон настоя за преодоляване на различията между Севера и Юга, старите и нови членки, както и между големите и малките държави. Той разви тезата си, че запазването на европейския демократичен модел е най-добрият шанс за оцеляването на ЕС, който трябва да се противопостави на изкушенията, водещи го към авторитаризъм и национализъм. Според Еманюел Макрон либералната демокрация е единствената възможност за съществуване на ЕС заедно с водещите й ценности като респект към малцинствата и личната свобода и закрила правата на жените.\n\r\nСтрастта към свободата, привързаността към различията, опазването на климата, човешкото здраве и закрилата на частния живот, са ценностите, около които трябва да се обедини Европа, смята френският президент.\n\r\nТой призова гражданите да се включат в дебата за това как да изглежда Европа и настоя политиците да бъдат честни към гражданите.\n\r\n“Хората не се нуждаят от лекции и образование, а от нов европейски проект, който да отговаря на ежедневните им нужди”, заяви Макрон.\n\r\nФренският държавен глава каза, че ЕС не може да продължава както досега, а националните правителства да продължават да винят за всички грешки и провали Брюксел. Според визията на Макрон Европа трябва да се върне към изворите на демокрацията и да обърне гръб на национализма, за да оцелее.\r\n ", "date": "2018.04.17", "title": "Макрон предлага нови европейски данъци"}
{"url": "https://www.dnes.bg/zvezdi/2018/04/17/pokaji-mi-bedro-mariia-se-pusna-po-belio.373841", "text": "Фолкпевицата Мария скандализира своите фенове след като се пусна буквално само по бельо. \r\nИзпълнителката публикува кадър в личния си профил в Instagram, на който се вижда тялото ѝ, но не и лицето.\r\n \r\nТя е облечена в черно дантелено бельо, а горната част е в пристегнат корсет с дълбоко деколте.\r\n \r\nМария демонстрира завидните си форми, а феновете ѝ буквално не спират да коментират кадъра.\r\n \r\nБившият съпруг на Мария, Гущеров, стяга сватба с новата си изгора - Светлана Василева.\r\n \r\n", "date": "2018.04.17", "title": "Покажи ми бедро! Мария се пусна по бельо"}
{"url": "https://www.dnes.bg/notifikacii/2018/04/17/skypi-naemi-v-sofiia-49-za-kvadrat-v-centyra-39-v-mola.373837", "text": "Наемателите на магазините по основни търговски улици в София плащат най-скъпо в сравнение с тези в моловете или в другите градове на страната. \n\r\nНаемът за квадратен метър на централна  улица в столицата средно е 49 евро, сочи доклад на Colliers за втората половина на 2017 г.\n\r\nВ Пловдив на главна улица наемите стигат до 22 евро на кв.м.\n\r\nВъв Варна наемът по главните артерии на града е 20 евро на кв.м., а в Бургас – 21 евро на кв.м. \n\r\nТърговците могат да наемат площи в столичните молове срещу 39 евро кв.м, докато в другите основни градове в страната варират между 25 и 27 евро на кв.м. Въпреки високите нива на наемите в столицата, фирмите, които наемат магазини на главните търговски улици, нарастват с 3% през първата половина на 2017 г. и с 6% през втората.\r\nТърговските площи в цялата страна към края на 2017 г. достигат 736 860 кв.м., като повече от половината – 400 660 кв.м. са в София. Във Варна площите са 83 000 кв.м., в Бургас 65 000 кв.м., а в Пловдив 52 500 кв.м. През втората половина на 2017 г. активността в усвояването на търговски площи е най-голяма в София, където е нараснала с 12%, или с 18 275 кв.м., следвана от Бургас с 6 120 кв.м.\n\r\nХранителните вериги и дрогериите имат най-значителен брой новооткрити локации в моловете, докато при търговските улици в столицата най-големият дял, или 30% от всички магазини, са тези за мода, следвани от кафенетата и заведенията за хранене – 19%, и услугите с 13%.\n\r\nНай-търсената категория от клиентите в моловете в София е \"Мода\", докато в Бургас търсенето в моловете се определя от категориите \"Стоки за дома\" (34%) и \"Техника\" (38%). В Пловдив най-посещаваните магазини са от сегментите \"Мъжка мода\" (23%), \"Заведения за хранене\" (22%), \"Здраве и красота\" (17%) и \"Забавления\" (13%).\r\nРазвитието и модернизирането на търговските паркове в страната продължава със стабилни темпове на усвояване на площи и разширяване на микса от оператори. В строеж през тази година са 40 хиляди кв.м. нови търговски площи в София и 34 500 хиляди кв.м. в Пловдив.\n\r\nСпоред доклада на компанията, през 2017 г. посетителите са увеличили средните си разходи в столичните моловете в няколко категории, спрямо резултатите от 2015 г. Въпреки това се отчита спад в посетителите на търговските центрове – те са с 317 души по-малко на квадратен метър спрямо предходни години.", "date": "2018.04.17", "title": "Скъпи наеми в София! €49 за квадрат в центъра, €39 в мола"}
{"url": "https://www.dnes.bg/sofia/2018/04/17/kmeticata-na-mladost-desislava-ivancheva-s-beleznici-mai-za-podkup.373862", "text": "\nКметицата на \"Младост\" Десислава Иванчева е хваната с подкуп преди минути. Това написа бившият депутат от ГЕРБ Антон Тодоров във Facebook.\r\nРазследващи обявиха пред БТА, че тя е била хваната със 70 000 евро подкуп. Това била само първата вноска от поискани от кметицата 250 000 евро за издаване на разрешително за строеж.\n\n\n\n\n\n\r\nИнформацията все още не е потвърдена официално.\r\nDnes.bg разполага и със снимка от ареста й.\r\nЕкшънът се разиграва пред Спортната палата в София, където  има много полиция.\r\nСпоред \"Труд\" колата й е била засечена пред светофара в района от два автомобила със сини буркани на покрива при акция на новата Комисия за противодействие на корупцията.\r\r\n                    \r\n                    В колата освен Иванчева са пътували още две жени, които също са задържани. Освен нея в ареста е заместник-кметът на общината и човек, посредничил при предаването на парите.\r\nНа мястото преди малко пристигна шефът на Специализираната прокуратура Иван Гешев.\r\nПо време на акцията на Иванчева й прилошало и на мястото е пристигнала линейка, разказаха очевидци.\r\nПрез 2014 -2015-та Иванчева бе една от най-активните участници в протестите срещу презастрояването в район \"Младост\". Именно с тази теза тя се кандидатира на местния вот, получи подкрепата на партията на бившия соцактивист Георги Кадиев - \"Нормална Държава\".\r\nМесеци, след като бе избрана да ръководи един от най-големите столични квартали, Иванчева уволни цялата администрация в \"Младост\" и си назначи свои хора.\r\nТова провокира Кадиев, който я определи като \"грешния човек\" и сподели, че тя е била \"най-неподходящият сред протестиращите\" кандидати за кмет на района.\r\nИванчева обаче не се поддаде на натиска и остана на поста си, като докрай твърдеше, че ще спре безразборните строежи в \"Младост\".\r\nОказва се, че именно разрешение за строеж може сега да коства поста й. ", "date": "2018.04.17", "title": "Кметицата на \"Младост\" Десислава Иванчева с белезници! Май за подкуп"}
{"url": "https://www.dnes.bg/health/2018/04/17/kak-da-se-spravite-s-glavobolieto.373770", "text": "Едно от най-честите неразположения, с които се сблъскваме е главоболието. Независимо дали е причинено от дехидратация, безпокойство, месечен цикъл, недоспиване, употреба на алкохол, застоял въздух в помещението и т. н., то нарушава нашия нормален ритъм на живот.\r\nПонякога главоболието отминава за минути, но невинаги е толкова лесно да го елиминираме.\r\nВижте 4 вида главоболие и как да се справите с тях.\r\n\r\nАко сте стресирани по някаква причина, понякога може да получите леко до умерено главоболие. Главоболието причинено от стрес рядко може да бъде объркано. Как да му въздействате? Увеличете приема на богати на магнезий и фибри храни – зелени листни зеленчуци, боб, пълнозърнести храни, ядки и други. Дефицитът на магнезий обикновено ни прави по-нервни и неспокойни, затова помислете и за хранителни добавки с магнезий.\r\r\n                    \r\n                    \r\nМигренозното главоболие може да се появи веднъж или многократно в даден месец. Съпътстващите симптоми са гадене, повръщане, нарушение на зрението, чувствителност към светлина и т. н. В допълнение, това е последвано от загуба на апетит, раздразнени черва и други подобни неразположения.\r\nКак да го облекчите? Опитайте с ментов чай или масло от мента разтворено в чаша вода, като към чая може да добавите и канела. Ограничете приема на кофеинови напитки, колбаси, тестени изделия с мая и преработени меса. Хапвайте чисто месо, пресни плодове, зеленчуци, мед. \r\n", "date": "2018.04.17", "title": "Как да се справите с главоболието?"}
{"url": "https://www.dnes.bg/eu/2018/04/17/iunker-evroperspektiva-za-balkanite-za-da-niama-voini.373843", "text": "Европейският съюз се нуждае да се отвори за приемане на нови членки от Западните Балкани, за да предотврати риска от нова война в региона, заяви ръководителят на Европейската комисия Жан-Клод Юнкер пред Европейския парламент, съобщи Ройтерс.\r\n\"Ако не се отворим за страните в този крайно сложен и трагичен регион и ако не отворим европейска перспектива за тях, ще видим войната да се завръща в този район, както видяхме това през деветдесетте години\", заяви Юнкер, цитиран от БТА.\r\n\"Аз не искам войната да се завърне на Балканите и затова ние трябва да се отворим за тях\", каза той.", "date": "2018.04.17", "title": "Юнкер: Европерспектива за Балканите, за да няма войни!"}
{"url": "https://www.dnes.bg/zvezdi/2018/04/17/kloui-kato-kaka-si-izbra-stranno-ime-za-deteto.373836", "text": "Клоуи Кардашян официално разкри какво име е избрала за първородната си дъщеря. \r\nСестрата на Ким Кардашян е кръстила първото си дете от Тристан Томпсън с нестандартното име Тру Томпсън.\r\n \r\nОчевидно Клоуи следва примера на своите сестри, Ким и Кайли, които също се спряха на нетипични имена, с които кръстиха наследниците си.\r\n \r\nРазкриването на името Клоуи направи чрез пост в личния си профил в Instagram, в който тя качи снимка на розова стая, пълна с балони.\r\n \r\n", "date": "2018.04.17", "title": "Клоуи като кака си, избра странно име за детето"}
{"url": "https://www.dnes.bg/bulgaria/2018/04/17/ekshyn-krai-isperih-policai-v-gonka-s-piian.373844", "text": "След преследване полицаи успяха да арестуват пиян шофьор край исперихското село Тодорово. \r\nПътният екшън се е разиграл вчера по обед, когато катаджии са подали сигнал със стоп-палка на шофьор. Той обаче вместо да спре продължил към село Окорш.\r\nПолицаите подкарали след него със светлинна и звукова сигнализация, успели да настигнат шофьора и да го спрат до селскостопанската кооперация в Окорш.\r\nОказало се, че той е мъж на 40 години от същото село, криминално непроявен, неосъждан. \r\nПробата му с дрегер отчела 3,21 промила алкохол.\r\nТранзитните табели на автомобила пък били с изтекъл срок на валидност.", "date": "2018.04.17", "title": "Екшън край Исперих! Полицаи в гонка с пиян"}
{"url": "https://www.dnes.bg/sofia/2018/04/17/70-bona-na-ryka-bareti-beleznici-i-kmetski-pripadyci.373869", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nDnes.bg разполага с видео от ареста на кметицата на столичния район \"Младост\" Десислава Иванчева.\r\nКакто вече знаете тя бе арестувана при зрелищна акция до Спортната палата в София в момента на получаването на подкуп от 70 хил. евро за уреждането на разрешително за строеж.\n\r\nТова било първата вноска от общо поисканите от Иванчева 250 хиляди евро.\r\nСред арестуваните е и нейната заместничка Биляна Петрова, както и трети човек, който бил в ролята на посредник при преговорите за подкупа.\r\nОчевидци на ареста разказват, че по време на акцията на Иванчева й е прилошало и на мястото на ареста е пристигнала линейка.\r\nОт МВР коментираха лаконично, че операцията продължава и тя е насочена срещу корупционни практики в столицата.\r\nОчаква се подробности да бъдат обявени след приключването на работата на компетентните органи.", "date": "2018.04.17", "title": "€70 бона на ръка, барети, белезници и кметски припадъци"}
{"url": "https://www.dnes.bg/notifikacii/2018/04/17/mvr-i-dai-pogvat-i-avtobusite-startirat-specakcii.373863", "text": "Заради зачестилите случаи на катастрофи в последните дни МВР и ДАИ започват операции за контрол на автобусите у нас.\n\n\n\r\nНачалникът на Пътна полиция комисар Бойко Рановски съобщи, че е планирано това да започне след приключване на операцията за следене на скоростта на ДИСПОЛ.\r\n\"Отново съвместно с \"Автомобилна администрация\", заедно с регионалните управления по образование да работим изключително добре, но отново да уточним маршрути, организирани екскурзии, \"зелени училища\", свързани с ученици и придвижването им, за да може да не допускаме възникване на тежки инциденти\", каза той, цитиран от БНР.\r\nУтре в цялата страна ще се проведе и операция на Пътната полиция за контрол на скоростта.\r\nТя ще продължи през целия ден, като на различни места в страната екипите на КАТ ще следят за шофиране със скорост над разрешената.", "date": "2018.04.17", "title": "МВР и ДАИ погват и автобусите, стартират спецакции"}
{"url": "https://www.dnes.bg/zvezdi/2018/04/17/silvi-vartan-se-sboguva-i-s-boiko-borisov.373861", "text": "\r\n\n\r\nПървият концерт на френската звезда с български корени е на 19 април в Двореца на културата и спорта във Варна, а вторият - на 21 април в зала 1 на НДК. \n\r\nУчастията ѝ у нас са част от прощалното турне на изпълнителката - \"Завинаги Силви\", с което слага край на активната си певческа кариера.\n\r\nКонцертите на певицата ще бъдат над два часа, през които тя ще изпълни най-големите си хитове от своята дългогодишна кариера. Мултимедия ще излъчва много от нейните видеоклипове. \r\n                    \r\n                    \r\nЧаст от програмата по време на шоуто си изпълнителката посвещава на своята първа любов и бивш съпруг - Джони Холидей, който почина на 5 декември миналата година.\n\r\nЗа финал Силви Вартан е оставила специална изненада, която е специално насочена към българските ѝ почитатели. \r\n\"Винаги много се вълнувам, когато се връщам тук и нямам търпение отново да пея за българската публика. Чувството е като да се завърнеш при семейството си\", каза в специално интервю за \"Фокус\" най-успешната световна звезда от български произход Силви Вартан.\r\n", "date": "2018.04.17", "title": "Силви Вартан се сбогува и с Бойко Борисов"}
{"url": "https://www.dnes.bg/politika/2018/04/17/nominaciia-za-borisov-evrolichnost-na-godinata.373865", "text": "Премиерът Бойко Борисов е номиниран за \"Европейска личност на годината\". Церемонията по връчването за 38-ми път на престижната награда ще се състои в Сараево на 6 юли, съобщи Танюг.\n\r\nДнес председателят на Управата и генерален директор на Европейската независима агенция за избор и промоция на най-успешните мениджъри и личности Панет Шкрибич, който бе приет от българския посланик в Босна и Херцеговина Августина Цветкова, и предаде новината, пише БТА.\n\r\nШкрибич запозна посланика с протокола и подготовката на \"Европейски мениджър и личност на годината\", съобщи Дирекцията на Агенцията за избор на най-добрия мениджър за Босна и Херцеговина, Югоизточна и Централна Европа.\r\n                    \r\n                    \r\nПосланик Цветкова съобщи, че премиерът Борисов с радост е приел да присъства на церемонията в Сараево, където ще бъде придружаван от български журналисти, бизнесмени и мениджъри, които са готови за сътрудничество и съвместни инвестиции в Босна и Херцеговина и страните от Западните Балкани.             ", "date": "2018.04.17", "title": "Номинация за Борисов – \"Евроличност на годината\""}
{"url": "https://www.dnes.bg/index/2018/04/17/glad-li-mu-e-maikata-diabetyt-chumata-na-21-vek.373857", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧерната чума на 21 век се причинява от неправилно хранене и неправилен начин на живот. \n\r\nЧовек се рижи редовно за своя автомобил – годишни технически прегледи, гориво, автомивка. Защо обаче не се грижим за тялото си? Всички говорим за здравословен начин на живот, но знаем ли наистина как да живеем и да се храним правилно? Може ли храната да лекува и колко полезно за организма е гладолечението – съветите на експертът д-р Людмила Емилова в предаването \"\".\n\r\n\"Ако искаме действително да се отървем от голямото количество токсини в организма си, няма друг начин“, категоричен е здравният експерт.\r\nКак с прием на вода, чай, мед и плодове можем да лекуваме тялото си и има ли храни, които задължително трябва да изключим от ежедневието си?\n\r\n\"Колкото повече животински продукти ядем, толкова повече предразполагаме тялото си към ракови заболявания. Хубаво е месо да се приема не повече от веднъж седмично и да е само един вид\", съветва здравният експерт.", "date": "2018.04.17", "title": "Глад ли му е майката? Диабетът – чумата на 21 век   "}
{"url": "https://www.dnes.bg/cars/2018/04/17/vw-zapochna-testove-na-noviia-si-golf.373821", "text": "Германският производител Volkswagen стартира изпитания на осмото поколение на най-популярния си модел Golf. Първи снимки на тестови прототип на модела се появиха в редица европейски автомобилни издания.\r\nСпоред информациите, дизайнът на новия Golf ще използва елементи от лифтбека Arteon и кросоувъра Touareg, а също така и от прототипа Golf GTE Sport, представен през 2015 г.\r\nВ салона на автомобила ще вижда селектор на трансмисията, взаимстван именно от новия Touareg, а също така и няколко големи дисплея. Очаква се осмият Golf, подобно на по-малкото си \"братче\" Polo, да получи изцяло цифров приборен панел.\r\nВ основата на Golf е модернизираната модулна платформа MQB, благодарение на която автомобилът ще отслабне с между 35 и 70 кг. в зависимост от модификацията си. Гамата мотори ще се състои от бензинов турбодвигатели, като ще се предлага и хибриден вариант.\r\r\n                    \r\n                    \r\n ", "date": "2018.04.17", "title": "VW започна тестове на новия си Golf"}
{"url": "https://www.dnes.bg/obshtestvo/2018/04/17/razmirici-v-nap-agenciiata-se-upravliavala-kato-et.373796", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБурите в Националната агенция по приходите не стихват. Три седмици след акцията на прокуратурата, при която служители бяха арестувани и уличени в корупция, управляващите предприеха масови съкращения.\n\r\nЛиквидирането на цяло звено, 256 служители на дирекция \"Оперативни програми\" от цялата страна, няма аналог в историята. А масовото освобождаване изкара работещите там на протест. Те поискаха оставката на шефа на НАП, както и на финансовия министър Владислав Горанов.\n\n\n\n\r\nНиколай Наков от КТ \"Подкрепа\", който е и един от организаторите на протеста, заяви, че ръководството на НАП работи като \"едноличен търговец\".\r\n                    \r\n                    \r\nПред  той посочи, че основният проблем е, че от доста време насам нямало почти никакъв диалог между синдикатите и работодателите. \n\r\n\"Многократно сме изпращали писма до финансовия министър Владислав Горанов с искане за провеждане на среща и подписване на браншово споразумение за регулиране на тези отношения, заради които излязохме и на протест. Отговор обаче и до днес нямаме\", каза Наков.\n\r\nПреди няколко дни стана ясно, че ръководството на НАП планира цялостен анализ и преглед на дейността на основните си функции – \"Обслужване\", \"Събиране\" и \"Контрол\". В зависимост от резултатите, щяла да бъде оценена и необходимостта от промяна на бизнес процесите и организацията на работа в цялата приходна агенция, се казва в съобщението. Целта на промените била ограничаване на корупцията и по-висока ефективност и контрол.\n\r\n\"В икономическия институт на БАН сме правили нееднократно разчети за движението на събираемостта на данъците. А числата за това, което не се досъбира бяха силно шокиращи - около 10% само от ДДС. Това означава, че НАП не си върши работата\", подчерта в студиото на \"България сутрин\" икономистът проф. Гарабед Минасян.\n\r\nТой коментира още, че ръководството на Агенцията не е в състояние да въведе ред в собствения си двор.  \n\r\nИ двамата гости в студиото на Златимир Йочев и Лора Инджова се обединиха около тезата, че борба с корупцията в НАП трябва да има. Но в никакъв случай не бива да се поставя под общ знаменател цяло звено.", "date": "2018.04.17", "title": "Размирици в НАП: Агенцията се управлявала като ЕТ!"}
{"url": "https://www.dnes.bg/kino/2018/04/17/frenskata-syprotiva-prodyljava-v-edno-frensko-selo.373719", "text": "Съдбата на жителите на Вилньов и историята на френската съпротива са завинаги маркирани от театрална пиеса – в пети сезон на \"Едно френско село\".\r\nПрез лятото на 1943 жителите на Вилньов и цяла Франция са изправени пред поредното предизвикателство: всички млади мъже между 20 и 22 годишна възраст са принудени да заминат на работа в Германия.\r\nБруталното решение е дело на френския марешал Петан и Лавал, а последствията от него застигат всички... Но как една проста пиеса изиграна в гората ще успее да промени съдбата на жителите на Вилньов и завинаги да маркира историята на френската съпротива.\r\nАнтоан, младият зет на Реймон, се жени за Жозефин в опит да забрави за Мари и бяга заедно с Клод, за да избяга мъчителната си съдба. Антоан, Клод и новите приятели, които срещат по пътя към бленуваната свобода намират подслон в гората, но скоро биват застигнати от студ, глад, умора и скука. Клод успява да избегне бездействието като пресъздава известна театрална пиеса, от която скоро след това ще се възроди едно от най-известните дела в историята на съпротивата... \r\r\n                    \r\n                    Междувременно новият кмет Шасань помага на германците, а Жан безрезултатно се опитва да забрави Рита в прегръдките на младо момиче. Ортенс продължава да подхранва страстната си връзка с Хайнрих.\r\nМари и Берио се стремят да структурират действията на съпротивата, а Марсел, Сузан и комунистите действат все по-смело... \r\nНо докато репресиите нарастват, всекидневният живот става още по-мъчителен, а свободата се изплъзва все повече, проста театрална пиеса радикално променя съдбата на жителите на Вилньов и маркира завинаги историята на френската съпротива. \r\nНовите епизоди на френската драма \"Едно френско село\" може да следим от 17 април, всеки делник в 20.30 часа, по телевизия\r\n ", "date": "2018.04.17", "title": "Френската съпротива продължава в \"Едно френско село\""}
{"url": "https://www.dnes.bg/notifikacii/2018/04/17/myj-zadigna-busa-na-voleibolnata-federaciia-i-se-blysna.373813", "text": "Крадец задигна брандирания автобус на българската волейболна федерация, а малко по-късно предизвика верижна катастрофа с пет автомобила.\r\nВозилото е било откраднато пред зала \"Христо Ботев\", но малко след това водачът е предизвикал катастрофа с цели пет автомобила на намиращия се в непосредствена близост булевард \"Симеоновско шосе\". Крадецът е бил заловен, а от полицията се обадили в БФВ да съобщят за инцидента, съобщи \"\". \r\n\"Бяхме много изненадани от новината. Шофьорът го бе ползвал малко преди това, за да откара националките до 19 г. от хотела до зала \"Христо Ботев\", където е паркиран и автобуса на федерацията. С него те отпътуваха за Румъния, където ще играят контроли\", обясни управителят на съоръжението и член на УС Борислав Кьосев.\rТой е изгледал записите от видеокамерите на залата, на които се виждало ясно как мъж с шапка и тъмни очила отваря буса и го подкарва. \r\nСлед като се спуска между посолствата в Студентски град, излиза на \"Симеоновско шосе\" и завива наляво. \r\nСлед 50-ина метра го засича едно такси и той без никакъв спирачен път помита пет автомобила. Това също го имало записано на видеокамери, виждала се и пилотната кола.\r\nЗа щастие има само материални щети, а реното на федерацията ще трябва да бъде ремонтирано бързо, за да може да се ползва и от националните отбори за мъже и жени, които скоро започват подготовка.\r\nВъв федерацията получили информация, че в момента имало засилено търсене на подобни фирмени бусове, които се крадяли заради превоз на бежанци. \r\nЕдна от причините е, че брандираните превозни средства не се проверявали толкова често.\r\n ", "date": "2018.04.17", "title": "Мъж задигна буса на волейболната федерация... и се блъсна"}
{"url": "https://www.dnes.bg/obshtestvo/2018/04/17/cveta-obvinena-za-ada-na-trakiia-pomagala-na-ranenite-versiiata-i.373803", "text": "Цвета Таскова, 29-годишната шофьорка на реното, обвинена за тежката автобусна катастрофа на магистрала \"Тракия\", е помагала на пострадалите пътници до идването на линейките. Това обясни адвокатът й Георги Динев, който разказа нейната версия за кървавия инцидент.\r\nПри него в петък, 13-ти, загинаха шест души, а десетки бяха ранени. Шофьорката бе обвинена, че е предизвикала съприкосновение на автомобила си с автобуса, което е станало причина за кървавата драма. Вчера тя бе оставена за постоянно в ареста.\r\nСамата Цвета разказала, че във фаталния момент започнала да изпреварва автобуса със скорост 110 км/ч.\r\n\"В началото на маневрата е усетила някаква несигурност в автомобила, който без причина се е насочвал наляво.  Опитала се е да го овладее, да го върне вдясно, но не е успяла. Тогава прави страничен удар с нейната дясна част в лявата част на автобуса. Уточнявам, че тя още не се е възстановила от първоначалния шок, в момента възприятията й са по-скоро общи, отколкото детайлни\", каза адвокат Динев пред Нова тв.\n\n\n\n\r\r\n                    \r\n                    \"В резултат на това съприкосновение с автобуса, от този момент тя губи контрол върху управлението, според нея шофьорът на автобуса е направил маневра наляво като ответна реакция от удара. Така двете превозни средства се закачат и заедно двата автомобила се насочват към канавката\", разказа още адвокатът.\r\nТой добави, че Таскова е била адекватна след удара, обадила се е на 112, помагала е на пострадалите, дала е телефона си. Тя и момчето до нея са помогнали на пострадалите до идването на линейките.\r\n\"Има 10 години стаж като шофьор. За тези 10 години има едно единствено наказание. Преди две години е единственото й нарушение с 0,9 промила алкохол\", каза още адвокат Динев.\r\nТой обясни, че родителите на Цвета са много притеснени и объркани.\r\n\"Те са добро семейство, баща ѝ е един от най-изтъкнатите авиатори у нас, а майка ѝ работи в института, който обучава медицински сестри в Плевен. Самата Цвета има висше образование и е възпитана и интелигентна\", каза защитникът.\r\nПрез зимния сезон тя работела в Пампорово. След приключване на сезона, се е прибирала в дома си в Плевен.\r\n\"Родителите й са изключително притеснени и объркани. Още по-объркани излязоха от залата. По адрес на тяхната дъщеря се казаха много лъжи, което много ги притесни. Най-голямата, която казаха в залата, е, че Цвета не съжалява за жертвите на катастрофата, което не е вярно\", каза адвокатът.\r\nВтората лъжа била, че тя ще се укрие от правосъдието.\r\n\"Родителите бяха потресени от тези изявления. Изключително добро семейство, много интелигентни хора. Много тежко изживяват трагедията. Цвети от първия момент съдейства какво е станало и кой е виновен за ПТП-то. Ако има тя вина, ще си поеме последствията. Няма да се укрие. Тя просто не е престъпник, а нормален средностатистически гражданин, който е участвал в произшествие\", обясни още Динев.", "date": "2018.04.17", "title": "Цвета, обвинена за ада на \"Тракия\", помагала на ранените! Версията й..."}
{"url": "https://www.dnes.bg/sofia/2018/04/17/koi-stolichni-kvartali-ostavat-bez-voda-utre.373819", "text": "\"Софийска вода\" временно ще прекъсне водоснабдяването в някои части на столицата утре, 18 април, съобщиха от дружеството.\r\nВъв връзка с подмяна на спирателен кран на бул. \"Тодор Александров\", жк. „Илинден“, се налага спиране на водоподаването от 09:00 до 21:00 часа на клиентите на „Софийска вода”, живеещи на бул. „Вардар“, бул. „Тодор Александров“, бул. „Константин Величков“, бул. „Александър Стамболийски“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Найчо Цанов\" и ъгъла с ул. \"Хисаря\".\r\r\n                    \r\n                    На 18 април 2018 г. (сряда), във връзка с реконструкция на уличен водопровод на бул. \"Гоце Делчев\", жк. \"Бели брези\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: бул. „Гоце Делчев“ - от ул. „Дойран“ до бул. \"България“(нечетни ноември), ул. „Солун“ - от бул. „Гоце Делчев“ до ул. „Хайдушка гора“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на бул. „Гоце Делчев“ и ъгъла с ул. „Битоля“.\r\nНа 18 април 2018 г. (сряда), във връзка с подмяна на спирателен кран на бул. „Ген. Едуард Тотлебен“ Център, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nбул. „Ген. Едуард И. Тотлебен“ от бул. „Ген. Михаил Д. Скобелев“ до ул.„Йоаким Кърчовски“,  \r\nул. „Кирил Пейчинович“ от ул. „Владайска“ до бул. „Ген. Едуард И. Тотлебен“ \r\nул. „Георги Данчов - Зографина“ от ул. „Владайска“ до бул. „Ген. Едуард И. Тотлебен“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ген. Едуард И. Тотлебен“ ъгъла с ул. „Георги Данчов - Зографина“.\n\r\nВъв връзка с подмяна на сградно водопроводно отклонение на ул. \"Тулово\", Център, се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: бул. \"Евлоги и Христо Георгиеви“ - от бул. „Цар Освободител“ до ул. \"Шипка“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ и ъгъла с ул. „Мургаш“.\r\nВъв връзка с изпълнение на инвестиционен проект за подмяна на уличен водопровод на ул. 82 кв. \"Симеоново“ вилна зона \"Симеоново-север\", се налага спиране на водоподаването от 9:00 до 19:00 часа на клиентите на „Софийска вода”, живеещи в района между: ул. „Света Мария Магдалина“, ул. 82, ул. 83, ул. 85 и ул. „Шумако“\r\nул. 82  №5, №7, №9, №11 и ул. 83 от №1 до №4 А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Мария Магдалина “ ъгъла с ул. 82.\r\nВъв връзка с подмяна на сградно водопроводно отклонение на ул. \"Кипарис\", с. Лозен, се налага спиране на водоподаването от 09:30 до 17:30 часа на клиентите на \"Софийска вода\", живеещи в района на ул. \"Могила“, ул. „Васил Левски“, ул. „Свети Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Обретеница\" и ъгъла с ул. \"Рашовец“.\r\nВъв връзка с подмяна на сградно водопроводно отклонение на ул. \"Дунавски лебед“, кв. „Васил Левски“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\nбул. „Ботевградско шосе“, ул. „Рилска обител“, ул. „Константин Фотинов“, ул. „Станислав Доспевски“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Поп Грую“ и ъгъла с ул. \"Дунавски лебед“.\r\nВъв връзка с реконструкция на уличен водопровод на бул. \"Инж. Иван Иванов\", жк. „Сердика“, се налага спиране на водоподаването от 09:30 до 18:30 часа на клиентите на \"Софийска вода”, живеещи на ул. \"Костенец“, бул. \"Инж. Иван Иванов“, ул. \"Арх. П. Момчилов“, ул. \"Гюешево\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Гюешево“ в двора на Професионална гимназия по електроника.\r\n ", "date": "2018.04.17", "title": "Кои столични квартали остават без вода утре?"}
{"url": "https://www.dnes.bg/zvezdi/2018/04/17/bremennata-eva-longoriia-sys-zvezda-na-aleiata-na-slavata.373801", "text": "\n\r\nЗвездата от сериала \"Отчаяни съпруги\" Ева Лонгория получи звезда и на Алеята на славата. Щастливата новина бременната актриса сподели на страницата си в Instagram, като публикува снимки.\r\n\"Каква мечта се сбъдна! Собствена звезда на \"Алеята на славата\" – това е чест за мен и до този момент не мога да повярвам! Нямам търпение да дойде момента, когато  ще се присъединя към легендите. И също така нямам търпение да дочакам мига, кога вие ще посетите моята звезда.\"\r\nНа щастливото за Ева събитие присъствали Рики Мартин, Виктория Бекъм, Анна Фарис и други звезди. Останалите колеги поздравиха Лонгория в социалния сайт.\r\n \r\nЕва Лонгория съвсем скоро ще стане майка за първи път. Тя е съпруга на Хосе Антонио Бастон. За бизнесмена това ще бъде четвърто дете. Останалите му трима наследници са от предишен негов брак.\r\n ", "date": "2018.04.17", "title": "Бременната Ева Лонгория със звезда на \"Алеята на славата\""}
{"url": "https://www.dnes.bg/notifikacii/2018/04/17/fidel-i-raul-kastro-otivat-li-v-istoriiata-legendarnite-bratia.373752", "text": "\n\r\nСамо след 2 дни Куба ще трябва да отвори нова страница в историята си. И то каква – за първи път от близо 60 години, след ерата на Фидел Кастро, починал през 2016 г., и на брат му Раул Кастро, президентството на островната държава ще се поеме човек, който не е хванал оръжията по време на революцията през 1959 г.\n\n\r\nИмето му ще стане известно на 19 април, като датата не е избрана случайно - тогава се навършват 57 години от победата в Залива на прасетата, възприемана в Куба като \"първото поражение за империализма на янките в Латинска Америка\".\r\nОт революцията през 1959 г. Куба е преживяла де факто само една смяна на ръководството. През 2006 г., заради болест, Фидел Кастро предаде щафетата на по-малкия си брат след 40 години еднолична власт.\rЛегендарният Фидел почина в края на 2016 г., а сега 86-годишният Раул ще отстъпи поне официално мястото си на представител на новото поколение.\r\nИ макар че името на наследника на Кастро още не е потвърдено, отсега е сигурно, че неговото родословие няма да е толкова престижно и велико, колкото на знаменитите му предшественици. И за първи път от десетилетия кубинският президент няма да се казва Кастро и няма да е от историческото поколение на революцията от 1959 г.\r\nВ следващата галерия ви предлагаме да видите уникални архивни кадри от управлението на братята Кастро в Куба. \r\n ", "date": "2018.04.17", "title": "Фидел и Раул Кастро... Отиват ли в историята легендарните братя?"}
{"url": "https://www.dnes.bg/obshtestvo/2018/04/17/erdogan-do-borisov-za-sreshtata-vyv-varna-dalnoviden-ste.373811", "text": "Турският президент Реджеп Ердоган благодари на премиера Бойко Борисов за провеждането на срещата на върха между ЕС и Турция във Варна на 26 март, съобщиха от правителствената пресслужба.\n\n\r\nЕрдоган определя срещата като \"важен етап от взаимните усилия за преодоляване на трудния и неспокоен период в отношенията между Турция и ЕС\".\r\n\"Активната позиция и далновидното лидерство, което показахте в рамките на Българското председателство, са достойни за уважение\", посочва той  в писмо до Борисов.\r\nРеджеп Тайип Ердоган изразява надежда, че и обстойните разговори, проведени преди Срещата на върха, също ще бъдат повод за положителни процеси в двустранните отношения, а близкото сътрудничество на регионално и международно ниво ще продължи да се задълбочава.", "date": "2018.04.17", "title": "Ердоган до Борисов за срещата във Варна: Далновиден сте!"}
{"url": "https://www.dnes.bg/obshtestvo/2018/04/17/bunt-na-shivachki-firmata-falirala-dylji-im-zaplati.373802", "text": "Бунт на шивачки край град Раковски. 200 жени остават без работа, след като австрийската компания, в която бяха наети, обяви фалит.\n\r\nИзненадващо предприятието затвори врати, а служителите не могат да получат заработени си заплати.\n\r\nВъпреки че заводът не работи от дни, нито една от шивачките не е получила предизвестие за прекратяване на трудовия си договор. Така над 200 служители са оставени на произвола на съдбата. \n\r\nТази сутрин те се събират на протест.\n\r\nЦентралният офис на дружеството е в град Кричим. До преди дни в града са работили 50 шивачки. Всички са освободени с мотива, че австрийската фирма фалирала. \n\r\nДължи 10 000 лева за наем на сградата, която ползва в Кричим. \r\n                    \r\n                    \r\nОмбудсманът на България Мая Манолова посъветва хората да не подписват никакви документи, особено за прекратяване на правоотношенията, тъй като не е в техен интерес. \n\r\n\"Свързахме се с Инспекцията по труда и с представител на работодателя. Предстоят срещи. Важното е по никакъв начин служителите да не прекратяват трудовите правоотношения по тяхна инициатива, нито да се съгласяват на прекратяване по взаимно съгласие. Възможността за получаване на обезщетение от Бюрото по труда е много по-дълга\", обясни Мая Манолова пред Нова телевизия.\n\r\n\"По моя инициатива бяха приети промени в Кодекса на труда, според които работниците могат да получат обезщетения от Фонда за неплатените заплати и други дължими суми в случаите, в които се дължат две работни заплати. Това е гаранция, че те наистина ще си получат заработеното\", поясни още омбудсманът.\n\r\n\"Нормалното решение е държавата да има механизми за подкрепа на работници, които не са си получили заплатите, както и да има процедура по несъстоятелност\", допълни Манолова.", "date": "2018.04.17", "title": "Бунт на шивачки! Фирмата фалирала, дължи им заплати"}
{"url": "https://www.dnes.bg/business/2018/04/17/po-praznicite-s-vlaka-samo-s-predvaritelna-rezervaciia.373808", "text": "В празнични дни клиентите на БДЖ ще могат да пътуват по най-натоварените направления само след предварителна резервация на място, пътниците без резервация ще бъдат връщани. Това обяви по bTV изпълнителният директор на БДЖ Владимир Владимиров заради претъпканите влакове по празниците. \n\r\nСпоред статистиката от 550 влака препълнени са били 17, като само в 10 е имало проблеми и то само в една част от участъците, каза Владимиров. \n\n\n\n\r\nПо думите му БДЖ е било изненадано от наплива на пътници в някои участъци, затова не са предвидили по-големи състави.\n\r\n\"Извинявам се на всички пътници, които са били поставени в такива условия, но по време на празниците пътуват много повече хора, отколкото обикновено, и невинаги можем да се справим с тези ситуации. Затова сега предприемаме няколко краткосрочни мерки и едно дългосрочно решение - закупуването на нови композиции\", каза Владимиров.\r\n                    \r\n                    \r\nПо думите му генералният проблем е, че в дружеството седем години текат тежки реформи и от него са излезли 640 млн. лв. за погасяване на задължения и други плащания, а не за инвестиции.\n\r\n\"В момента не разполагаме с достатъчно вагони, за да можем да добавим по време на всички празници, добавяме това, което е възможно,но твърде често сме изненадани от това как хората изведнъж решават да пътуват и не можем да предвидим такова нещо. Има много хора, които идват в последния момент на гарите, те не са направили резервации, нямат предварително закупени билети, но желаят да пътуват\", обясни Владимиров. \r\nЗатова на следващите празници ще бъдат предприети нови мерки – освен резервациите, правостоящите ще бъдат ограничени до 20 души във вагоните с купета и до 10 души в тези без купета.\n\r\nПродажбата на билети с предварително запазено място за Гергьовден започва на 23 април, заедно с разяснителна кампания, каза той.\n\r\nРезервацията трябва да се направи предварително на място. Разработва се билетоиздаващата система и в момента се внедрява по доста гари, когато бъде завършена, всичко ще може да се прави онлайн.\n\r\nЗа запалилия се влак на гара Коньово Владимиров каза, че \"според вътрешната проверка на БДЖ вагонът е изправен, минал е през всички необходими прегледи и ремонт, включително преглед на инсталацията, спазени са всички правила, така че нашите специалисти изключват техническа повреда и смятат, че има външна намеса. Това може да е немарливост или умишлено действие\", уточни той.\n\r\nБез да се ангажира с твърди срокове, Владимиров изчисли, че до края на мандата на това правителство би трябвало да има модерни мотрисни влакове по релсите на България.\n\r\nПо думите му във всички нови влакове ще има видеонаблюдение.", "date": "2018.04.17", "title": "По празниците с влака: Само с предварителна резервация!"}
{"url": "https://www.dnes.bg/balkani/2018/04/17/erdogan-za-zapada-akuli-nadushili-kryv.373812", "text": "Турският президент Реджеп Тайип Ердоган оприличи западните сили на \"акули, надушили кръв\". Президентът говори на среща на мюсюлманските малцинства по света в двореца Долмабахче в Истанбул. Според Ердоган се прилагат двойни стандарти, когато става дума за живота на мюсюлмани.\n\r\n\"Всички ние виждаме как стигне ли се до собствените им интереси, западните сили вдигат на крак целия регион. Много добре знаем, че когато става дума за петрол, злато, скъпоценности, дял от пазара, тези страни подобно на надушили кръв акули пропътуват хиляди километри, за да дойдат\", заяви Ердоган.\n\r\nТурският президент подчерта, че условията днес са различни от тези от времето на Втората световна война. Той отново говори и за неефективността на Съвета за сигурност на ООН, като използва любимата си фраза, че \"светът е по-голям от пет\", имайки предвид петте постоянни членки на Съвета.\r\n                    \r\n                    \r\n\"Друг е въпросът, че институции като ООН, които на хартия трябва да осигуряват международната стабилност, се превръщат в най-голяма пречка за мира и сигурността\", посочи Ердоган. \"Това имаме предвид, когато казваме, че светът е по-голям от пет\", добави той.\n\r\nИзказването на Ердоган е сред акцентите и на проправителствения в. \"Йени шафак\", който посочва, че президентът е призовал ислямския свят да бъде единен и активен на терен срещу \"систематичните атаки на Запада\", пише БТА. \"Идват онези, които са надушили кръв\", гласи заглавието на вестника.\n\r\n\"Йени шафак\" разглежда и случая със забития гръцки флаг на спорен остров в Егейско море край турското крайбрежие, като задава въпроса \"Чий подизпълнител е Атина\". Според изданието \"САЩ и ЕС, които не успяха да спрат операцията в (района на сирийския град) Африн, засилват напрежението в Егейско море, за да ангажират Турция\".\n\r\n\"Атина, която придоби смелост от корабите на НАТО в Източното Средиземноморие, добави и нова провокация към досегашните. Знамето на Гърция бе забито на скалисто островче край турския курорт Дидим\", пише вестникът. \"Йени шафак\" допълва, че флагът е бил незабавно свален от командоси на турския военноморски флот. Вестникът оприличава случая на кризата от 1996 г., когато Турция и Гърция почти стигнаха до война заради двойка скалисти островчета, за които и двете страни претендират.\n\r\nСегашният случай се е разиграл в петък, когато трима гърци отишли на безлюдното островче Хуршит (на гръцки Тимена) край Дидим и забили гръцкия флаг. За случая били уведомени турските ВВС и ВМС и по нареждане на министерството на вътрешните работи случаят бил възложен на командоси от флота на Турция.\n\r\nАтина е определила инцидента като \"изолиран случай\", извършен от неидентифицирани лица, но Анкара го смята за \"провокация, която е продължение на агресивната политика в последно време\", отбелязва \"Йени шафак\". \"САЩ, Франция и Великобритания, които преследват енергийни интереси в Източното Средиземноморие, изглежда също са част от напрежението\", посочва още вестникът.\n\r\n\"Не Макрон, а Микрон\", пише в заглавие в. \"Тюркие\", като изрежда различни действия на френския президент, разкриващи според изданието неговата \"неопитност\". Според вестника Макрон е ядосал САЩ, като казал, че той е убедил Доналд Тръмп да останат в Сирия. Това твърдение е било опровергано от Белия дом.\n\r\n\"Преди това Макрон обвини Турция, че окупира Африн, след това предложи посредничество със СЗН (смятаните за терористи от Турция сирийски кюрдски Сили за защита на народа). Пожела да участва в процеса от Астана, а след това се насочи към САЩ, които готвеха удари по Асад\", изрежда вестникът. \"Тюркие\" напомня също думите на Макрон, че Турция е била \"отделена\" от Русия, на които турският външен министър Мевлют Чавушоглу отговори, че отношенията на Анкара с Москва са твърде силни, за да бъдат развалени от френския президент.", "date": "2018.04.17", "title": "Ердоган за Запада: Акули, надушили кръв..."}
{"url": "https://www.dnes.bg/sofia/2018/04/17/ranenite-krai-vakarel-sa-po-dobre-bez-opasnost-za-jivota.373815", "text": "Има позитивна промяна в състоянието на пострадалите при катастрофата до Вакарел, настанени в УМБАЛ \"Св.Анна\" в София, съобщиха от здравното заведение. При тежкия пътен инцидент в петък загинаха шестима души.\n\r\nПациентите са стабилизирани и контактни и добрата новина е, че вече няма пряка опасност за живота им.\r\nИзписана е една от по-леко пострадалите пациентки. Жената е била с охлузни рани.\r\nНа две пациентки, настанени в реанимация, се извършват операции. \r\n ", "date": "2018.04.17", "title": "Ранените край Вакарел са по-добре, без опасност за живота"}
{"url": "https://www.dnes.bg/politika/2018/04/17/cigari-v-zavedeniiata-zashto-ne-i-alkohol-za-shofiorite.373818", "text": "Искането на Валери Симеонов да се разреши пушенето в заведенията, тъй като забраната не се спазва, е все едно да се разреши алкохола на шофьорите, защото някои шофират пили. Това обяви депутатът от ВМРО Искрен Веселинов в профила си във Facebook.\r\nТой реагира остро на предложението на вицепремиера, който ще внесе законопроект за падане на забраната за тютюнопушене в закрити помещения. Освен Веселинов и повечето му колеги във ВМРО били срещу искането на Симеонов.\n\n\n\r\n\"Да отмениш забраната за пушене в заведенията е проява на стокхолмски синдром\", смята Веселинов.\r\nТой обясни, че вече десет години присъства на спорове, \"а и участвам в тях, между двама от лидерите на Обединени патриоти – Краси Каракачанов и Валери Симеонов по темата за цигарите\".\r\r\n                    \r\n                    \"Досега винаги, макар и в разрез с единоначалието във ВМРО, съм подкрепял Валери, че забраната на тютюнопушенето трябва да се спазва, а уважаемите иначе пушачи да не се приемат за природно явление, с което сме длъжни да се съобразяваме\", обясни депутатът на Каракачанов.\r\nТой е категоричен, че това, че някъде някой нарушава правилата, не е причина тези правила да бъдат отменяни.\r\n\"Това е все едно да поискаме да се разреши официално употребата на алкохол при шофиране, защото има някакъв процент от хора, които си позволяват да шофират пили. Да се поддаваш на натиск, оказван от пушачите, които на практика ти вредят, е равносилно на това да се припознаеш с хората, които са те отвлекли. Това се нарича стокхомски синдром...\", обяви още Искрен Веселинов.\r\nТой разказа, че е говорил и с други свои колеги от ВМРО, които споделят мнението му.  \r\n\"Дори пушачите са против новото легитимиране на този вреден навик. Така че дебатът предстои\", категоричен е депутатът.", "date": "2018.04.17", "title": "Цигари в заведенията! Защо не и алкохол за шофьорите?"}
{"url": "https://www.dnes.bg/crime/2018/04/17/zaloviha-dvama-brakonieri-pri-noshtna-akciia-na-iazovir.373816", "text": "Двама бракониери са заловени тази нощ при акция на язовир \"Красноселци\". След гонка, трети е успял да избяга от екипа на Централната рибно-опазваща организация (ЦРОО), клон Ястребино, съобщава БТА.\n\r\nАкцията на водоема край Омуртаг е била по сигнал. Четиричленният екип на ЦРОО е наблюдавал язовира и бракониерите повече от час и половина. Изчаквано е мъжете да извадят мрежите и уловената в тях риба, за да не отрекат, че са заложени от тях.\n\r\nВеднага е подаден сигнал в полицията и в Изпълнителната агенция по рибарсто и аквакултури (ИАРА) в Търговище. Бракониерите са задържани, а днес и съучастникът им ще бъде привикан от органите на реда. \n\r\nПредстои да им бъде съставен акт от служителите на ИАРА. Извадени са и 30 метра мрежи. Установено е, че мъжете са от близките села. \r\n                    \r\n                    \r\nДнес акцията на екипа на доброволците от ЦРРО продължава на язовир \"Ястребино\" недалеч от Антоново. В началото на месеца, отново при дневна акция, от водите на водоема са намерени и унищожени около 500 метра хрилни мрежи.", "date": "2018.04.17", "title": "Заловиха двама бракониери при нощна акция на язовир"}
{"url": "https://www.dnes.bg/notifikacii/2018/04/17/otvlechena-prebita-17-godishna-nasila-prostitutka.373822", "text": "Непълнолетно момиче е отвлечено, пребито и накарано да проституира. Екшънът със 17-годишната се разиграл на 16 април 2018 г. в 15:30 ч. в село Септемврийци.\r\nТогава униформени от Вълчедръм спират \"Опел Кадет\" с врачанска регистрация и извършват полицейска проверка.\r\nШофьорът на колата е П. С. (51 г.) от с. Борован, обл. Враца, а пътниците – 21-годишният Г. Т. от същото село, както и невръстното момиче, което се оказало от село Баница, съобщиха от МВР.\r\nПри проверката пътничката е съобщила, че на 14 април против волята й е заведена в частен дом в Комощица и е склонена да проституира от Г. Т. \r\nСлед като е отказала, той й нанесъл удари с юмруци и електрически кабел по цялото тяло. \rМъжете са арестувани и доведени в Районно управление на МВР-Лом, където са разпитани. \r\nГ.Т. е задържан за срок от 24 часа. Момичето е предадено на родител, като преди това е заведено в МБАЛ Лом и прегледано от хирург. Нанесените телесни повреди са отразена в медицинско свидетелство. \r\nПо случая е образувано досъдебно производство. Работата по изясняване и документиране на случая продължава.", "date": "2018.04.17", "title": "Отвлечена, пребита... 17-годишна – насила проститутка!"}
{"url": "https://www.dnes.bg/za-da-se-razbirame/2018/04/17/6-neshta-koito-da-ne-spodeliate-za-vryzkata-vi.373768", "text": "Всички имаме поне по една най-добра приятелка, с която споделяме всичко. Приятелките са нужни, за да бъдат наша подкрепа, да ни изслушват, да ни дават съвети. Няма как да получим всичко това, ако не споделяме.\r\nИма неща обаче, които е по-здравословно да не споделяте с приятелките си. Става въпрос за неща, свързани с интимния ви партньор. Някои подробности от живота ви във връзката трябва да останат само за вас.\r\nКакво не трябва да споделяте на приятелките си относно отношенията с партньора ви?\r\n\r\nКолкото и близки да са приятелките ви, те не трябва да знаят всеки един детайл от скандалите и караниците ви с партньора. Всеки човек тълкува проблемите по различен начин. Затова и не е нужно да споделяте всяка малка подробност, тъй като има голяма вероятност да не получите точен съвет.\r\r\n                    \r\n                    Споделянето на прекалено много информация относно неразбирателствата във връзката ви и това за какво се карате не е полезно и за партньора ви. Той също има нужда от лично пространство. Като споделяте тези подробности с външни хора вие нарушавате това интимно пространство.\r\n", "date": "2018.04.17", "title": "6 неща, които да не споделяте за връзката ви"}
{"url": "https://www.dnes.bg/cars/2018/04/17/vypreki-zakona-gubim-bitkata-s-shuma-na-motori-stari-koli-kamioni.373775", "text": "Законът за движение по пътищата е приет през 1999 г. и оттогава той е променян повече от 70 пъти, като последният ремонт е от януари 2018 г. И въпреки това постоянно има алинеи и санкции, които не се прилагат.\n\r\nВ него изрично е записано, че ревящите коли, мотори, камиони, които превишават нормите за шум, трябва незабавно да бъдат спирани от движение, а водачите им - глобявани. Но всичко остава на хартия. Причината - липсват устройства, които да \"ловят\" наднормените децибели. И проблемът ще бъде решен едва след 2023 г., пише в. \"Сега\".\n\r\nПроверките за шумните автомобили трябва да се извършват от КАТ и на пунктовете за технически прегледи. Оказва се обаче, че масово пунктовете за прегледи в страната не разполагат с шумомери, а за всички пътни полицаи в страната са закупени 5-6 мобилни устройства.\n\n\n\n\r\r\n                    \r\n                    Което означава, че почти никой не следи за т.нар. шумово замърсяване по булеварди и централни улици. Парадоксалното е, че властите в България изобщо не бързат да решат проблема. Публикуваните за обществено обсъждане промени в наредбата за периодичните технически прегледи предвиждат пунктовете за технически прегледи задължително да бъдат оборудвани с шумомери, но след 2023 г.\n\r\nВ Закона за движение по пътищата пише, че прегледът на превозното средство задължително обхваща и нивото на шума и изправността на шумозаглушителните устройства. Когато МПС-то е неизправно - включително и когато съдържанието на вредни вещества в изгорелите газове или шумът са над установените норми, то се спира от движение до отстраняване на неизправността. \n\r\nПак според действащия закон специалистите, които извършват техническите прегледи, могат да правят \"субективна преценка\" за нивото на шум, т.е. мерят \"на ухо\" децибелите, и да прегледат дали гърнето и ауспухът са налични и добре закрепени. И тъй като шумомерите ще станат задължителни чак след 2023 г., излиза, че още дълго борбата с високите децибели ще се изчерпва с епизодични акции на катаджиите, които от време на време с няколкото мобилни шумомера ловят участници в нощни гонки.\n\r\nСпоред доклад на здравното ни министерство особено високи са шумовите нива в градовете Пловдив, Варна, Русе, Бургас, Стара Загора, Велико Търново, Враца, Габрово, Сливен, Кюстендил, Дупница, Хасково, където \"утежнената акустична обстановка\" създава здравен риск\". Във връзка с голямата плътност на застрояване и гъстота на обитаване София остава лидер по рискова шумова експозиция на населението, сочи анализът.\n\r\nСпоред Световната здравна организация шумът от трафика на превозни средства е опасност № 2 за здравето на градския човек след отровения от мръсни газове и прах въздух. \n\r\nШумът е доста подценяван у нас проблем, а той причинява стрес, нервна преумора, вдигане на кръвното, сърдечно-съдови болести и т.н. По данни на Евростат всеки десети българин, живеещ в градска среда, се оплаква от високи децибели, като освен бученето на трафика и рева на моторите проблеми създават и шумните съседи и околните заведения.\n\r\nПреди дни вицепремиерът Валери Симеонов обяви, че скоро ще предложи закон за борба с шума, в който ще има жестоки санкции за нарушителите - от порядъка на стотици хиляди левове. Симеонов обясни, че законът ще е за всички видове шум, не само за гърмящата музика от нощните заведения, срещу които той лично поведе война. А контролът щял да бъде съсредоточен само в МВР, защото сега с това се занимавали различни органи и битката с високите децибели не е ефективна.", "date": "2018.04.17", "title": "Въпреки закона: Губим битката с шума на мотори, стари коли, камиони"}
{"url": "https://www.dnes.bg/obshtestvo/2018/04/17/hodene-po-mykite-jena-bez-knijka-lekarska-komisiia-se-otmetna-ot-reshenie.373731", "text": "\n\r\nЛекарски комисии променят решението си за състоянието на пациент, след като той си тръгне. На това се е натъкнала жена, на която й се наложило да се яви пред комисия, която да й издаде документи, за да може да поднови шофьорската си книжка. Сигналът е изпратен към платормата на Investor Media Group\r\nЯнка Лалева е диагностицирана със Спинална мускулна атрофия на Вердинг-Хофман. Въпреки това тя може да шофира и в момента все още има валидно свидетелство за управление на МПС - но само до 21 април.\r\nЗа целта трябва да се яви пред комисия ТОЛЕК (Транспортна областна лекарска експертна комисия) в транспортната болница в Горна Оряховица. И там на 6 март й издават карта за правоспособност за управление на автомобили категория В и В1.\r\r\n                    \r\n                    \"На следващия ден отивам в КАТ и ми казват, че картата ми е анулирана и отказват да ми подновят документа\", пише Янка към .\r\nТогава тя се обадила на телефон, който е наличен в КАТ. От транспортната болница й отговорила жена, която й обяснила, че след като тя си е тръгнала, комисията се е събрала отново и е взела ново решение.\r\n\"Попитах каква е причината? Жената отговори: \"Аз не съм медицинско лице и не мога да ви кажа, ще си получите документите по пощата, но като толкова бързате елате да си ги вземете\", пише Янка.\r\nТогава от болницата в Горна Оряховица й изпращат документи, с които анулират картата и й дават друга, с нов номер, с която тя може да обжалва в Транспортна централна лекарска експертна комисия (ТЦЛЕК). Тя се явява и там отказват да й дадат разрешение за управление на която и да е категория МПС.\r\n\"Аз съм шофьор от 1994 г. без нарушения, като не слизам от автомобила си и имам нужда от тази книжка, защото имам здравословни проблеми и трудно се придвижвам, а с обществен транспорт ми е невъзможно. Може ли човек, който ме вижда за първи път за 5 минути да прецени какви са уменията ми на база здравословното състояние, което е описано в документите, без да има поглед в прогресирането на заболяването ми? Така ли трябва да се постъпва с хората в неравностойно положение?\", пита Янка.\r\nТя използва автомобила си именно, за да ходи на физиотерапия, санаториум или лечение, както и да поддържа контакти с близки и приятели.\r\n\"Това ли е целта на държавата - такива хора, като мен, да бъдат лишени от всичко?\", огорчена пита Янка.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.17", "title": "Ходене по мъките: Жена без книжка, лекарска комисия се отметна от решение"}
{"url": "https://www.dnes.bg/obshtestvo/2018/04/17/doklad-sochi-voziat-arestantite-s-troshki.373778", "text": "Конфликт на системата за охрана на затвори и арести  и тази за охрана на съдебните сгради отваря неочакван път за бягство от килията. \n\r\nПричината е, че колите, с които се транспортират задържани и осъдени лица разполагат със собствена е-система за сигурност, която обаче често се \"сблъсква\" с тази за охрана на съдебните сгради, пише \"Монитор\". \n\r\nТова означава, че при транспортирането на пандизчии и арестанти към Съдебната палата, например антените на колите за кратко могат да заглушат камерите и другата охранителна техника в района и по този начин да осигурят пряк път към свободата.\n\n\n\n\r\r\n                    \r\n                    Проблемът е известен и е описан в годишния доклад на Министерството на правосъдието, като там е посочено, че \"наличието на повече от една охранителна система в съдебните сгради създава затруднения при интегрирането им в Единната система за електронна сигурност\".\n\r\nКолите пък с които се возят арестантите са доста остарели. Самите конвойни автомобили са оборудвани с полицейска техника, GPS система и радиостанции. Общият им брой е 174, но половината са с изчерпан експлоатационен ресурс. Над 38,50 % от автомобилния парк на ГД \"Охрана\" пък е с пробег над 250 000 км. Отделно 81,61% от всички автомобили са извънгаранционни, а 11,49% са в експлоатация над 15 г. и не отговарят на общите изисквания за евростандарт.\n\r\nПроблемите на съдебната охрана не се изчерпват до тук, показва още докладът на правосъдното министерство. От отчета му става ясно, че недостигът на щатни бройки не позволява главната дирекция да охранява над 100 сгради на съдебната власт в цялата страна.", "date": "2018.04.17", "title": "Доклад сочи: Возят арестантите с трошки!"}
{"url": "https://www.dnes.bg/zvezdi/2018/04/17/djoli-zagubila-syznanie-zaradi-nedohranvane.373776", "text": "Анджелина Джоли, която е в развод със съпруга си Брад Пит, е загубила съзнание и е била откарана в болница, съобщава седмичникът NW, цитиран от \"Монитор\". \r\nСпоред източници на изданието инцидентът е станал преди месец, но всички се постарали той да не стане обществено достояние.\r\nХоливудската красавица припаднала, а нейни близки извикали Бърза помощ и тя била откарана в болницата. Лекарите ѝ направили пълни изследвания и я предупредили, че ако не започне да се храни нормално и не спре да нервничи, нищо добро не я чака. \r\n42-годишната звезда преживява труден период, но по отношение на нейните килограми поне от година е видно, че са доста под препоръчителните. Медиите в Щатите дори на няколко пъти писаха, че Анджи е развила анорексия.", "date": "2018.04.17", "title": "Джоли загубила съзнание заради недохранване"}
{"url": "https://www.dnes.bg/notifikacii/2018/04/17/mogerini-rusiia-v-ukraina-top-risk-za-es.373780", "text": "Анексирането на Крим и дестабилизацията на Източна Украйна от Русия са най-сериозните заплахи за ЕС, идващи от страна на Москва. Това заяви първият дипломат на Съюза Федерика Могерини, след като външните министри от Общността обсъдиха отношенията с Кремъл.\r\nСпоред ЕС се забелязва определен модел, който Кремъл следва, за да създава рискове за Съюза и Брюксел трябва да засили единството между страните членки, за да му се противопостави.\r\nМогерини заяви, че Русия предизвиква рискове в различни направления - Украйна, Сирия, дезинформация, кибер заплахи, които трябва да бъдат отразени от ЕС. Сред тях тя изтъкна свиването на свободата, която критиците на Владимир Путин, неправителственият сектор и гражданското общество имат вътре в Русия.\rЕС запазва като главно условие за подобряване на отношенията си с Кремъл изпълнението на Минските споразумения за Украйна, като Германия и Франция, които са страни по тях, ще се опитат да изкарат изпълнението им от застой, каза Могерини.\r\nБрюксел ще продължи да дружи с Украйна, Грузия, Молдова, Армения, Азербайджан и Беларус, въпреки че това открито дразни Кремъл. Могерини посочи, че шестте бивши съветски републики са част от политиката за Източно партньорство, която ЕС възнамерява да развива.\r\n28-те ще трябва да работят и за засилване на устойчивостта си на руската пропаганда и кибер атаки, както и да се опитат да бъдат по-единни в реакцията си спрямо руските провокации.\r\nЕвропа ще засили финансовата подкрепа за руските неправителствени организации, за критиците на Кремъл и за обикновените руски граждани, за да им помогне да оцеляват във все по-враждабната срещу тях среда. Сред конкретните проекти, които ще получат финансиране, е увеличаването на бюджета за студентски обмен чрез програмата “Еразъм”. Могерини съобщи, че руските студенти и сега са най-многобройните неевропейски студенти в университетите в ЕС, и Брюксел иска това да се запази.\r\nПланът на ЕС е да развива отношения с Москва в области, които смята, че отговарят на неговите интереси. Като такива Могерини посочи външната политика и сигурността, миграцията, антитероризма, борбата с климатичните промени, Афганистан, както и сътрудничеството в Арктика.\r\nМогерини призна, че разчита на Русия да “окаже натиск” на режима на Башар Асад в Сирия да прекрати военните действия в страната.\r\n“Натискът срещуАсад може да бъде оказан от тези, които го подкрепят, а ние не сме сред тях”, заяви Могерини. \r\nТя добави, че разчита Русия и Иран, които са най-близките съюзници на сирийския режим, да проявят политическа воля за прекратяване на войната, както и че Дамаск ще бъде склонен да се вслуша в посланията, идващи от Москва и от Техеран.\r\nОт 2014 г. ЕС прилага различни санкции срещу приближени на управляващите в Кремъл заради действията на Русия в Украйна. Част от тях бяха удължени. Нови решения по тях се очакват през юни.", "date": "2018.04.17", "title": "Могерини: Русия в Украйна – топ риск за ЕС! "}
{"url": "https://www.dnes.bg/zvezdi/2018/04/17/viktoriia-na-44-ot-posh-spais-do-sypruga-na-bekym.373694", "text": "\n\r\nНа 17 април своя 44-ти рожден ден празнува английската поп певица, танцьорка и моден дизайнер Виктория Бекъм. Родена през 1974 година в Харлоу, Великобритания, тя добива световна популярност като член на популярната в края на 1990-те група \"Spice Girls\", където е наречена Пош Спайс.\n\r\nСъпруга е на популярният футболист от близкото минало Дейвид Бекъм. \n\r\n\n\r\nВиктория е първо дете в семейството на Жаклин и Антъни Адамс. Тя има още един брат и една сестра.\n\r\nКогато е на 7 Виктория е решена да се превърне в звезда, силно повлияна от филма “Слава”. Така момичето попада в известното театрално училище Джейсън.\r\n                    \r\n                    \r\nНа 17 години Виктория завършва театралното училище и продължава да учи в колеж за изкуства и театър, където изучава танци и мода. \n\r\nЯвява се на кастинг, където се търсят бъдещи музикални звезди. В крайна сметка, от над 400 кандидатки, продуцентите избират само 5 момичета, които да направят група. Това са Виктория Адамс (Пош), Мелани Браун (Мел Би), Ема Бънтън (Ема), Мелани Чизхолм (Мел Си) и Гери Халиуел (Джинджър). \n\r\nПеторката се превръща в най-успешната женска група на столетието – Спайс Гърлс. \n\r\nСлед първото разпадане на групата, Виктория поема по пътя на соловата кариера. Тя обаче е засенчена от брака й с Дейвид Бекъм.\n\r\nОт 1999 г. е съпруга на английския футболист Дейвид Бекъм, от когото има трима сина и една дъщеря.\n\r\nНа 13 септември 2001 г. тя издава първата си, автобиографична книга, озаглавена „Да се научиш да летиш”. В нея тя описва детските си години, любовните си истории и живота си с момичетата от Spice Girls. Четивото се превръща в бестселър на американския пазар. \n\r\nСъстоянието й се оценява за близо 300 милиона долара.", "date": "2018.04.17", "title": "Виктория на 44: От Пош Спайс до съпруга на Бекъм"}
{"url": "https://www.dnes.bg/obshtestvo/2018/04/17/tendenciia-bylgarkite-rajdat-vse-poveche-bez-brak.373785", "text": "България е на втора позиция по дял на новородени извънбрачни деца в страните-членки на ЕС, показват данни от анализ на Евростат за брачните и извънбрачни раждания в Евросъюза през 2016 г., цитиран от БТА. \n\r\nДелът на родените извън брак деца у нас е 59 на сто, докато на първа позиция е Франция с 60 на сто извънбрачно новородени деца, показва европейската статистика.\n\nБроят на извънбрачните деца у нас е нараснал също близо шест пъти за последните 30 години, отчита анализът на Евростат - докато през 1986 г. процентът на извънбрачните деца у нас е бил около 10 на сто, през 2016 г. той достига 59 процента, или близо 6 пъти повече, показват данните на Евростат.\r\n                    \r\n                    \r\nСпоред данни на НСИ, у нас през 2016 г. са родени общо около 65 хиляди деца, като от тях 38 440 са родени извън брака, или около 59 на сто от всички раждания у нас.\n\r\nНай-висок е делът на извънбрачните раждания в областите Видин и Враца - близо 75 процента от всички новородени деца там, а най-нисък - в област Кърджали - около 38 процента.\n\r\nТенденцията за извънбрачни раждания у нас се запазва през последните няколко години, като техният брой варира от 40 000 извънбрачни раждания през 2010 г. (38% раждания извън брака) - до около 38 000 през 2015 и 2016 г. (59% раждания извън брака).\n\r\nРаждаемостта у нас спада драстично пред последните няколко десетилетия, като пик на ражданията, според данни на НСИ, е регистриран през 1920 г. и 1950 г. - приблизително по около 180 хиляди новородени деца през тези два пикови периода.\n\r\nКак е в ЕС?\n\r\nНай-нисък е делът на извънбрачните раждания през 2016 г. в Гърция - около 9 на сто. В челната тройка са още Хърватия и Кипър - с по около 19 процента.\n\r\nСтраната ни е сред първите 8 държави-членки в ЕС, в които делът на извънбрачните раждания надхвърля 50 на сто от всички раждания - Франция (60 на сто), България и Словения (59 на сто), Естония (56 на сто), Швеция (55 на сто), Дания (54 на сто), Португалия (53 на сто) и Холандия (50 на сто).\n\r\nЗа сравнение, делът на извънбрачните раждания при съседите ни, е - Румъния - 31 процента, Сърбия - 26 процента, Македония - 12 процента и в Турция - около 3 процента.", "date": "2018.04.17", "title": "Тенденция: Българките раждат все повече без брак"}
{"url": "https://www.dnes.bg/rusia/2018/04/17/trevoga-ot-ostrova-i-sasht-zlonamerena-ruska-kiberataka.373786", "text": "САЩ и Великобритания издадоха съвместна тревога за \"злонамерена кибератака\" от страна на руската държава, насочена срещу администрации и инфраструктури, предадоха световните агенции, цитирани от БТА.\n\r\n\"Мишените на тази злонамерена кибератака са основно правителства и организации от частния сектор, инфраструктурни доставчици от ключово важно значение и доставчици на интернет\", се казва в съвместно съобщение на британския Национален център за киберсигурност и на ФБР и министерството на вътрешната сигурност на САЩ.\n\r\nВ съобщението се отправя предупреждение както до доставчиците на интернет, така и до потребителите. В него се цитират организации, извършващи изследвания в областта на киберсигурността, както и други правителства, в подкрепа на информациите за кибератаката. Но в съобщението не се предоставят детайли за датата и мащабите на тези злонамерени действия.\r\n                    \r\n                    \r\nСпоред Лондон и Вашингтон подкрепяни от руското правителство хакери са заразили рутери по света в хода на кампанията, насочена срещу правителствени агенции, компании и важни инфраструктурни оператори.\n\r\nБритански правителствен говорител каза, че това е още един пример, че Русия не спазва международните стандарти и глобалния ред - този път посредством кампания за кибершпионаж и агресия, която се опитва да наруши работата на правителства и да дестабилизира компании.\n\r\n\"Приписването на тази злонамерена активност праща ясен сигнал на Русия - знаем какво правите и няма да успеете\", заяви британският правителствен говорител.", "date": "2018.04.17", "title": "Тревога от Острова и САЩ: Злонамерена руска кибератака"}
{"url": "https://www.dnes.bg/notifikacii/2018/04/17/facebook-prizna-sybirame-danni-otvyd-potrebitelite.373787", "text": "Facebook, затънал в скандал с отклоняване на лични данни, потвърди, че събира данни на потребителите си, в това число и когато не са в социалната мрежа, предаде Франс прес.\n\r\nВ текст Дейвид Бейзър, отговарящ за продуктовия отдел на Facebook, описва как социалната мрежа \"събира данни от други интернет сайтове или приложения\", използвайки едно от многото \"маркетингови средства\" на Facebook, които му позволяват да измерва въздействието на техните обяви в социалната мрежа, но също извън нея.\n\nТака например Facebook събира информации, когато потребител кликне върху бутона \"Харесвам\" или \"Споделям\" в друг сайт (например статия в новинарски сайт) или влезе в сайт или приложение чрез своето потребителско име и парола за логване във Facebook.\r\nНо онези, които дават реклами във Facebook, могат също и да ги разпространяват извън социалната мрежа, на друг сайт или приложение. Това е друго маркетингово средство, предлагано от Facebook. Когато потребител на интернет кликне върху рекламата на обявител, който е част от мрежата на рекламодатели на социалната мрежа, Facebook събира също някои сведения.\n\r\nНапример, когато потребител посещава сайт или приложение, използващо услугите на Facebook, Facebook получава информации, дори и ако потребителят е излязъл от социалната мрежа или няма акаунт в нея. Сред събраните информации са IP адресът, програмата за навигация в интернет (Chrome, IE, Mozilla и др.) или операционната система на апарата (Windows, Android и др.).\n\r\nИзискваме от сайтовете и приложенията, които използват нашите средства, да ви казват, че събират информации и че ги споделят с нас и изискваме те да ви поискат разрешение за това, пише Дейвид Бейзър.\n\r\nЧрез приложение на трета страна, предложено във Facebook, британската компания Кембридж Аналитика се е добрала до данните на десетки милиони потребители на Фейсбук без тяхното знание. \r\n(БТА)", "date": "2018.04.17", "title": "Facebook призна: Събираме данни отвъд потребителите"}
{"url": "https://www.dnes.bg/index/2018/04/17/receptata-dnes-salata-s-rukola-i-cheri-domati.373681", "text": ":\r\n300 г рукола\r\n200 г чери домати\r\n1 глава червен лук\r\n150 г козе сирене\r\n100 г червен касис\r\nсол\r\nчерен пипер\r\nзехтин\r\nбалсамов оцет\r\n \r\n:\r\n \r\nСмесете подправките в желаното от вас количество и разбъркайте. Оставете дресинга настрана. Измийте и накъсайте руколата, ако има едри листенца. Нарежете чери доматите на половинки, козето сирене на кубчета, а лука на едри полумесеци. Сложете всичко в купа за салата. Поръсете с измития червен касис. Овкусете с дресинга и сервирайте.\r\n\r\n\r\n ", "date": "2018.04.17", "title": "Рецептата Dnes: Салата с рукола и чери домати "}
{"url": "https://www.dnes.bg/temida/2018/04/17/pedofilyt-pensioner-myzi-otnovo-zad-reshetkite.373788", "text": "64-годишният жител на ромския квартал \"Изток\", по прякор Мъзи, който е зад решетките по обвинение за блудство с две малолетни момичета, бе задържан за 72 часа с постановление на пазарджишката Окръжна прокуратура, пише \"Монитор\".\n\r\nЗа извършеното деяние се предвижда затвор от 5 до 20 години. \n\r\nДвете потърпевши момичета са били разпитани в присъствието на съдия в т.нар. \"синя стая\" в Комплекса за социални услуги за деца и семейства и именно техните разкази са дали основание да бъде поискан арест на 64-годишния пенсионер-педофил. \n\r\nСпоред бащата Наско на 8-годишното момиче Мъзи е извършил блудствени действия с дъщеря му и 11-годишно момиче в мазето на входа, в който живеел, на ул. \"Спартак\" в Пазарджик. Това се е случило в четвъртък, 12 април, в ранния следобяд, но по-малкото започнало да вика и побягнало навън.\r\n                    \r\n                    \r\nТогава Мъзи избягал от избата през отвор в стената. Той бил задържан на следващия ден, петък, в Кричим и доведен в пазарджишкия арест, където е престоял до събота сутринта. По информация на Наско преди обяд той е бил освободен. Също според думите на бащата на 8-годишното момиче, дъщеря му е преминала лекарски преглед, но бабата на 11-годишната не е позволила тя да бъде прегледана. \n\r\nОт областния отдел \"Закрила на детето\" са се самосезирали от медиите и извършват проверка на случая, а в ромската махала назряваше напрежение заради факта, че Мъзи бе освободен в събота. Прокуратурата в града поиска 72-часов арест и той вече е зад решетките.", "date": "2018.04.17", "title": "Педофилът-пенсионер Мъзи отново зад решетките"}
{"url": "https://www.dnes.bg/sofia/2018/04/17/kulturno-ni-e-v-centyra-na-sofiia-si-kysame-cvetenca-na-volia.373790", "text": " \r\n\r\r\n                    \r\n                    Жена си къса цветя, засадени от общинската управа на София, а после се прави, че нищо не се е случило.\r\nНа тази гледка се натъква случаен минувач, споделил случилото се във Facebook групата \"Забелязано в София\".\r\nВчера той е минал край паметника на Съветската армия и е видял жената да изкоренява цветята в градинката.\r\n\"Отивам при нея и започвам: \"Извинете, извинете\", преминавам към английски: \"Excuse me, excuse me, madam\". Отговор - Няма! Изваждам си телефона и започвам да снимам, става ми ясно какво се случва\", пише той.\r\nОбадил се и на тел. 112, за да подаде сигнал за имуществена вреда над общинска собственост. От 1-во РПУ му казали, че пращат патрул и ще му се обадят. Обаждане той така и не получил обаче.\r\n\"Когато жената вече видя, че няма къде да ходи и отказваше да признае, че това е грешно или поне да каже едно: Съжалявам, се качи в едно такси с доста лют и явно подобен по манталитет таксиметров шофьор и потегли\", разказва Мино Караджов.\r\nВъзмутен той пита: \"Защо е нужно да живеем в гадна кочина заради такива хора? Каква пречка създават няколко саксии красиви цветя? Защо аз бях единственият, които направи нещо?\"\r\n\"За тези, които ще ме осъдят за записите: Видео и аудио записването на публични места е напълно разрешено и далеч не смятам, че нарушавам нечий права, като го изобличавам в нарушение на закона. Бъдете активни, защото промяната трябва да дойде от нас! Промяната не е нещо, което ще падне от небето!\", призовава той.\r\nМного от коментиращите критикуват жената и са възмутени от действията й. Някои посочват, че в крайна сметка цветята не са толкова скъпи и може да си ги купи. Много подкрепят действията на мъжа и посочват, че само по подобен начин може да се спре подобна вандалщина.\r\nДруги пък откровено критикуват... всичко. Защото според тях не това е най-големият проблем в страната.\r\nЕ, промяната почва от някъде, нали? ", "date": "2018.04.17", "title": "Културно ни е, в центъра на София... си късаме цветенца на воля!"}
{"url": "https://www.dnes.bg/notifikacii/2018/04/17/prouchvane-pokaza-bylgarite-nai-silno-mraziat-migrantite-v-es.373784", "text": "Българите са най-малко толерантни към мигрантите в ЕС, показва проучване на Европейската комисия.\r\nСамо 15% от запитаните са отговорили положително дали биха приели мигрант да им бъде колега, лекар, съсед или да им влезе в семейството. По този покател България държи първото място в ЕС, изпреварвайки дори унгарците, където склонност да приемат мигранти в обществото проявяват 17 на сто.\r\nБългарите и унгарците рязко се отличават в отношението си към мигрантите от останалите европейци. \r\nЗа сравнение средно в ЕС 57 на сто от хората нямат нищо против да работят и се познават с мигранти. В Испания, Швеция, Ирландия, Португалия и Холандия две трети от населението е с позитивна нагласа.\rКато цяло в Западна Европа гледат по-толерантно на мигрантите, докато източноевропейците са по-скептични. В Германия, където през 2015 г посрещаха с цветя бежанците, сега само 55 на сто гледат на тях с добро око.\r\nВ същото време българите са и най-слабо информирани в Европа за миграцията - едва около 17 на сто имат някакви познания по въпроса. Предположенията за това колко чужденци живеят в България са, че те са около 11 на сто от населението, което превишава над 8 пъти реалната статистика, посочва Европейската комисия.\r\nСъщото проучване показва, че над 90 на сто от българите не познават мигранти, не са разговаряли с тях и дори не са ги виждали. Въпреки това смятат, че те биха ги застрашили, като им вземат работните места или биха натежали на социалната система. Половината от запитаните намират, че миграцията създава проблеми, а 6 на сто - възможности. Всеки втори българин е на мнение, че интеграцията на пришълците не е успешна и само един от петима признава, че е повече или по-малко информиран за миграцията.\r\nСпоред 90 на сто от участниците в представителното проучване, направено по поръчка на Еврокомисията, успехът на интеграцията на чужденците се измерва по това дали те говорят официалния език, осигуряват се, имат образование и умения, които биха им позволили да си намерят работа и живеят според българските порядки.\r\nВъпреки това само една трета от анкетираните българи са на мнение, че мигрантите ще решат проблемите с недостига на работна ръка в страната, докато повече от половината не са съгласни, че те са решение.\r\nРазбирането на българите коренно се отличава от мнението в ЕС, където над 70 на сто вярват, че миграцията ще даде тласък на икономиката. Българите като цяло са скептични, че имигранти могат да ги обогатят културно, като допринесат към местната музика, изкуство, кухня и занаяти.\r\nЗатова пък 70 на сто са убедени, че те ще натежат на социалноосигурителната система и ще увеличат престъпността в страната. 51% се боят, че чужденците ще им вземат работата. Всеки втори смята, че интеграцията на мигрантите е двупосочна улица, но близо 40 на сто са на мнение, че новодошлите трябва да са активната страна, ако искат да успеят.\r\n84 на сто от анкетираните българи смятат, че изучаването на български език трябва да бъде задължително за мигрантите, живеещи в страната. Всеки трети смята, че чужденците трябва да бъдат включени в програми, които да ги ориентират за възможностите и нравите в България, както и че децата им трябва да бъдат записани в детските градини.\r\nОколо една трета са на мнение, че мигрантите трябва да могат да участват в местни избори, но половината от запитаните не са съгласни. 61 на сто от българите са убедени, че властите трябва да правят повече срещу дискриминацията на чужденците.\r\nПо данни на Европейската комисия около 37 млн души, родени извън Европа, в момента живеят в ЕС, което е около 7 на сто от населението на Съюза.", "date": "2018.04.17", "title": "Проучване показа: Българите най-силно мразят мигрантите в ЕС "}
{"url": "https://www.dnes.bg/obshtestvo/2018/04/17/pak-agresiia-v-socialen-dom-biiat-deca-v-pazardjik.373791", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден случай на агрсия в социален дом. Възпитателка малтретирала дете с увреждания в Пазарджик. Прокуратурата започна проверка по случая, съобщава .\n\n\n\r\nСлучката се разиграва преди 10-ина дни. За нея се разбра едва в петък, когато детето попада в друга социална институция, където е било на рехабилатция, тъй като е било с умствена изостаналост.\r\n10-годишното дете обичало да си играе с мобилни телефони. Нямало такъв. Една вечер посеглано към този на възпитателката, а тя му дала да разбере, че не може да го пипа. С удари вместо с думи...\r\r\n                    \r\n                    Вчера по обяд съдебно медицинската експертиза потвръди, че става дума за насилие. А според колегите на възпитателката това е особена жестоксот. Те твръдят, че досега подебен случай не е имало.\r\nСлужителката вече е наказана и веротяно няма да остане на работа. А с детето тепърва ще работи психолог.\n\r\n\r\n ", "date": "2018.04.17", "title": "Пак агресия в социален дом! Бият деца в Пазарджик"}
{"url": "https://www.dnes.bg/business/2018/04/17/onlain-igrite-triabva-da-sa-tolkova-iaki-che-sam-da-iskash-da-plashtash.373800", "text": "Трябва ти самият да си фен на това, което правиш. Да го разбираш и да изпитваш удоволствие докато работиш, за да ставаш по-добър с всеки изминал ден, без да го усещаш като работа. Има, обаче, и изключения. Това каза Христо Тенчев, основател на XS Software, в ефира на\r\n\"Бизнесът с компютърните игри има свои собствени вертикали - създаване, продаване, маркетиране. Ще бъде много хубаво всички да са запалени по игрите, но понякога тези тесни умения са по-важни от това да си фен\".\r\nРегистрирах компанията XS Software преди 13 години, когато навърших 18 години, но започнахме да развиваме дейност и преди това, сподели гостът. \"Просто нямах навършените години, които да ми разрешат да регистрирам ЕООД. Компанията прави игри. Аз играех игри и продължавам да играя много игри. Така започнах да се питам как мога да направя аз моя игра - по-добра отколкото тази, на която играя в момента\".\r\r\n                    \r\n                    Оказа се, че трябва да мога да програмирам и започнах да програмирам, разказа Тенчев. \"Първото нещо, с което започна компанията бе игра, но не приличаше много на такава. След това стъпка по стъпка нещата се развиха в правилната посока, обясни събеседникът\".\r\n\"Растежът на компанията стана много натурално. Научих се да програмирам и по това време играех една немска игра, като поне половин година пишех на издателя как да подобри някои неща, но никой не ме чу. Затова реших сам да си направя игра - тя беше много подобна на играта, която играех тогава, но я направих по начина, по който искам. Това е стратегическа игра, в която управляваш цяла планета и се играе от много хора - заедно или един срещу друг\".\r\nТази игра имаше късмета да бъде първата подобна на българския пазар и по натурален начин, както играех само аз и моите приятели, след това - целия клас, после - цялото училище, докато в един момент я играеха вече 10 000 човека, каза още събеседникът.\r\nВ началото играта беше безплатна, но стигнах момент, в който трябваше да си купя съвръри, а те бяха много скъпи. Така започнах да мисля за вариант, в който играта да продължи да бъде безплатна, но да можеш да си купуваш някои допълнителни ресурси, които да влияят на силата ти, добави предприемачът. \"Тогава вече дейността ми се превърна в бизнес. Успях да изкарам пари, с които да си купя машина, да платя заплати на хората, които се присъединиха постепенно към екипа. От 2-3 човека - сега сме 70\".\r\n\"Игрите са удоволствие. Трябва да ги направиш толкова готини, че на човек толкова много да му хареса, че да поиска да ти плати\".\r\nКъде се продават игрите на компанията? Как се стигна до игри, локализирани вече на 30 езика, които се продават в цял свят? Кои са най-големите пазари на компанията? Как и кога се пробужда интересът на госта към криптовалутите и какво е общото между онлайн игрите и виртуалните валути?\r\n", "date": "2018.04.17", "title": "Онлайн игрите трябва да са толкова яки, че сам да искаш да плащаш"}
{"url": "https://www.dnes.bg/stranata/2018/04/17/ribari-sreshtu-granichari-zaradi-ostrov-v-dunav.373789", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРибари по река Дунав се жалват, че са тормозени от румънски граничари, конфискувани са им лодки и принадлежности.\r\nПричината е, че румънците смятат за техен остров Ветрен, намиращ се по долното течение на реката до едноименното селище. А според граничната конвенция между двете страни от преди 110 г., това място остава в българската територия, съобщава .\n\r\nОстров Ветрен е възникнал през 1928 година, румънците го наричат Чоканещи, а в България носи и името \"Бялата пръст\". \r\nДо него има друг остров, който се води български. От около десетина години рибарите от едноименното село Ветрен на нашия бряг имат проблеми с румънските гранични власти.\r\r\n                    \r\n                    Свое проучване на проблема прави и народният представител Александър Сабанов, който получава и специална карта от транспортното министерство на този участък на реката, където ясно е указан пътя на корабите.\r\nТой е решен да продължи да изяснява случая. А рибарите се надяват повече да няма конфискувани лодки и мрежи от страна на румънските граничари.\r\n ", "date": "2018.04.17", "title": "Рибари срещу граничари, заради остров в Дунав"}
{"url": "https://www.dnes.bg/akoshtete-vqrvaite/2018/04/17/5-syveta-kakvo-da-pravim-kogato-ni-zarejat.373756", "text": " \r\nРазбитото сърце наистина изглежда страшно, но времето лекува всички рани. Колко време трябва, за да преодолеете това? Отговорът е различен за всеки човек и всяка раздяла.\r\nВероятно наистина се интересувате от бившия си и имате добри спомени от вашите отношения, без значение колко лоша е била раздялата.\r\n \r\nНаправете това, което ви се иска - плачете, слушайте тъжна музика, отидете на дълга разходка или бягайте, излизайте с приятелите си или пишете в дневник. Каквото работи за вас.\r\n \r\nТези чувства могат да бъдат трудни за преодоляване, но те ще станат по-малко интензивни с течение на времето. Само защото тази връзка не е сработила, това не означава, че има нещо нередно у вас.\r\n \r\n\r\n \r\nГоворенето с някой, който го е грижа за вас и желае да слуша, също може да помогне. Приятелите могат да бъдат чудесен източник на спокойствие и не забравяйте за родителите си!\r\n \r\nМоже да се чувствате неловко да се разкриете пред тях, но те имат много опит в отношенията и разделите - вероятно са се чувствали точно така и знаят колко боли. Освен това, тяхната работа е да се грижат за вас, когато сте тъжни, така че нека ви помогнат.\r\n \r\nНормално е да страдаш по бившия след раздялата. Но се старайте да не публикувате нещо за него в социалните медии. Това може да доведе до голяма драма и да ви смути - и веднъж публикувано нещо е там завинаги.\r\n \r\nАко се чувствате супер ядосани, прекарвайте повече време с вашите приятели и семейство. Или направете нещо творческо или физическо, например занимания с музика или упражнения, за да обработите по-бързо тези чувства.\r\n \r\n", "date": "2018.04.17", "title": "5 съвета какво да правим, когато ни зарежат"}
{"url": "https://www.dnes.bg/kino/2018/04/17/nai-velikiiat-mihael-shumaher-cherveniiat-baron.373717", "text": "Историята на най-великия състезател на Формула 1 е разказана във филма \"Михаел Шумахер: Червеният барон\". \r\nШумахер е седмократен световен шампион във Формула 1. Считан за най-великият състезател роден някога, \"червеният барон\" изкарва 650 милиона долара от състезания и сключени сделки със спортни представители.\r\nОгромните спортни постижения и популярност на Шумахер го нареждат до най-великите световни спортисти – Дейвид Бекъм и Тайгър Уудс.\r\nПрез 2005 година германският състезател става първият атлет милиардер в света. Точно в Германия Шуми печели сърцата на милиони фенове, а немска фирма му плаща 8 милиона долара в рамките на три години, в които той да носи нейн фирмен бадж върху шапката си след всяко състезание.\r\r\n                    \r\n                    В последното десетилетие Шумахер дарява повече от 50 милиона долара на страни от Третия свят, включително 10 милиона в помощ на нуждаещите се след смъртоностното земетресение в Индийския океан през 2004 година.\r\nГерманският състезател дарява повече пари за благотворителни каузи от всеки друг спортист, повечет спортните лиги, много от световните корпорации и дори повече от някои държави.\r\nНе пропускайте историята за добродетелта и несравнимия талант на най-добрия състезател, раждан някога, в биографичния филм \"Михаел Шумахер: Червеният барон\". Може да го видим на 18 април в 9:30 часа по телевизия .\r\n ", "date": "2018.04.17", "title": "Най-великият! \"Михаел Шумахер: Червеният барон\""}
{"url": "https://www.dnes.bg/balkani/2018/04/17/ninova-do-djukanovich-cherna-gora-izbra-po-dobroto.373795", "text": "Лидерът на БСП Корнелия Нинова изпрати поздравителен адрес до Мило Джуканович по повод избирането му за президент на Черна гора. \r\n\"Не само членовете и симпатизантите на Демократическата партия на социалистите показаха решителна подкрепа за Вас, но и мнозинството от обществото избра по-доброто бъдеще на Черна гора в Европа\", заявява Нинова.\n\r\nПо думите й Джуканович и водената от него партия имат основния принос за напредъка на страната, признат от всички членове на ЕС.\r\nВ началото на месеца Нинова се срещна с Мило Джуканович, като двамата обсъдиха двустранните отношения и подписаха споразумение за сътрудничество. \r\n\"Както беше потвърдено по време на нашата последна среща, БСП напълно подкрепя вашите усилия по пътя към европейска интеграция и благополучие на гражданите на Черна гора\", пише още лидерът на БСП.", "date": "2018.04.17", "title": "Нинова до Джуканович: Черна гора избра по-доброто!"}
{"url": "https://www.dnes.bg/politika/2018/04/17/belodrobno-bolen-zdrav-nosi-lipsva-rehabilitaciia.373794", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНова здравна методика спира почти изцяло достъпа на белодробно болни до рехабилитация. И по-конкретно – право на прием в рехабилитационните болници в страната вече имат единствено онези, които са с над 50% инвалидност по ТЕЛК, съобщава .\r\nЗаради всичко това от началото на месеца болницата във Велинград, където се лекуват такива болни, стои почти празна.\r\nВъпреки възможността да приемат близо 150 пациенти, в момента на администрацията връщат почти всички. Не покриват изискването, което е в сила от 1 април.\r\nА причианта е, че повечето хора, дошли за прием имат по-малко от 50% инвалидност по ТЕЛК. Въпреки че трудно биха могли да се нарекат здрави.\r\n ", "date": "2018.04.17", "title": "Белодробно болен здрав носи... Липсва рехабилитация!?"}
{"url": "https://www.dnes.bg/sport/2018/04/17/vodeshtite-pyrvenstva-v-evropa-skochiha-na-fifa.373804", "text": "Водещите първенства в Европа ще се противопоставят на плановете на ФИФА да увеличи броя на отборите за световното първенство през 2022 година.\r\n\"Не сме готови да правим промени в календара и няма да приемем разширяване на формата на световното първенство\", заяви Ларс-Кристер Олсон, изпълнителен директор на организацията на Европейските лиги.\r\nПрезидентът на ФИФА Джани Инфантино настоява на световното първенство да участват 48 отбора, което означава 16 допълнителни мача и още четири дни повече за провеждане на шампионата в Катар през 2022 година.", "date": "2018.04.17", "title": "Водещите първенства в Европа скочиха на ФИФА "}
{"url": "https://www.dnes.bg/notifikacii/2018/04/17/bebeto-djihad-s-novo-ime-syd-go-nareche-djahid.373793", "text": "Съдия от Тулуза постанови, че момченце, родено през август, което родителите му искали да нарекат Джихад, ще бъде записано в регистрите като Джахид, предаде Франс прес.\r\nСъдията реши, че това ще е в интерес на детето. До съдебното решение се стигна след подаване на сигнал от кметството на Тулуза в контекста на серията от джихадистки атентати във Франция, съобщава БТА.\r\nПрез ноември кметството на Ница подаде пък сигнал в съда, че родители искали да кръстят момченцето си Мохамед Мера. Това име носеше терористът, който уби седем души през 2012 г., сред които три еврейски деца, преди да бъде ликвидиран. Накрая родителите на детето се отказали от намерението си.\r\nВъв Франция от 1993 г. служителите по гражданското състояние не могат да забраняват дадено име и трябва да се обръщат към съда. Но това се случва много рядко.\r\n ", "date": "2018.04.17", "title": "Бебето Джихад с ново име – съд го нарече Джахид"}
{"url": "https://www.dnes.bg/world/2018/04/17/proizvodstvoto-na-mliako-v-nova-zelandiia-zamyrsiava-okolnata-sreda.373805", "text": "Възможно ли е производството на мляко в Нова Зеландия да замърсява до такава степен околната среда, че да представлява заплаха за природните ресурси, от които зависи? Все повече гласове се надигат с призив да се премине към по-устойчиво и разумно селско стопанство в страната, превърнала се в образец за природосъобразност, информира Франс прес.\n\r\nОсновните млекопроизводители - сектор, представляващ сам по себе си 28 процента от износа (около 7,97 милиарда евро) и 47 000 работни места - не са особено склонни да се съобразят с това ново екологично изискване.\n\r\nГигантското кооперативно дружество Fonterra - най-големият световен износител на мляко - отчете в края на март увеличение на оборота си с 6 процента през първите шест месеца на селскостопанската 2017-2018 година. В същото време чистата й печалба е спаднала до 248 милиона долара.\r\n                    \r\n                    \r\nВ Нова Зеландия, където от 2012-2013 година има повече крави (4,86 милиона), отколкото е населението на страната (4,72 милиона души), бяха положени всички възможни усилия за превръщането и на най-мъничката тревичка в мляко.\n\r\nЗа трийсет години средните размери на млечните стада са се утроили. Площите с пасища са се увеличили с 45 процента от 1995 година, в резултат на което са изградени още повече напоителни системи за обичайно сухите земи.\n\r\nСпоред Майк Джой, преподавател по екология и природозащитни науки, секторът се е развил толкова бързо заради масовата употреба на химически обогатители на почвата като азотните торове.\n\r\nА отражението им върху околната среда е катастрофално. В Нова Зеландия близо 50 процента от парниковите газове произтичат от селското стопанство - спрямо 10 до 12 процента по света. Всяка седма река в страната не става за къпане, а три четвърти от местните сладководни видове риба са застрашени.\n\r\nПод натиска на правителството и на общественото мнение в края на 2017 година Фонтера публикува първия си доклад за устойчиво развитие. Кооперативното дружества се ангажира да премахне до 2050 година парниковите газове, емитирани при преработката и транспорта на млякото.\n\r\nОстава обаче проблемът с останалите 85 процента газове, дължащи се пряко на стадата, емитиращи метан и азотен протоксид. \r\n/БТА/ ", "date": "2018.04.17", "title": "Производството на мляко в Нова Зеландия замърсява... околната среда"}
{"url": "https://www.dnes.bg/rusia/2018/04/17/trymp-stopira-novite-sankcii-sreshtu-rusiia-zashto.373797", "text": "Президентът на САЩ Доналд Тръмп е решил да спре въвеждането на санкции срещу Русия заради подкрепата й за сирийския президент Башар Асад, пише британският в. \"Гардиън\", подчертавайки, че с това той противоречи на изявлението от неделя на американската постоянна представителка в ООН Ники Хейли, че ще бъдат наложени санкции. \n\r\nВчера обаче говорителката на Белия дом Сара Сандърс заяви само, че администрацията обмисля такава мярка.\n\r\nТръмп лично е спрял налагането на санкциите след разговори със съветниците си по националната сигурност, пред които е изразил недоволство от обявяването им, преди да е убеден, че са необходими, съобщава в. \"Вашингтон пост\".\n\n\r\r\n                    \r\n                    Представители на администрацията заявяват, че икономическите санкции и други възможни мерки срещу Русия са подложени на сериозен анализ, но президентът на САЩ не е дал разрешение за въвеждането им. Според тях е малко вероятно той да одобри нови санкции без други действия от руска страна, които да го подтикнат.\n\r\nПредставители на администрацията са на различно мнение дали Хейли наистина е прибързала с изявлението си. Някои от тях отбелязват, че тя е сред най-предпазливите служители на администрацията и обикновено предварително сверява изявленията си с Тръмп, преди да даде интервю за телевизия. \n\r\nПоради липсата на постоянно действащ държавен секретар на САЩ Хейли на практика е лицето на американската дипломация, отбелязва изданието.\n\r\nВчера сутринта представител на администрацията е потвърдил пред вестника, че в администрацията е имало объркване относно плановете за санкции срещу Русия.\n\r\nВ същото време инспекторите на Организацията за забрана на химическите оръжия (ОЗХО) чакат в Дамаск вече два дни, без да бъдат допуснати до град Дума, отбелязва в. \"Вашингтон пост\" в друга статия и припомня, че американският представител в ОЗХО Кенет Уорд изразява опасения, че Русия може да се е опитала да прикрие следите от химическо нападение, което се твърди, че е било извършено там.", "date": "2018.04.17", "title": "Тръмп стопира новите санкции срещу Русия. Защо?"}
{"url": "https://www.dnes.bg/politika/2018/04/17/nai-golemiiat-problem-na-dyrjavnostta-korupciiata.373809", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Президентът Румен Радев вчера изнесе лекция пред студенти в УНСС, озаглавена \"Социално и икономическо развитие на България\". Той успя да вклини в нея част от проблемите и насоките в нашето развитие. Държавният глава отбеляза, че е \"време прожекторите да осветят тъмната строителна площадка, на която се намираме\".\n\r\n\"Най-големият проблем на българската държавност е корупцията, особено в предприемаческия свят. Несъвършенствата са работодателите, тъй като те разпределят средствата към покровителите на този мрак. С други думи – крадат\", посочи психиатърът д-р Николай Михайлов.\n\r\nРумен Радев получи множество критики от Цветан Цветанов и Росен Плевнелиев. Според госта в студиото на \"България сутрин\" Бойко Борисов и Цветан Цветанов играят доброто и лошото ченге с президента.\r\n                    \r\n                    \r\n\"Не мисля, че Радев има почерка на партиен президент, както Плевнелиев. Плевнелиев повтаря евроатлантически клишета, които не може сам да разработи. Становищата на президента Плевнелиев не заслужават дълга медитация, тъй като не са интересни. Той е просто специализиран да атакува Радев, за да се открои колко лоялен е към евроатлантизма. Плевнелиев няма собствен характер и не обсъжда позициите си със своя гледна точка\", категоричен бе д-р Михайлов.\n\r\nПо линия на химическата атака в Сирия, психиатърът подчерта, че в момента има смълчаване относно виновниците за атаката.\n\r\n\"Атаката е престъпление, но кой го е извършил се решава с разследване, което не е предприето. Убеждението, че Русия е извършила тази атака, лежи на данни, които не могат да бъдат разсекретявани. Бих приветствал позицията на правителството. Те отказаха да експулсират руски дипломат, а това е много добре\", изтъкна той пред .\n\r\nЩе се намерили кой да светне лампата и да реши проблемите?\n\r\n\"Без адекватно политическо лидерство това не може да стане. Опозицията в България има своите качества, но политическата ѝ сила е слаба. Тя не може да контролира управлението, тъй като не може убедително да претендира за власт. Единствената конкурентна фигура с ограничени правомощия е президентът. Ако Радев стане лидер на политическа сила, той ще се пребори с ГЕРБ\", завърши д-р Николай Михайлов.", "date": "2018.04.17", "title": "Най-големият проблем на държавността – корупцията!"}
{"url": "https://www.dnes.bg/zvezdi/2018/04/17/prenapisa-istoriiata-kendrik-lamar-vze-pulicyr.373834", "text": "Кендрик Ламар е носителят на престижната награда Пулицър за музикален изпълнител.\r\nТой получи признание за новия си албум \"Damn\" и така стана първият изпълнител, който носи наградата и не твори в класическа или джаз музика.\r\n \r\nСпоред комисията, Кендрик Ламар и неговото творчество обрисуват най-добре картината и условията в афроамериканския живот.\r\n \r\nФеновете на изпълнителя засипаха с коментари от щастие социалните мрежи и определиха Кендрик Ламар като човек, който ще влезе в историята.\r\n \r\n", "date": "2018.04.17", "title": "Пренаписа историята: Кендрик Ламар взе Пулицър"}
{"url": "https://www.dnes.bg/rusia/2018/04/17/vsichki-li-sa-dovolni-sled-udarite-na-sasht-v-siriia.373798", "text": "Ефектът на двойната игра на Турция в сирийския конфликт е трудно да бъде калкулиран, както за Турция, така и за нейните партньори в региона. Смесени са и реакциите и тенденциите, към които може да доведе играта с всички и според ситуацията, която наблюдаваме в момента. Това каза Росен Димов, преподавател по международни отношения в Университета Бахчешехир в Истанбул,Турция, в ефира на \r\nУдарите на САЩ в Сирия бяха посрещнати със смесени настроения в Турция, подчерта гостът.\r\n\"От една страна има твърда подкрепа за това, което се случва. Счита се, че действията на САЩ са навременна реакция, съгласувана със Запада. От друга страна, особено от средите, близки до управляващите, има съмнения доколко цялата тази ситуация няма да подрие авторитета на Турция, както и отношенията на страната с Русия, която е и голям геополитически играч\".\r\r\n                    \r\n                    Официалната позиция на Турция е отражение на амбицията да възвърне онази величина от османското си минало, каза гостът. \"Това е и причината за отношението към сирийския народ, който продължава да страда. Ердоган, който е един своево рода \"нов турски халиф\", който в този век успява, със своето милосърдие, със своята твърдост на лидер, да помогне на всички, които са под неговото, макар и неформално ръководство. Това са хората от различни мюсюлмански групи в целия свят и най-вече хората, които живеят в бившата османска империя\".\r\n\"Това е опит за подклаждане на искрата на вярата към Турция, като един постосмански лидер в региона\".\r\nКак можем да оценим реакцията на Европейския съюз? По какъв начин липсата на единство стимулира противоречива външна политика на Турция? Какво ни говори многопластовата, неоотоманска външна политика на Турция в Сирия?\r\n", "date": "2018.04.17", "title": "Всички ли са доволни след ударите на САЩ в Сирия?"}
{"url": "https://www.dnes.bg/crime/2018/04/17/spipaha-kontrabandni-cigari-v-tainik-na-kapitan-andreevo.373824", "text": "Контрабандни цигари в тайник на лек автомобил са задържани на ГКПП \"Капитан Андреево\", съобщиха от Агенцията \"Митници\". \r\nОбщото им количество е 17 600 къса или 880 кутии.\r\nТе са били открити във влизащ в страната ни от Турция лек автомобил. Той е бил управляван от британски гражданин с турски произход. С него са пътували съпругата му и двете им деца. \r\nСъпрузите заявили, че не пренасят стоки или валутни ценности за деклариране. Превозното средство било селектирано за щателна митническа проверка, при която в тайник в пода на автомобила, зад задните седалки, са били намерени тютюневите изделия без акцизен бандерол.\r\nЦигарите и автомобилът са задържани. На шофьора са съставени два акта - за акцизните стоки и за тайника.\r\nПрез първите две седмици на април на митническия пункт \"Капитан Андреево\" служители са задържали 166 900 къса /8345 кутии/ безакцизни цигари и 15 кг тютюн, отчитат от Агенция \"Митници\".", "date": "2018.04.17", "title": "Спипаха контрабандни цигари в тайник на Капитан Андреево"}
{"url": "https://www.dnes.bg/snimka-na-denia/2018/04/17/do-petyk-hladno-shte-e-posle-gradusite-trygvat-pak-kym-30-te.373823", "text": "До края на седмицата времето ще остане хладно с по-ниски температури. През уикенда обаче ще започне затопляне, а от понеделник градусите отново ще наближават 30-те.\r\nПрез следващите дни ни очаква по-нестабилно време - повече слънце сутрин, следобед с превалявания, сочи .\r\nНад планинските райони на Западна и Югозападна България валежите ще са придружени и от гръмотевици. Това показват средносрочните модели за времето, цитирани от \"Дарик\".\r\nИ днес има значителна облачност над страната, на много места в Централна и Западна България се очакват валежи. След обяд на някои места дъждът ще е придружен с гръмотевици и по-силен вятър.\rВ източните райони ще духа до умерен вятър от изток-североизток. Максималните температури ще са между 17 и 22 градуса.\r\nВ сряда и четвъртък ще се развива купеста и купесто-дъждовна облачност. Отново се очакват превалявания, придружени и с гръмотевици, на повече места и по-съществени ще са в западната половина от страната.\r\nВремето ще е хладно и в петък. От север ще нахлуе по-студен въздух, на много места, но главно на изток, ще превали, възможно е да прегърми.\r\nОт събота започва затопляне. Ще има повече слънце, температурите чувствително ще се повишат, показват средносрочната прогноза.\r\nОще със старта на новата седмица температурите на места в страната отново ще достигнат стойности от 24 до 29 градуса.", "date": "2018.04.17", "title": "До петък: Хладно ще е! После градусите тръгват пак към 30-те"}
{"url": "https://www.dnes.bg/technology/2018/04/17/facebook-e-zaplashena-ot-grupov-isk-zashto.373829", "text": "Нова глава бе отворена в съдебния спор за съхраняване на биометрични данни от страна на Facebook, а социалната мрежа бе принудена да преглътне поражение.\r\nСъд в Сан Франциско допусна колективен иск срещу компанията. Един подобен колективен иск е най-ефикасният начин за решаване на дискусията за спорното лицево разпознаване, обоснова съдия решението.\r\nПотребители от американския щат Илинойс обвиняват Facebook в използването на програмата без тяхното разрешение. За тях това представлява недопустима намеса в неприкосновеността на личния живот.\r\nFacebook пък твърди, че искът е неоснователен. Софтуерът за разпознаване на лицата позволява систематично да търсите снимки на конкретни хора, например в интернет.\r\r\n                    \r\n                    В момента Facebook е под сериозен натиск. Американската компания е изправена пред твърдението, че информацията на до 87 милиона абонати е използвана от Cambridge Analytica по несправедлив начин.\r\nСкандалът разтърси компанията из основи. Главният изпълнителен директор на Facebook Марк Зукърбърг вече се изправи пред американските депутати. По време на изслушванията в Конгреса той призна грешките и се извини.\n\r\n \r\n ", "date": "2018.04.17", "title": "Facebook е заплашена от групов иск. Защо?"}
{"url": "https://www.dnes.bg/politika/2018/04/17/boi-v-sds-i-edin-faiton-sedesarite-pak-se-razcepiha.373847", "text": "\n\r\nСедесарите, които отдавна са само един файтон хора, отново се цепят и то с бой.\r\nФизически сблъсъци избухнаха по време на днешното заседание на Националния съвет на партията в Културния дом на Красно село в София. На него лидерът Божидар Лукарски се канеше да предложи СДС да поеме по патриотично-консервативна линия и да скъса с либерализма.\r\nНеговите опоненти, в лицето на заместниците му Румен Христов и Емил Кабаиванов пък се заканиха да използват заседанието, за да поискат оставката му с мотива, че той не се справя с нищо.\n\n\n\r\nОще в началото на деня от опозицията на Лукарски изпратиха мейли до медиите, озаглавени: \"Спешно! Нападнаха ни\". В тях те написаха \"Мутри на Лукарски от неидентифицирана охранителна фирма не допускат, гонят и удрят членовете на НИС и Националния съвет от залата\".\r\r\n                    \r\n                    Лукарски и хората му пък бяха категорични, че представителите на 6 от организациите на СДС нямат право да участват и гласуват в заседанието, защото не са платили членския си внос. Това са именно структурите, решили да поискат и гласуват за оставката на лидера.\r\nНепуснатите обаче още вчера представиха документи, че са платили членския си внос. От лагера на Лукарски пък отвърнаха, че един човек е платил членския внос на всички и по този начин се опитва да си \"купи\" кухи структури.\r\nНапрежението ескалира, когато един от членовете на Националния съвет размаха лист хартия и се развика, че на него е написан сценария за това как трябва да се проведе заседанието и кой каква роля да играе. Седесарят бързо бе сбутан, ступан и съборен на земята от няколко от съпартийците си.\r\n\"Има много страсти, в залата има хора, които не са платили членския си внос. Те твърдят, че са го направили, но има документи, които показват, че не са го направили в срок\", каза Лукарски, цитиран от .\r\n\"Лукарски няма право да е лидер\", отвърна пък Емил Кабаиванов от опонентите му.\r\nВ крайна сметка заради размириците синият лидер прекрати заседанието и заедно с поддръжниците си излезе от залата. Опонентите му обаче продължиха форума и така сините де факто се разцепиха.", "date": "2018.04.17", "title": "Бой в СДС! И един файтон, седесарите пак се разцепиха!"}
{"url": "https://www.dnes.bg/muzika/2018/04/17/niakyde-na-iztok-debiutyt-na-etno-rok-bandata-etnotix.373832", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-младата етно-рок българска група \"Etnotix\" ще представи дебютния си албум \"Някъде на изток\" на 26 април в столичен клуб. \n\r\nМузиката им е разнообразна, темпераментна, мелодична и различна. Музиката на \"Etnotix\" е за всички ценители на българския фолклор, погледната през призмата на модерните ритми. \n\r\nИсторията на групата започва преди 4 години по идея на техния продуцент Асен Павлов. В началото са само квартет гъдулки, вокал и перкуси. По-късно се прибавят и останалите инструменти. \n\r\n\"Първият ни албум носи името на най-колоритното ни парче. Искаме да изненадаме публиката, когато дойде. Ще представим всичките парчета от албума, но и парчета от по-късното ни творчество\", отбеляза гъдулката и бек вокал на бандата Деница Дончева в \"България сутрин\". \r\n                    \r\n                    \r\n\"Много интересно е съчетанието на българския фолклор с по-модерни ритми. Определено младите хора показват повече интерес\", добави алтовата гъдулка в групата Латина Буневска пред ", "date": "2018.04.17", "title": "\"Някъде на изток\" – дебютът на етно-рок бандата \"Etnotix\""}
{"url": "https://www.dnes.bg/crime/2018/04/17/chanti-portfeili-spipaha-nezakonni-kitaiski-stoki-v-burgas.373853", "text": "Митнически служители задържаха 16 307 броя недекларирани изделия от еко кожа - чанти, портфейли и табакери на Митница Бургас.\r\nНедекларираните стоки са открити при митническа проверка на корабен контейнер от Китай. Получател на стоките е българска фирма, съобщи Агенция \"Митници\".\r\nНа 4 април митничарите селектирали контейнера за щателна митническа проверка, която е извършена в специализираното хале в Митнически пункт \"Пристанище Бургас - Център\".\r\nПри проверката е установено, че в контейнера се съдържат 9468 броя повече чанти от декларираните и 3839 броя повече портфейли от декларираното количество, както и недекларирани 3000 броя табакери от еко кожа.\r\nНедекларираните общо 16 307 търговски стоки са иззети. По случая ще бъде съставен акт за установяване на административно нарушение. \r\n ", "date": "2018.04.17", "title": "Чанти, портфейли... спипаха незаконни китайски стоки в Бургас"}
{"url": "https://www.dnes.bg/sofia/2018/04/17/roviat-iz-isul-za-nadpisani-ochni-operacii.373799", "text": "Две институции проверяват Университетската болница \"Царица Йоанна – ИСУЛ\" за надписани операции за поставени очни лещи и подменени документи, с които Националната здравноосигурителна каса е ощетена общо със 150 620 лв. през 2016 и 2017 година.\r\nПроверките са по сигнал на очни лекари, изпратен до Министерството на здравеопазването, касата и журналисти. В жалбата докторите, които обаче не са поименно подписани, твърдят, че началникът на Клиниката по офталмология доц. Борислав Кючуков е принуждавал лекари да подменят документацията, с която се отчитат операциите пред НЗОК и да вписват в нея, че са поставени по-скъпи лещи, пише \"Монитор\".\r\nОт сигнала става ясно също, че през 2017 г. в клиниката са извършени 11 операции за катаракта с инплантиране на вътреочна леща. За тази клинична пътека касата плаща по 360 лева. \"Други 312 броя операции за катаракта с имплантация на вътреочна леща са с фалшифицирани истории на заболяването и отчетени неправомерно в НЗОК като травматични случаи по клинична пътека \"Оперативно лечение\" при заболяване на ретина, стъкловидно тяло и травми засягащи заден очен сегмент.\r\r\n                    \r\n                    За тях се плаща по 700 лева, се казва в жалбата. - Само от тази конкретна фалшификация са надвзети пари общо за всички пациенти в размер на 106 080 лв.\", се обяснява в жалбата. В нея пише също, че през 2016 г. в клиниката са извършени само 19 операции за катаракта с имплантация на вътреочна леща, всяка по 360 лева.\r\nДруги 131 операции обаче са отчетени по по-скъпата пътека, по която за всеки случаи касата брои по 700 лева. Те дори твърдят, че началникът на клиниката доц. Борислав Кючуков нареждал устно на лекари да подменят документацията, като вписват по-скъпоплатени клинични пътеки. Това ставало със задна дата.\r\nСлед като няколко човека отказали да правят това, той вече се обръщал с това искане само към свои доверени колеги. \"Даже да имаше няколкогодишна война и България да е фронтова държава, такова точно и то при всички травматично масово увреждане на очите не е възможно\", твърдят медиците, подали жалбата. Според нея началникът на клиниката е пренасочвал и много пациенти за прегледи и лечение в частния си очен център.\n\r\nМинистърът на здравеопазването Кирил Ананиев е разпоредил на Изпълнителната агенция \"Медицински одит\" да извършил проверка по подадения сигнал, казаха от Министерството на здравеопазването. Проверка обаче вече е започнала Националната здравноосигурителна каса, съобщиха от там. Нейни инспектори са преглеждали обстойно документацията миналия вторник, но предстоят още проверки, заявиха от финансово-осигурителната институция.\r\nАко бъдат установени нарушения, Медицинската етична комисия в ИСУЛ също ще свика заседание по случая, каза говорителят на здравното заведение д-р Фани Цуракова. Тя има правомощия не само да налага мъмрения, но и да предлага на министъра на здравеопазването да наложи отнемане на лекарски права за определен период от време, припомниха запознати.", "date": "2018.04.17", "title": "Ровят из ИСУЛ за надписани очни операции"}
{"url": "https://www.dnes.bg/health/2018/04/17/homeopatiia-sled-rajdane-razumno-li-e.373851", "text": "Хомеопатията може да бъде много добра алтернатива за лечение през бременността, когато бъдещата майка и плодът са уязвими към повечето конвенционални медикаменти и изборът на безопасна терапия е силно ограничен. Ето защо предстоящата Световна седмица на хомеопатията – 10-16 април 2018 г., е посветена именно на възможностите на хомеопатичното лечение в периода на бременността и раждането.  \r\nСветовната седмица на хомеопатията се провежда всяка година в над 45 страни по света, включително и в България, като стартира от 10 април, рождената дата на създателя на хомеопатията д-р Ханеман. Идеята на седмицата е да бъдат споделени опитът и знанията на специалистите за възможностите на този вид терапия.\r\n \r\nХомеопатичните лекарства представляват силно разредени субстанции на неорганични соли, минерали, растения и др., които носят в себе си специфичното действие, характерно за веществото, от което са получени. Най-общо казано, механизмът на хомеопатичното лекарство се изразява в подаването на сигнал към организма, който да мобилизира самооздравителните си сили на всички нива: умствено, емоционално и физическо. Хомеопатичното лечение не се противопоставя на конвенционалното, то е част от интегративния подход в медицината. Ето някои възможности, които предлага хомеопатията в периода на бременността и раждането.\r\n\r\n", "date": "2018.04.17", "title": "Хомеопатия след раждане: Разумно ли е?"}
{"url": "https://www.dnes.bg/cars/2018/04/17/tesla-spira-proizvodstvoto-na-model-3-vremenno.373826", "text": "\r\nСега компанията стопира временно производството на своя важен автомобил за масите Model 3. Говорител на компанията обяви пред Bloomberg, че паузата ще бъде използвана, за да „се подобри автоматизацията и за систематично справяне със затрудненията\". Такава мярка не била необичайнa.\r\nTesla вече осъществи подобни прекъсвания по време на началните фази на производството на даден модел. Новинарският портал Buzzfeed, от друга страна, съобщи, че производителят на автомобили е спрял производството си в завода във Фримънт без предупреждение. Служителите трябва или да вземат отпуска, или да останат в къщи без заплащане в продължение на четири до пет дни.\r\nTesla произведе 9 766 броя Model 3 през първото тримесечие. Компанията заяви в изявление от 3 април, че процесът на увеличаване на производството и преодоляване на затрудненията през първите три месеца на годината включва „няколко кратки затваряния на заводите и спиране на производството\".\r\n\"Затварянето за дни в края на даден период е далеч от нормалното\", пише в изявление по електронната поща Кристин Дзичек, директор на индустриалната, социалната и икономическа група в Центъра за автомобилни изследвания.\r\nЗасилването на продукията на Model 3 е от решаващо значение за генерирането на приходи след милиардите долари, които Tesla похарчи за производството, презареждането, сервиза и поправката на много автомобили. Докато Мъск твърди, че компанията ще бъде на печалба и ще генерира положителен паричен поток през третото и четвъртото тримесечие и няма да се нуждае от увеличение на капитала през тази година, анализаторите са скептични за тези прогнози.\r\n„В автомобилния сектор времето е пари, а Tesla изглежда мисли, че има много и от двете\", казва Дейв Съливан, анализатор в AutoPacific.Inc.\r\n„Традиционните производители на автомобили коригират затрудненията преди пускането на колите на пазара\", казва той. „Това поведение на Tesla e необичайно\".\r\nМеждувременно в доклад на група разследващи журналисти си задават сериозни въпроси относно работните условия и стандартите за сигурност в компанията. Последните са описани в доклада като „съвсем недостатъчни“. Освен това се твърди, че Tesla не описва официално всички наранявания на своите служители в заводите си. Сред пострадалите служители имало такива, „които са нарязани с машини, премазани от мотокари, изгорени при електрически експлозии и опръскани с разтопен метал\". „Въпрос на време е някой да бъде убит“, казва бившият служител Джъстин Уайт, който е напуснал компанията в началото на 2017 г.\r\n                    \r\n                    \r\nTesla нарече доклада на Reveal, част от неправителствения Център за разследване, инструмент на \"екстремистка организация\", който се опитва да разедини работниците на Teslа.\r\nТвърденията в доклада са поредният удар върху компанията. В последните месеци Tesla се сблъсква с непрекъснати проблеми. Сред тях са сервизна акция за флагмана Model S, както и пропускането на целта за производство на своя важен Model 3. Илон Мъск трябва да се тревожи и за съдебен групов иск, подаден от акционери, в което 11 бивши служители дават показания на адвокатите на ищците. \r\n", "date": "2018.04.17", "title": "Tesla спира производството на Model 3. Временно!"}
{"url": "https://www.dnes.bg/notifikacii/2018/04/17/pernishka-biznesdama-shefka-na-banda-za-evrofondove.373825", "text": "Служители на ГДБОП разбиха престъпна група, занимавала се с усвояване на средства от еврофондове на територията на Пернишка област, съобщиха от МВР. Операцията е проведена под ръководството на Специализираната прокуратура.\r\n \r\nСпоред събраната до момента информация групата е създадена през 2015 г., а  неин лидер била бизнесдама от Перник, неколкократно осъждана, в т.ч. за  злоупотреби с фондове от ЕС.\r\n \r\nСпецоперацията е проведена на територията на Перник, Радомир и с. Ракеловци, претърсени са пет адреса, на трима участници в схемата са повдигнати обвинения.\r\n \r\nОт адресите са иззети множество документи, печати на нотариуси и други доказателства за престъпната дейност на организираната престъпна група.\r\n \r\nДамата е организирала регистрацията на лица от ромски произход като земеделски производители, изработвала проектите и всички други необходими документи, за да кандидатстват и да спечелят финансиране по мярка 112 на \"Програма за развитие на селските райони\" - \"Създаване на стопанства на млади фермери\".\r\n \r\nЦелта е била европейско финансиране за производство на биохумус чрез преработка на почвата с калифорнийски червеи. Въпросният биотор все по-често се използва от българските фермери за производството на разсад.\r\n \r\nСъс съдействието на ръководителката на групата седем подставени бенефициенти сключили договори за финансиране по програмата с по 48 000 лв. за организиране на производството (в повечето случаи върху земеделски площи, собственост на майката на ръководителката на групата).\n", "date": "2018.04.17", "title": "Пернишка бизнесдама – шефка на банда за еврофондове "}
{"url": "https://www.dnes.bg/notifikacii/2018/04/17/london-veshtestvoto-s-koeto-e-otroven-skripal-techno.373872", "text": "Нервнопаралитичното вещество, използвано за отравянето на бившия руски шпионин Сергей Скрипал и дъщеря му Юлия, е било доставено в течна форма и ще бъдат необходими месеци, докато се премахнат всички следи от него, заявиха британските власти, цитирани от Асошиейтед прес.\n\r\nСпоред британското министерство на околната среда девет места се нуждаят от \"почистване от специалисти\", включително ресторант, посетен от Сергей и Юлия Скрипал на 4 март - деня, когато двамата били открити в безсъзнание на пейка в парк.\n\n\r\nМинистерството каза, че 190 специално обучени войници помагат на служители по околна среда, здравеопазване и отбрана за почистването в английския град Солсбъри.\r\nСпоред британските власти Сергей и Юлия Скрипал са били отровени с произведено в Русия бойно нервнопаралитично вещество, сложено на дръжка на врата на дома на Сергей Скрипал.\n\r\nЮлия Скрипал е изписана от окръжната болница в Солсбъри, където баща й все още се лекува.\r\n \r\n/БТА/", "date": "2018.04.17", "title": "Лондон: Веществото, с което е отровен Скрипал – течно!"}
{"url": "https://www.dnes.bg/sofia/2018/04/17/advokatyt-na-kmeticata-dali-e-podkup-neka-vidim.373875", "text": "Адвокат Върбан Върбанов е защитникът на зрелищно арестуваната кметица на столичния район Младост Десислава Иванчева.\n\n\r\nТой на мястото, където спецпрокуратурата и КОНПИ извършват акция, а телефонът му е бил посочен за контакт от кметицата.\r\nТой разказа, че е пред Спортната палата от 40 минути, но не го допускат до Иванчева.\r\n\"Нямам представа какво става, все още не съм успял да говоря с Иванчева. Не ме допускат до нея. От момента на задържането тя има право на адвокатска защита. Дали защитата ще бъде поета от мен, това вече е друг въпрос. В емоционално състояние е посочила моя телефон. Предполагам, че е можела да посочи още десет\", каза Върбанов.\r\r\n                    \r\n                    На въпрос дали е вярна информацията, че Иванчева е задържана със 70 000 евро подкуп, който бил първи транш от значително по-голяма сума, която е била поискана, адвокатът заяви, че не може да коментира твърдения на медиите.\r\n\"Ако бъде повдигнато обвинение, тогава ще разберем в какво я обвиняват. Може да е всичко\", добави Върбанов. Той обясни, че по телефона му се обадила следователка. ", "date": "2018.04.17", "title": "Адвокатът на кметицата: Дали е подкуп, нека видим!"}
{"url": "https://www.dnes.bg/sofia/2018/04/17/specakciia-i-v-raion-mladost-pr-yt-meropriiatie-tip-ds.373877", "text": "\n\r\nДокато службите арестуваха зрелищно кметицата на кв. \"Младост\" Десислава Иванчева, в сградата на поверената й община влязоха Комисията за противодействие на корупцията и за отнемане на незаконно придобитото имущество (КПКОНПИ). Това обяви Петър Кърджилов, PR на район \"Младост\" във Facebook.\r\n\"В момента в сградата на район \"Младост\" има служители на КПКОНПИ и полиция. Не пускат пускат служители да излязат, нито да влязат в сградата\", пише Кърджилов в профила си.\n\r\nСпоред него служителите на реда не са дали обяснения за действията си пред служителите. Той допълва, че са събирани лични данни на граждани.\r\r\n                    \r\n                    \"За първи път се случва такава организирана нагласена атака срещу Десислава Иванчева\", настоява пиарът.\r\n\"Типично активно мероприятие стил Държавна сигурност\", допълва Кърджилов.\r\nМалко по-късно той обяви, че е излязъл от сградата да говори с медиите, а инспекторите на комисията не го пускат обратно в сградата.\r\nКоментиращи пък питат дали служителите не са де факто арестувани, на което Кърджилов отговаря просто с: \"Да\".\r\nКакто Dnes.bg съобщи по-рано днес, кметът на район \"Младост\" Десислава Иванчева беше арестувана в центъра на София. По първоначална информация тя е заловена с подкуп от €70 000, като тя е поискала доста по-голяма сума - €250 000.\r\nОчевидци на ареста разказват, че по време на акцията на Иванчева й е прилошало и на мястото на ареста е пристигнала линейка.\r\nОт МВР коментираха лаконично, че операцията продължава и тя е насочена срещу корупционни практики в столицата.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.04.17", "title": "Спецакция и в район \"Младост\", PR-ът: Мероприятие тип ДС!"}
{"url": "https://www.dnes.bg/politika/2018/04/17/iz-scenariia-za-bunta-v-sds-chete-i-reve-razmahva-patericata.373864", "text": "\n\r\nРазмахване на патерици, четене на доклади с рев и протоколни трикове са записали в сценария си за бунта срещу Божидар Лукарски опонентите му в СДС.\r\nКакто Dnes.bg вече писа – сбиване, викове, мутри и напрежение разцепиха и малкото останали в синята партия по време на днешното заседание на Националния съвет.\r\nНа форума лидерът Лукарски трябваше да поиска нов консервативно-патриотичен курс на синята партия, а опонентите му се канеха да гласуват оставката му. По време на опитите за провеждане на заседание един от поддръжниците на лидера размаха лист, на който обяви, че е записан сценария за бунта с точни указания кой от опозиционерите каква роля да поеме. Той бе нападнат и свален на земята от опонентите си.\r\r\n                    \r\n                    Малко по-късно седесари разпространиха няколко страници от сценария.\r\n\"Има изключителни пасажи, недостижими и за Холивуд дори\", коментира Борис Марков от Националния съвет на сините.\r\n\n\r\n\n\r\nВ сценария се разиграват и два варианта за протичане на заседанието. Единият е, че Лукарски е свален с гласуване, а другият е, че не е свален.\r\nПри първия се предлага Румен Христов за временен председател до избора на нов. При втория – се иска оставката на главния секретар, за който се припомня, че вече я е подавал веднъж и затова тя се приема.\r\n\r\nВ крайна сметка този сценарий не можа да бъде задействан в пълна степен, защото Лукарски и хората му прекратиха заседанието и напуснаха залата. Бунтарите пък поеха форума в свои ръце и продължиха заседанието.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.04.17", "title": "Из сценария за бунта в СДС: Чете и реве! Размахва патерицата..."}
{"url": "https://www.dnes.bg/notifikacii/2018/04/17/mnogo-pyti-predlagali-na-dyrjavata-da-kupi-chez-no.373880", "text": "От 2011 година насам CEZ Group многократно е предлагала на различни представители на българската държава да закупят българските активи на компанията. Това са съобщили от чешкото дружество по искане на временната комисия, която анализира сделката за ЧЕЗ България.\n\n\r\nИнформацията обяви председателят на комисията Жельо Бойчев (БСП) по време на последното официално заседание на временната комисия. Има очаквания, че депутатите ще поискат срока на дейността им да бъде удължен.\r\nВ отговор на запитване от комисията от Министерския съвет обаче са коментирали, че не са водени преговори с CEZ Group за продажбата на дружествата в България. \rПо отношение на осигуряването на финансирането за сделката нещата се движат \"организирано\", обясниха от \"Инерком България\" пред депутатите от комисията. Водят се разговори с банките, които напредват и се очаква преди финализирането им да се произнесе Комисията за защита на конкуренцията (КЗК), обясни Валентин Захариев.\r\nТой беше категоричен, че всеки от кандидатите е минал през проверка на финансите и собствеността. От CEZ са преценили след тези проверки, че \"Инерком България\" изпълнява критериите и не представлява репутационен риск за тях, допълни още Захариев.\r\n\"Инерком България\" не е участвала в ценовите заявления за новия регулаторен период, съобщи Милена Стоева пред депутатите. Тя посочи още, че CEZ Group е собственик на дружествата в България, докато сделкате не бъде финализирана и те са подготвили заявленията за нови цени до Комисията за енергийно и водно регулиране (КЕВР).\r\n", "date": "2018.04.17", "title": "Много пъти предлагали на държавата да купи ЧЕЗ, но..."}
{"url": "https://www.dnes.bg/sofia/2018/04/17/fandykova-ne-znae-zashto-ivancheva-e-v-aresta-ne-i-bila-shef.373881", "text": "\n\r\nСтоличният кмет Йорданка Фандъкова не знае подробности за ареста на кметицата на \"Младост\" Десислава Иванчева, тя се информирала единствено от медиите. Това призна градоначалникът и отказа да коментира задържането.\r\nФандъкова беше категорична, че не е шеф на районните кметове.\r\n\"Подчертавам, че всички районни кметове са избрани мажоритарно от гражданите на съответния район. Имаме само координационни взаимоотношения. Доста често се бърка, че съм шеф на районните кметове, но това не е така. Шефове са им гражданите, които са ги избрали\", каза кметицата.\n\n\r\r\n                    \r\n                    Тя обясни, че единствените сигнали, които е получавала за нередности в \"Младост\", били свързани със забавени преписки. Фандъкова ги изпращала на вниманието на Иванчева за предприемане на действия.\r\n\"Разглеждани са и на комисия, но при мен са идвали само сигнали и оплаквания за забавени преписки в района\", каза градоначалникът, цитирана от \"Фокус\".\r\nЗабавените процедури били по различни теми, включително и дейности на общината. \"Опитвали сме се да помагаме на район \"Младост\", каза Фандъкова и допълни: \"Не деля кметовете нито по партиен, нито по друг признак. Хората в районите очакват и от мен като кмет на града да свършим работа по ремонти, поддръжка на района и инвестиции. В \"Младост\" изграждаме голяма детска градина. Очаквам да започне и първият етап на парк \"Въртопо\" всеки момент. Взаимоотношенията ни са чисто служебни\".", "date": "2018.04.17", "title": "Фандъкова не знае защо Иванчева е в ареста, не й била шеф"}
{"url": "https://www.dnes.bg/temida/2018/04/17/za-ubiistvoto-na-niagol-31-godini-i-4-meseca-zatvor.373873", "text": "Тримата охранители от варненския мол, които пребиха до смърт психичноболния Нягол преди 3 години, се разминаха с по-леки присъди за престъплението си, след като поискаха делото им да се гледа по съкратената процедура.\n\n\n\n\n\r\nВарненският окръжен съд за втори път ги прати зад решетките, но сега наказанията им са редуцирани с една трета заради съкратено съдебно следствие, съобщиха от пресцентъра на съда.\r\nАнгел Николов получи 11,4 години затвор, а Красимир Димитров и Цветан Маринов – по 10 години.\r\nДелото за убийството на Нягол започна от нулата и бе върнато отново на първа инстанция на друг съдебен състав, след като прокуратурата и подсъдимите бяха недоволни от първото решение. Държавното обвинение поиска по-големи наказания, а обвиняемите - да им бъдат намалени присъдите, или да бъдат признати за невинни.\r\r\n                    \r\n                    Миналото лято тримата охранители получиха общо 49 години затвор. Този път те се възползваха от така нареченото съкратено съдебно производство, при което признават фактите и обстоятелствата, изнесени в обвинителния акт, отказват се от разпити на свидетели, а съдът е задължен от закона да намали наказанието им с една трета.\r\nСпоред разширения петчленен съдебен състав, убийството е извършено по особено мъчителен начин за убития, с особена жестокост и по хулигански подбуди.\r\nТримата мъже ще изтърпят наказанията при първоначален строг режим, като времето, в което са били задържани под стража, ще им бъде зачетено. \r\nДелото за убийството, извършено преди три години, се гледа от нов съдебен състав на Варненския окръжен съд, след като бе върнато от въззивната инстанция за ново разглеждане в края на януари т.г., припомнят от пресслужбата. \r\nПрисъдата може да бъде обжалвана пред Апелативния съд във Варна.", "date": "2018.04.17", "title": "За убийството на Нягол: 31 години и 4  месеца затвор"}
{"url": "https://www.dnes.bg/cars/2018/04/17/arabi-ne-si-popliuvat-pokazaha-kak-uskoriava-kola-s-5007-k-s.373867", "text": "Дубайската компания Devel Motors публикува видео с ускорението на хиперколата Devel Sixteen, оборудвана с W16 двигател с мощност 5007 к.с. Във видеото, публикувано в Instagram и YouTube, се казва, че в случая са използвани едва 20% от мощността на мотора.\r\nС направата на 12,3-литровия агрегат на Devel Sixteen се е занимавала компанията Steve Morris Engines, специализирана в разработката на турбокомпресори и двигатели за драгстери. Моторът с 4 турбини и въртящ момент от 4771 Нм позволява ускорение от 0 до 100 км/ч за 1,8 секунди.\n\r\nОт компанията допълват, че хиперколата им ще може да развие максимална скорост от над 515 км/ч. Цената на Devel Sixteen ще бъда около 2 млн. долара., като освен нея дубайският производител ще предложи още две по-евтини модификации.\r\r\n                    \r\n                    В първия случай автомобилът ще получи V8 мотор с 1500 к.с., а във втория – два V8 двигателя, развиващи общо 3000 к.с. Агрегатите се съчетават с роботизирана скоростна кутия с два съденителя. По-слабата версия ще струва 1,6 млн. долара, а по-мощната – 1,8 млн.\n\r\nВ направата на Devel Sixteen участва и италианската компания Manifattura Automobili Torino. По-рано тя е помагала и за създаването на хиперколите SCG 003 и Apollo Intensa Emozione.\r\n", "date": "2018.04.17", "title": "Араби не си поплюват! Показаха как ускорява кола с 5007 к.с."}
{"url": "https://www.dnes.bg/temida/2018/04/17/krai-na-tec-tormoza-plashtash-parno-a-ne-go-polzvash.373866", "text": "Плащате парно без да го ползвате. На това обаче ще бъде сложено край, след като софиянци спечелиха поредна битка срещу ТЕЦ  в съда.\n\n\n\r\nТричленен състав на Върховния административен съд (ВАС) отмени формулата за дялово разпределение и осъди министъра на енергетиката да заплати общо 870 лева разноски на страната.\r\nМотивите – чрез формулата се изчислява произволно количество топлинна енергия, докато Законът за енергетиката, Законът за енергийната ефективност и Директива 2012/27/ЕС за енергийната ефективност изискват на клиентите да се фактурират действителни количества енергия, съобщиха от пресцентъра на ВАС.\r\r\n                    \r\n                    Съдът приема, че методиката е приета в резултат на допуснати съществени нарушения на административнопроизводствените правила, неясна е по отношение на част от параметрите в нея.\r\nСъдът е приел твърденията на жалбоподателите, че е допуснато противоречие между Директивата за енергийната ефективност на ЕС и разпоредби от Закона за енергетиката.\r\nКонкретните възражения са, че чл. 9 и 10 от директивата изисква фактуриране на действителното потребление на енергията.\r\nТова задължава държавите – членки да въведат прозрачни правила за разпределение на разходите за потребление на топлинна енергия или топла вода в сгради.\r\nЦелта е да се осигури прозрачност и точност при отчитането на индивидуалното потребление, което да даде възможност на потребителите да регулират потреблението си на енергия. \n\r\nПотреблението от отделните клиенти в сградата, отдадена от сградната инсталация се определя по изчислителен път, но въпреки това разпределеното индивидуално потребление ще е по-близо до действителното тогава, когато определеното общо количество топлинна енергия, отдадена от сградната инсталация е максимално близко до действителното, пише в решението на съдиите от ВАС. \n\r\nСпоред тях въпреки измененията и допълненията на Закона за енергетиката, направени с параграф 23 от Закона за енергийната ефективност, подзаконовата нормативна уредба, касаеща определянето на количеството топлинна енергия, отдадена от сградна инсталация на сгради –етажна собственост чрез формулата по чл. 6.1.1 от \r\nметодиката, тя остава непроменена. \n\r\nРешението на 3-членния състав на ВАС може да се обжалва пред 5-членен съдебен състав в 14-дневен срок от съобщението до страните.", "date": "2018.04.17", "title": "Край на ТЕЦ тормоза: Плащаш парно, а не го ползваш!"}
{"url": "https://www.dnes.bg/football/2018/04/17/grisha-ganchev-izrigna-ludogorec-kaparira-titli.373870", "text": "Битката за титлата е предрешена в полза на Лудогорец, а ЦСКА ще се бори да запази второто място. Това заяви собственикът на ЦСКА Гриша Ганчев след представянето на автобиографичната книга на Аспарух Никодимов на Националния стадион днес. \r\nГанчев саркастично поздрави предсрочно Лудогорец за титлата и добави, че и догодина шампионският трофей е капариран в полза на тима от Разград.\r\n \r\n\"Отборът ни е прекрасен. Супер е. Ще се мъчим да запазим второто място, защото титлата е в онзи град. Поздравяваме ги. Ще им пратим един скромен подарък - една шлифовалка, да поразрежат малко и да пратят и на Станислав Тодоров и във футболния съюз малко от нея, защото много хора са действали по този начин\", каза Ганчев пред репортери.\r\n \r\n\"Догодина също ще е много интересно първенството. Битката ще е жестока за второто място. Тези, които си играят нормално, те ще се борят за второто място. Първото е капарирано. Не мисля, че победа на 5-и май би променила нищо, защото то много подизпълнители, много нещо\", допълни той.\r\n \r\nГанчев обвини директорът в Лудогорец Георги Караманджуков, че стимулира финансово съперниците на ЦСКА.  \"Има един Караманджуков ли, какъв е. Той се разкарва с чували с пари по отборите, по съдиите. Него попитайте, аз с такива работи не се занимавам. От ЦСКА никой не се занимава с такива работи, предполагам и от Левски не се занимават. Щом им е хубаво на всички така да ги правят на глупаци, нека си обикаля. Той е богат човек този и ги разнася чувалите с парите. Какво общо имаме ние с Европа. Европа започва там където свършват шкембе чорбата и семките, а тук има и шкембе чорба, и семки\", каза още собственикът на ЦСКА\r\n \r\nОтносно шансовете на \"червените\" в реванша от полуфиналите за Купата на България срещу Левски, Гриша Ганчев каза: \"Не знам къде ще отиде Купата, ще си поиграйкаме с Левски, пък ще видим\".\r\n \r\n", "date": "2018.04.17", "title": "Гриша Ганчев изригна: Лудогорец \"капарира титли\""}
