{"url": "https://www.dnes.bg/stranata/2018/06/24/pojar-goria-v-park-bakadjika-v-iambol.380295", "text": "Пожар пламна в парк \"Бакаджика\" в Ямбол този следобед.\r\nСигналът за огъня е постъпил около 14.10 часа в неделя. Веднага към мястото на пожара са изпратени 3 екипа на пожарната, както и екипи на „Горско стопанство“, които са с техни автомобили, специализирани за пожарогасене, се борят с овладяването на пожара, съобщава „Фокус“.\r\nКметът на Община Тунджа Георги Георгиев обясни, че огънят е възникнал в бивше сечище, но не опасен за населението. \r\nМалко преди 18.00 часа огънят е овладян. Пожарът е засегнал площ от около 30 дка, като огънят е горял само във вътрешността на сечището, не са обхванати горски масиви. \r\nПричините за възникването му предстоят да бъдат изяснени. На място през нощта остава автомобил на „Горско стопанство“, който ще наблюдава да не възникват нови опасности от запалване.", "date": "2018.06.24", "title": "Пожар горя в парк \"Бакаджика\" в Ямбол "}
{"url": "https://www.dnes.bg/cars/2018/06/24/mercedes-benz-napravi-g-class-i-za-voennite.380286", "text": "Концернът Daimler представи на изложението за военна техника Eurosatory 2018 в Париж нова версия на модела Mercedes-Benz G-Class. Тя е поучила името Mercedes-Benz MRV 6.2 и е предназначена за нуждите на армията, съобщава изданиeто Jane's 360.\r\nАбревиатурата MRV означава Multi Role Vehicle - \"многоцелеви автомобил\". Цялата му техническа част е взаимствана от модела Mercedes-Benz LAPV 6.1, който е със задвижване 4х4. Това е шасито G461 с междуосие от 3428 мм, 3,0-литровият дизело V6 с мощност 185 к.с. и двустепенната раздатъчна скоростна кутия. Самият мотор е така конструиран, че да работи и с по-некачествено дизелово гориво.\n\r\nОсновните разлики от обичайната G-Class са порталните мостове, които позволяват увеличение на пътния просвет от 245 до 412 мм. Аналогична конструкция се използва при екстремни \"граждански\" модификации Mercedes-Benz G63 AMG 6x6 и Mercedes-Benz G500 4x4².\r\n                    \r\n                    \r\nОкачването е усилено, като на всяко колела са поставени по два амортисьора. Дължината на военния всъдеход е над 5,5 метра, а височината (включително и тентата в каросерията) надвишава 2,1 метра.\r\nНа борда могат да се качат до 6 човека, като полезният товар е до 3 тона. Машината може да преодолява без проблем препятствие с дълбочина до метър.\r\nКато опция се предлага и бронирана каросерия, а и допълнителна защита на долната част. Възможно е поставянето на различни надстройки на каросерията. Според представител на Daimler, машината е напълно готова за серийно производство.\r\n", "date": "2018.06.24", "title": "Mercedes-Benz направи G-Class и за военните"}
{"url": "https://www.dnes.bg/eu/2018/06/24/makron-otseche-nikoi-da-ne-pouchava-franciia-za-migraciiata.380287", "text": "Френският президент Еманюел Макрон заяви преди минисрещата на върха в Брюксел по въпроса за миграцията, че никой не бива да поучава Франция по този въпрос, защото тази година тя е втората в ЕС по брой приети мигранти, предаде Франс прес. \n\n\nТой каза това в отговор на критиките на Италия срещу френската позиция. \"Нека не забравяме никога нашите ценности, по този въпрос ще бъде непреклонен\", продължи той.\n\r\nРешението на миграционната криза може да бъде намерено в сътрудничество между част от 28-те държави в ЕС, а не между всичките. Нашите ценности са правата на човека, зачитането на държавния суверенитет и европейската солидарност, подчерта френският президент, цитиран от БТА.\r\n                    \r\n                    \r\nНа срещата в Брюксел ще обсъждаме притока на нелегални мигранти и пресичането на каналите за трафик на хора и затова трябва да работим със страните на произход на мигрантите и държавите, през които те преминават транзитно, като Либия, страните на Балканите и Азия, отбеляза Макрон. \"Необходимо е да защитаваме по-добре външните граници, като отделим за това допълнителни инвестиции. Трябва да реформираме Дъблинския регламент и да направим тази система по-ефективна\", подчерта той. \n\r\nОт своя страна германският канцлер Ангела Меркел посочи, че евентуални двустранни или тристранни споразумения между държави от Европейския съюз по вторичното придвижване на кандидати за убежище в блока ще бъдат взаимноизгодни за страните.\n\r\nМеркел обяви, че не очаква на срещата на лидерите от ЕС идната седмица да бъде намерено цялостно решение на проблема с миграцията. \"Затова сключване на двустранни или тристранни споразумения ще е взаимноизгодно\", продължи канцлерката и добави, че по такъв начин отделните страни няма да се налага да чакат всичките 28 членки на ЕС да намерят решение. \n\r\n\"Ще се търсят пътища за разбирателство, които в същото време ще бъдат ефикасни за общите европейски интереси\", каза Меркел, цитирана от ДПА.\n\r\nИталия пък поиска радикални промени в миграционната политика на Европейския съюз, подчерта премиерът Джузепе Конте в кулоарите на днешната среща на лидери от блока, посветена на миграцията.\n\r\nДъблинският регламент, по силата на който мигрантите трябва да кандидатстват за убежище в първата страна от ЕС, в която влязат, трябва да бъде напълно преработен, категоричен бе той.\n\r\nДатският премиер Ларс Льоке Расмусен пък изрази задоволство, че страните от ЕС все повече гледат външните измерения на миграцията, вместо да обсъждат преразпределението в блока. Той отбеляза, че преди година се е обсъждало как да бъде преместен проблемът от една европейска страна в друга, докато сега се обсъжда как да бъде уреден проблемът в тясно сътрудничество със страните, откъдето идват мигрантите.", "date": "2018.06.24", "title": "Макрон отсече: Никой да не поучава Франция за миграцията!"}
{"url": "https://www.dnes.bg/kino/2018/06/24/licemerieto-v-cyrkvata-razkriva-monahiniata.380149", "text": "Историята на Сюзан Симонен, станала монахиня по принуда на своите родители, разказва филмът на Гийом Никлу – \"Монахинята\".\r\nПродукцията е по романа на френския философ Дени Дидро, който разобличава скандалното лицемерие в църквата. Годината е 1760 г. В мемоарите на Симонен се крие истината за отношенията между нея и други монахини.\r\nЗад проповедите за духовно възвисяване в църквата се крият притаени страсти, превърнали се в табу дълги години. А непокорството на героинята е строго наказано.\r\nРоманът на Дидро е приет като скандален и цензурата много време е витаела около творбата. Първата му екранизация прави Жак Ривет през 1966 г.\r\nПроектът Никлу завършва през 2012 г., а ролите поверява на Изабел Юпер, Полит Етиен, Луиз Бургоан, Мартина Гедек, Жил Коен и др.\r\nГледайте \"Монахинята\" на 24 юни от 23:00 часа по телевизия .", "date": "2018.06.24", "title": "Лицемерието в църквата разкрива \"Монахинята\""}
{"url": "https://www.dnes.bg/balkani/2018/06/24/pyrvi-rezultati-ot-turciia-erdogan-vodi-na-izborite.380290", "text": "Държавният глава на Турция Реджеп Тайип Ердоган води на президентските избори в страната, а неговата Партия на справедливостта и развитието печели най-много гласове за парламента, сочат първите предварителни резултати, цитирани от турският ежедневник \"Hurriyet\".\n\r\nСпоред изданието при обработени 20% от бюлетините, на президентските избори води Ердоган с 58,2%. На второ място е кандидатът на Републиканската народна партия Мухарем Индже с 27,3%, на трето е Мерал Акшенер от \"Добрата партия\" със 7,6% от гласовете.\n\r\nСред партиите на парламентарните избори води Партия на справедливостта и развитието с 51,9%, следвана от Републиканската народна партия с 15,6%, Партията на националното действие с 13,1% от гласовете. \"Добрата партия\" е на следващото място с 8,5% от гласовете.\r\n                    \r\n                    \r\nСъщевременно стана ясно, че регионалният лидер на Добрата партия в Ерзурум - Мехмет Дурмаз, е убит при престрелка по време на обиколка в района. При нападението са убити още двама души, твърдят от партията.", "date": "2018.06.24", "title": "Първи резултати от Турция: Ердоган води на изборите"}
{"url": "https://www.dnes.bg/politika/2018/06/24/karakachanov-poiska-toiagata-za-biiachite-na-policai-v-botevgrad.380289", "text": "Вицепремиерът Красимир Каракачанов се обяви в защита на полицаите, нападнати от група роми в Ботевград, след като са се отзовали на сигнал за нарушаване на обществения ред. \n\n\n\"Работата на полицаите е да се борят за опазване на обществения ред, живота и здравето на хората в страната ни. Те ежедневно са на пост, за да имаме всички ние една по-добра и спокойна обстановка за живот. Маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона!\", написа Каракачанов от официалната си страница във Facebook.\r\n                    \r\n                    \r\n\"Полицаите трябва да знаят, че се ползват с моята безапелационна подкрепа да прилагат всички позволени от законодателството мерки, които един служител на реда има, за да разберат нарушителите, че в тази държава има ред, законност и дисциплина и ние повече няма да допуснем тяхното погазване!\", добави военният министър.\r\n      \r\nТой се обяви категорично против думите и действията на различни \"НПО-та и техните клакьори\", които \"шумно заклеймиха мнението на съпругата на моя колега – вицепремиера Томислав Дончев, че са свършили морковите и идва ред на тоягата\". \n\r\n\"Е, господа, дами и там трети такива, каквито се самоопределяте – какво мислите сега? Дошло ли е времето на тоягата или Вие ще си браните подопечния криминален цигански контингент с цената на още невинни човешки животи, само и само да си прибирате лептата по зададената поръчка?\", попита Каракачанов, цитиран от пресцентъра на ВМРО.\n\r\n\"Категорично за пореден път заявявам, че заставам зад българските полицаи  и категорично и отново ще настоявам в законите на Република България да бъде вкарана тяхната неприкосновеност като неизменно право, релевантно с техните професионални задължения\", отбеляза още вицепремиерът.\n\r\n\"Обръщам се към всички български полицаи - изпълнявайте си задълженията, прилагайки изключително и без страх цялата строгост на закона. Вашето задължение е да пазите честните и почтени данъкоплатци в Родината ни. Нарушителите трябва да получат своята \"лепта\" – да видят затворите от вътрешната страна на стените им\", завърши мнението на военния министър.", "date": "2018.06.24", "title": "Каракачанов поиска \"тоягата\" за биячите на полицаи в Ботевград"}
{"url": "https://www.dnes.bg/politika/2018/06/24/borisov-dovolen-vsichki-lideri-ot-es-ni-pozdraviha.380292", "text": "Всички лидери от ЕС поздравиха България за активната й и успешна работа по време на председателството на Съвета на ЕС по темата миграция, заяви министър-председателят Бойко Борисов в Брюксел, където участва в работна среща по въпросите на миграцията и предоставяне на убежище, свикана от Европейската комисия. \n\r\nПравителствените и държавните ръководители подкрепят позицията на България по въпроса с решаването на миграционния натиск в Европа. Френският президент Еманюел Макрон определи позицията ни като добра, подредена и технически издържана, съобщават от правителствената информационна служба. \n\n\n\n\"Така построена като конструкция, темата миграция може да бъде решена за съвсем кратко време. Ако всяка една от страните с външна граница направи като България по темата, въпросът ще бъде решен\", допълни Борисов. \r\n                    \r\n                    \r\nТой допълни, че финансирането на страните на първа линия трябва да продължи, за да се гарантира, че бежанската вълна ще спре. Българският премиер посочи още, че е необходимо да има гъвкави споразумения за изнесените центрове за мигранти извън територията на Европа. \"В тези центрове трябва да има освен медицинска, и юридическа помощ, за да се прекрати това масово тръгване от Африка, Азия и други места\", уточни Борисов.\r\nТой заяви категорично, че България няма да приеме обратно мигрантите, преминали през страната досега, за да стигнат до Западна Европа. Той направи това пояснение в отговор на въпрос на български журналисти в Брюксел.\r\nБорисов съобщи, че държавните и правителствените ръководители на 16-те страни, участвали в днешната среща, са поискали от председателя на ЕК Жан-Клод Юнкер да се прецени какви бюджетни средства може да бъдат пренасочени за охраната на външните граници. \r\nПо думите на премиера, едва когато границите бъдат изцяло охраняеми и има система за разполагане по тях на граничари от ЕС, eдва ттогава страните в Общността могат да носят солидарна отговорност за миграцията. \"За това говори Ангела Меркел, а не сега да ни върнат 60 хиляди - естествено, че няма да се съгласим\", посочи Борисов. \r\nПърво, преди да ми ги върнат, трябва да се съгласят да направим затвори и да ги държим в затворите, добави той по повод вече пристигналите в ЕС мигранти. Премиерът допълни, че досега мигранти, пристигнали в България, са били залавяни по 30-40 пъти на външните граници, защото не желаят да останат у нас.\r\nДа бъдем честни - Гърция, Италия и България, пропускахме мигрантите и те отидоха в Германия. Не си спазихме ангажиментите като външни граници, иначе нямаше да минат, поясни Борисов. По неговите думи така страните от Западна Европа са били наводнени с мигранти, затова сега поставят въпроса да върнат част от тях.\n\r\n\"Ние имахме позиция, че не бива да сме една от няколкото държави, в които да се дават огромни пари без ясни резултати\", заяви още министър-председателят по отношение на обвинението на председателя на БСП Корнелия Нинова, че \"е действал унизително за българския парламент\" за т.нар. експериментални молекули за онкоболните. \n\r\n\"Аз й казах, че ще говоря с Цветанов  да се свика председателски съвет, да слушат какво ще предложат – аз съм \"ЗА\". Това, което казва, че съм тъпкал парламентарната демокрация, е лъжа. Виждам по телевизиите пресконференция на БСП и гледам – тя ми се е обаждала, разпореждала ми, аз съм мислил, бил съм колеблив\", коментира още той.\n\r\nПо темата за исканията на майките на деца с увреждания, Борисов посочи, че в най-кратък срок чака от министрите решение по въпроса и правителството ще направи всичко необходимо за тях след като види разчетите и финансовите възможности на държавата.", "date": "2018.06.24", "title": "Борисов доволен: Всички лидери от ЕС ни поздравиха!"}
{"url": "https://www.dnes.bg/muzika/2018/06/24/otkroveno-bedstvie-edno-si-malka-suzanita-znae-edno-si-bae.380174", "text": "Сузанита е на 15, а вече даде достатъчно поводи за размисъл. Заради нейните изцепки в клипове и социални мрежи се самосезира дори Агенцията за закрила на децата. Естествено, без да открие някакви нередности, пише .\n\r\nМиналата година тя успя да постигне мечтата си - да стане известна и всички да говорят за нея. Към момента се заблуждава, че този интерес е равнозначно на фенове, но все още е далеч от времето, когато може да се мисли за звезда. Дъщерята на Орхан Мурад бе категорична пред \"България днес\" - \"като наложиш името си, ако решиш, тогава можеш да започнеш да възпитаваш. Голотата, средните пръсти и \"мръсните\" танци на сцената са едно, истината каква съм аз в живота е друга\". Може и така да е, но как пък досега не видяхме нещо от \"другата страна\".\r\n                    \r\n                    \r\nНепрекъснато повтаря мантрата, че скандалът продава. Така е, но когато зад даден артист седи само скандал се получава едно голямо нищо. И негативизъм към цялото семейство, което едва ли им е приятно. И понеже натъртва как никой не върти песни на баща й в момента да припомним - Орхан Мурад не стана известен със скандали. И то в далеч по-бурно време. Сигурно пътят му е бил по-трънлив, но пък хората го знаят и до днес. А по негово време също имаше някои по-скандални изпълнители. Които историята забрави... \n\r\nТази седмица Сузанита даде интервю, в което продължава своята безсмислена линия. Чуди се защо хората се възмущават, че правила секс на 15, та то 80% от връстниците й правели. Защото поколението й бързо се развивало. Гаджето й сега завършвало висшето си образование, оставало му само един изпит. По принцип това може да му донесе неприятности, но пък си знаем, че у нас законите са направени, за да не се спазват. А закони има, независимо дали ни харесват, ще се обявяваме за моралисти и т.н. \n\r\nПушела по 4-5 цигари сутрин с кафето, даже не ги допушвала. И в крайна сметка не й даваме парите. То оставаше ние да й ги даваме. И родителите й разрешавали. Благодарна е на същите родители, че не държат да е отличничка. Майчиният съвет гласи: \"По-добре да печелиш от това, което обичаш, отколкото да имаш две-три висши образования, а да няма какво да ядеш\".\r\nВсичко е точно, но защо тези нейни навици не си остават в семейната среда, която ги толерира? Пушенето на марихуана също е противозаконно, независимо дали Сузанита го имитира или не. Пак е неин избор, но да не го натрапва. Защото има родители, които се борят срещу тези зависимости на своите деца. Но видимо тя няма как да го разбере.   \n\r\nНа Сузанита й се възхищавали, \"защото се иска сила, за да си скандален\". Има ли смисъл въобще да говорим за ценности? Всъщност, малката певица не е национален проблем, нито е най-скандалната, нито е най-известната, нито ще направи голяма кариера. Проблемът е, че има хора, които й се възхищават на силата й. \n\r\nЗа радост, има и други тийнейджъри. Които не са скандални, не са медийни герои, но пък в тях е надеждата да станат стълб на едно гражданско общество. Които ще градят, докато други скандализират за малко слава...", "date": "2018.06.24", "title": "Откровено бедствие! Едно си малка Сузанита знае, едно си бае"}
{"url": "https://www.dnes.bg/sport/2018/06/24/senegal-i-iaponiia-sys-zrelishtno-remi-v-ekaterinburg.380293", "text": "Сенегал и Япония врътнаха 2:2 в зрелищен мач от Мондиала в Русия. Това стана в среща от Група Н на турнира, която се игра на стадиона в Екатеринбург.\n\r\nМане даде аванс на африканците още в 11-ата минута, но Инуи възстанови статуквото в 34-ата минута.\n\r\nВ 71-ата минута Ваге даде аванс на африканците, но седем минути след това Хонда изравни и на практика оформи крайния резултат.\n\r\nС това реми интригата ще бъде до самия край, като и двата тима имат шансове за класиране напред. Всичко ще се реши в последните мачове, като в тях Сенегал се изправя с Колумбия, а Япония - с Полша.\n\r\nВ късния мач от тази вечер Полша и Колумбия се изправят в мач, който вероятно ще прати единия от отборите към дома им след груповата фаза на турнира.\r\r\n                    \r\n                    \n\r\n ", "date": "2018.06.24", "title": "Сенегал и Япония със зрелищно реми в Екатеринбург"}
{"url": "https://www.dnes.bg/usa/2018/06/24/trymp-iska-nelegalnite-imigranti-vyn-ot-sasht.380291", "text": "Президентът на САЩ Доналд Тръмп заяви днес, че иска хората, влезли нелегално в САЩ, да бъдат незабавно върнати там, откъдето са дошли без никакви съдебни процедури, предаде Ройтерс.\r\n\"Не можем да позволим на всички тези хора да нахлуят в нашата страна. Когато някой влезе, трябва незабавно, без Съдии или Съдебни дела, да го върнем там, откъдето е дошъл“, поиска Тръмп. \r\n\"Нашата система е подигравка с добрата имиграционна политика, със Закона и Реда. Повечето деца идват без родители\", написа в Туитър президентът Тръмп, цитиран от Ройтерс.", "date": "2018.06.24", "title": "Тръмп иска: Нелегалните имигранти вън от САЩ"}
{"url": "https://www.dnes.bg/politika/2018/06/24/ninova-atakuva-borisov-oproverga-sobstvenite-si-dumi.380294", "text": "Премиерът Борисов опроверга собствените си думи и потвърди нашите, че границата ни е пробита и сигурността застрашена. Това написа лидерът на БСП Корнелия Нинова в профила си в социалната мрежа Facebook. \n\n\"Чухте ли какво заяви премиерът Борисов току-що на срещата на европейските лидери по въпросите на миграцията? Той каза, че ние сме пропускали мигрантите и щом те се намират в Европа, значи са минали през България и Гърция. Това е невероятно. Та нали до днес твърдеше, че ние пазим най-строго европейската граница и получи милиони за това”, попита лидерът на БСП.\r\n„Той призна, че е лъгал, опроверга собствените си думи и потвърди нашите, че границата ни е пробита и сигурността застрашена. Защо Борисов взе този завой? Какво ли ни чака до края на срещата?\", пише лидерът на БСП.", "date": "2018.06.24", "title": "Нинова атакува Борисов: Опроверга собствените си думи!"}
{"url": "https://www.dnes.bg/akoshtete-vqrvaite/2018/06/24/ako-obidite-oven-telec-kakvo-vi-chaka.380163", "text": "Понякога, колкото и да се опитвате, не можете да избегнете спорове и да кажете нещо oбидно. Преди да го направите това вижте какво да очаквате от човека насреща според зодията му. Естествено, ако вярвате на астролозите.\n\r\nОвенът реагира на обидата агресивно и незабавно. И изхвърля всички емоции на мига. Не се чудете, че на следващата среща дори няма да коментира какво се е случило. Но не се заблуждавайте - той помни всичко и няма да забрави критиките срещу себе си. Ако искате да го нараните - продължавайте отново. Трудно ще преживее двоен удар. \n\r\nТелецът може дълго време изобщо да не реагира на обидни думи. На първо място, представителите на знака винаги имат по-важна работа, и второ, те дори могат да проявят съчувствие срещи използващия обиди. Но ако те станат сериозни, няма връщане назад - ще бъдете премахнати веднъж завинаги от списъка с приятели. И не само в социалните мрежи.\r\n                    \r\n                    \r\nБлизнаците могат да реагират на обидата много разнообразно. Например, може да се подиграват на човека, който я е изрекъл, да го представят в най-добрата светлина, или да се преструват, че нищо не се е случило. Или да вдигнат нечуван скандал - способността на представителите на този знак е почти неограничена.\r\nВижте по темата в ", "date": "2018.06.24", "title": "Ако обидите Овен, Телец... Какво ви чака?"}
{"url": "https://www.dnes.bg/stranata/2018/06/24/naprejenie-i-v-botevgrad-kamyni-po-policai-izdirvat-se-6-dushi.380274", "text": "Има напрежение между роми и полицаи в Ботевград, издирват се 6 души, съобщиха от МВР, предаде \"Фокус\".\r\nКъм 23:00 часа в събота е получен сигнал за силна музика в бл. 15 в Ботевград. Когато полицаите отишли на място, се оказало, че се е събрала тълпа пред блока, която е започнала да хвърля камъни и дървета по служебните автомобили. Изпочупени са част от стъклата на полицейските коли. \r\nХулиганските действия са били преодолени. Установени са 6-ма души, които са били по-активни в създалата се ситуация. Те са обявени за издирване. \r\nНяма пострадали полицейски служители. Образувано е досъдебно производство. \r\nОт МВР уточниха, че не е имало стрелба по време на инцидента. ", "date": "2018.06.24", "title": "Напрежение и в Ботевград: Камъни по полицаи, издирват се 6 души"}
{"url": "https://www.dnes.bg/akoshtete-vqrvaite/2018/06/24/top-5-zodii-koito-mraziat-da-se-karat-s-horata.380126", "text": "\r\nТе таят много неща в себе си и крият чувствата си, дори вътрешно да се разпадат. Предпочитат пред другите да са неутрални и да изглеждат спокойни, освен ако не става въпрос за нещо, по което са наистина много запалени. През повечето време ще правят всичко възможно да избегнат конфликтите. Ще преглъщат обидите, ще се държат приятелски и няма да обръщат внимание на човека, който се опитва да създаде някаква драма. \r\n \r\n\r\n \r\nРаците помнят много. Те помнят какво се е случило последния път, когато някой ги е замесил в скандал, колко зле са се чувствали и не искат отново да преживяват такова нещо. Може някакъв спор да е развалял връзките им, да е повлиял пагубно на емоционалното им състояние, затова вече не допускат такава негативна енергия до себе си. \r\n \r\n\r\n \r\nТе не се страхуват от спорове и скандали, но просто нямат време за тях. Прекалено са заети със своите задачи и няма да жертват усъвършенстването си за нищо на света. По-скоро ще помислят за решение на проблема, което не включва викове и обиди. Няма да се разстройват, а ще намерят начин да поправят нещата.\r\n\r\n\r\n ", "date": "2018.06.24", "title": "Топ 5 зодии, които мразят да се карат с хората"}
{"url": "https://www.dnes.bg/mish-mash/2018/06/24/svatba-v-dnes-bg-nashata-kolejka-vasiliia-kaza-da-na-liubimiia-liubo.380273", "text": "Прекрасна сватба зарадва и развесели eкипа на Dnes.bg в иначе хладната съботна вечер.\r\nНашата красива колежка – парламентарното ни острие Василия Пейчева, се реши да остави народните ни представители на спокойствие за една седмица и да каже заветното \"Да\" на своя любим Любо. И разбира се, да ни покани на цветна градинска сватба по случай влизането й в тима на омъжените.\n\r\nЕ, не й беше трудно да каже \"Да\". Но пък беше много весело. А в разгара на купона Василия хвана микрофона и отново доказа, защо е нашата Силвия Кацарова, в дует с нашия главен редактор Златко Желев.А на нас остава да пожелаем на младоженците всичко, което е по-хубаво от прекрасна сватба с верни приятели и очарователни шаферки, да им се случи!\r\r\n                    \r\n                    И разбира се - обичайте се и се забавлявайте, творете красота, идеи и деца, пътувайте по цялата земя и не на последно място - посетете много мачове на Арсенал. Пък с такава подкрепа сигурно скоро ще станат шампиони!\n\r\n", "date": "2018.06.24", "title": "Сватба в Dnes.bg: Нашата колежка Василия каза \"Да\" на любимия Любо"}
{"url": "https://www.dnes.bg/stranata/2018/06/24/trafik-na-kapitan-andreevo-lesovo-i-kalotina.380275", "text": "На българо-сръбската граница трафикът е интензивен на ГКПП \"Калотина\" за леки автомобили на вход, съобщиха от ГД \"Гранична полиция\", предаде \"Фокус\".\r\nИнформацията за трафика на граничните пунктове е към 13:30 часа. \r\nНа българо-турската граница трафикът е интензивен на ГКПП \"Капитан Андреево\" за товарни автомобили на изход и на ГКПП \"Лесово\" за леки и товарни автомобили на изход. \r\nНа българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.06.24", "title": "Трафик на \"Капитан Андреево\", \"Лесово\" и \"Калотина\""}
{"url": "https://www.dnes.bg/obshtestvo/2018/06/24/korneliia-ninova-gerb-iztegliat-dyrjavata-ot-sigurnostta.380272", "text": "Мотивите за вота на недоверие не са свързани само с бягството на затворника в Ловеч, те са много по-дълбоки - ГЕРБ изтеглят държавата от сигурността, каза лидерът на БСП Корнелия Нинова.\n\n\n\n\n\"Обещанието за 6000 нови полицаи, във всяко село полицай, не се случи. Битовата престъпност расте. Има стотици конкретни примери\", каза Нинова пред bTV. \r\nСпоред нея Валентин Радев не си е на мястото, но не само в това е проблемът. \r\n\"Проблемът е в това, че правителствата на ГЕРБ системно, упорито, последователно изтеглят държавата от сигурността, от конституционното и изконното задължение държавата да пази границите и да охранява народа си\", заяви Нинова. \r\r\n                    \r\n                    Тя даде пример със Закона за частната охранителна дейност, с който се прехвърля охраната на народа в частни ръце. \r\n\"Миналата или по-миналата седмица внесоха още законодателни предложения да се прехвърли на общините ангажиментът да създават полиция и структури. Големият проблем и голямата разлика между нас е, че управляващите изтеглят държавата от ключови сектори, които не само в България, а и в света са задължение на държавата\", поясни Нинова. \r\nПо думите ѝ същото е направено и в образованието, и в здравеопазването.\r\nВъв връзка с казаното от вътрешния министър Валентин Радев БСП да внимава с критиките, за да не демотивира състава на МВР, Нинова заяви, че не критиките ги демотивират и обяви, че БСП няма да спре с критиките, докато има недостатъци и проблеми в управлението на системата сигурност. \r\n\"Назначаването на политически фигури, които нямат нищо общо с професионализма, изпълняването на политически поръчки е истинската причина, която демотивира полицаите, а не критиките. Дано да е професионалист, да не е социоложка\", каза Нинова. \r\nСпас Панчев иска да се явява сам на местни избори срещу БСП, а беше с нас на парламентарните, защото не може да мине границата от 4%, каза Нинова във връзка с решението на ЗС \"Александър Стамболийски\" да напусне коалиция \"БСП за България\".\r\n\"Ние сме коалиция, която има договор, че ще се явяваме всички заедно на всички избори. Г-н Панчев иска да се явява самостоятелно на местни избори срещу БСП, каквото е правил други пъти. На парламентарни избори е заедно с БСП, защото не може да прехвърли границата от 4% сам, а на местни избори сам и срещу БСП. В понеделник ще се съберем ръководството и коалиционните партньори, ще решим какво ще правим\", каза Нинова. Тя обърна внимание, че общинските съветници на Спас Панчев гласуват срещу кметове на БСП. \r\nПопитана какво се случва с депутатите Спас Панчев и Димитър Георгиев от ЗС \"Александър Стамболийски\", които напускат коалицията \"БСП за България\", Нинова заяви, че това ще се реши на заседанието на ръководството и парламентарната група в понеделник. Попитана дали я притеснява, че депутатите на ПГ на \"БСП за България\" могат да станат 78, Нинова отговори: \"Не, важни са принципите и чистотата в политиката, която залагаме да продължи по същия начин и да няма двойственост на интереси\", каза лидерът на БСП. \r\nБойко Борисов е изключително притеснен, че беше разкрит тайният смисъл на разговорите за мигрантите, който ще се проведе днес в Брюксел\", каза лидерът на БСП във връзка със срещата на лидерите на страните от Европейския съюз в Брюксел в опит да разрешат дълбоките си различия по въпроса за миграцията. \r\n\"Информацията дойде отвън, а както обикновено българското правителство мълчи. Например от Франция, че по време на срещата на върха в София, от която ние видяхме само разходката по моста на влюбените до НДК, че по време на тази среща са водили разговори за подписване на двустранни споразумения, например между Германия и България, Германия и Гърция да се върнат тук мигрантите, които са минали оттук през България\", каза Нинова.\r\nВъв връзка с казаното от вицепремиера Красимир Каракачанов, че няма такива споразумения, Нинова заяви: \"Такива споразумения няма и аз не казвам, че има, а че е имало разговори, което се потвърждава от изказвания на европейски лидери\".\r\nЛидерът на БСП заяви, че ще признае, че премиерът Бойко Борисов е откровен, че няма да приема мигранти, ако като се върне заяви, че отменя изречението \"България гледа на мигрантите като на работна сила, която ще оправи икономиката\" от Националната стратегия в областта на миграцията, убежището и миграцията.\r\n\"Г-н Борисов се държи странно последните дни и седмици. Поведението му в петък беше много изненадващо. Министър-председателят дотича изненадващо за всички в парламента. И направи едно изказване, че винаги ще идва, ако го викаме спокойно, а не истерично. Как една година не се ядоса и не дойде в парламента? Обърнете внимание, че в петък нито веднъж в речта ми нямаше искане да дойде Бойко Борисов\", каза тя. \r\nПопитана кога за последно е имала неформален разговор с премиера Бойко Борисов, Нинова заяви: \"В края на 2017 г., след като три пъти по негово нареждане парламентът отхвърли онези иновативни лекарства за онкоболните, при мен на \"Позитано\" дойдоха майки с деца. Тежък разговор и тежка среща. Преглътнах си всички емоции и му звъннах и му казах: \"Това просто трябва да го промениш\", каза Нинова и поясни, че това не е добър пример за парламентарна република и парламентарна демокрация. \r\n\"Разговорът беше извън политиката. Обясних му човешки, че не може да остави онкоболните в това състояние. Той просто нареди на групата си да гласуват обратно, което е унизително за българския парламент, но поне решихме въпроса\", допълни тя. ", "date": "2018.06.24", "title": "Корнелия Нинова: ГЕРБ изтеглят държавата от сигурността! "}
{"url": "https://www.dnes.bg/politika/2018/06/24/cherveni-kritiki-kym-vlastta-a-mvr-shefyt-pod-vola-tele-se-tyrsi.380271", "text": "ГЕРБ промени закона за МВР, за да опазят военните границите. Ако искат да ни критикуват, това само ни дава повод да кажем какво сме направили. Това заяви министърът на вътрешните работи Валентин Радев на брифинг в централата на ГЕРБ по повод критиките към МВР, отправени от лидера на БСП Корнелия Нинова.\n\r\nМВР шефът посочи, че извънредният брифинг цели да опровергае някои внушения, които са се чули тази сутрин от лидера на БСП Корнелия Нинова по една от телевизиите. \n\r\n\"В началото започна с битовата престъпност и говори, че трябвало да назначим 6000 полицаи. Няма никакви 6000 полицаи“, каза министърът. \"в управленската ни програма сме записали поне 1000 униформени и досега сме назначили 1700, посочи още МВР шефът.\r\n                    \r\n                    \r\nТой прочете част от управленската програма е написано „Полицейско присъствие във всяко населено място. Териториално преразпределение на кадровия ресурс с цел увеличаване на униформения полицейски състав в малки и средно голями населени места чрез назначаване на поне 1000 униформени служители и жандармерия\". \n\r\n\"Това е текстът, така беше и в предизборната програма, почти същото сме пренесли в програмата за управление на правителството. Г-жо Нинова, както и всички, които се интересуват от темата - става дума за 1000. Ние сме назначили 1700 досега“, подчерта Радев. \n\r\n\"Не знам кой я съветва\", каза по адрес на БСП Валентин Радев. Според него е абсурдно и твърдението на Нинова, че ГЕРБ се оттегля от сигурността. \n\r\n\"Как може да го каже човек, който е присъствал в политиката и би трябвало да знае, че ГЕРБ идвайки на власт създава правила\", посочи министърът и обърна внимание, че ГЕРБ е променила законодателството.\n\r\n\"Премиерът днес нищо няма да подписва. Ние мислим като председателство. Борисов и Орбан мислят еднакво. Ние казваме \"Затваряме границите\", те ни се подиграват. Много ясно, че не говорим буквално. Как да опазим 3 хиляди километра граница на Гърция? Казваме условно, че ще затваряме границите\", заяви още Радев.\n\r\n\"Какво правим ако влязат у нас толкова мигранти, колкото са в Гърция? ГЕРБ има правила. Ние не сме зверове тук. Още нещо, което ме засегна, е за онкоболните. Тя каза, че тя му се е обадила. Аз бях с премиера. Той се обади на Цветанов и каза \"Съберете групата и помислете\". И това ако е нареждане\", възмутен е Радев.\n\r\n\"Това е спекулация от страна на Нинова, за това й отговаряме. Присъствал съм на всички разговори на премиера за мигрантите. Искам да подчертая - ГЕРБ създава правила, те ги разрушават. Тайни преговори и аз се чудя от къде знае Нинова за тайни преговори. Благодаря за критиките, ако виждат такива, но да кажат - къде бъркаме в политиката си?\", призова Радев.\n\r\n\"Под вола теле се търси, аз друго не виждам. Може би е от завист\", допълни министърът.\n\n\n\n\r\n\"Нищо ново няма покрай затворника. Той е жив и здрав, не е ранил никой. Всичко е по правилата. Стреляно е във въздуха. Той може да е престъпник, но ние пазим всички граждани\", обясни Радев.\n\r\n\"Чухме вота. Аз ще изляза и ще отговоря на всяка забележка. Нека хората кажат дали съм се справил\", каза министърът.\n\r\n\"Подозирам завист и ревност от страна на опозицията, защото се справяме добре с проблема с мигрантите\", каза председателят на Правна комисията и Данаил Кирилов. \n\r\n\"Бежанските лагери в България са празни и това е в резултат на политиката, която води правителството на ГЕРБ\", каза Кирилов, цитиран от \"Фокус\".\n\r\nТой благодари на премиера Бойко Борисов, че в петък е реагирал на провокацията в пленарна зала и на скандалното поведение, което е афиширала опозицията. \n\r\n\"Ясно е, че срещата в днешния ден е координационна, че няма да се поемат правни ангажименти, а ще се консултират и консолидират позиции, т.е. че ще се преговаря по ключови проблеми в този въпрос“, каза Кирилов, визирайки днешната среща на европейските лидери в Брюксел, посветена на темата с миграцията.", "date": "2018.06.24", "title": "Червени критики към властта, а МВР шефът: Под вола теле се търси!"}
{"url": "https://www.dnes.bg/akoshtete-vqrvaite/2018/06/24/priz-s-otricatelen-znak-za-za-nai-groznoto-kuche-v-sveta.380270", "text": "\\Кучешките изложби си имат своя аналог с отрицателен знак - конкурс за най-грозно куче в света! Тази година \"призът\" грабна деветгодишен английски булдог.\r\nБулдогът За За спечели титлата в конкурса в Петалума, съобщи БТА. Собственичката на кучето Меган Брейнард от Анока, Минесота, ще получи 1500 долара. Тя го прибрала от приют за кучета.\r\nУчастващите в ежегодния конкурс кучета показват недостатъците си - някои нямат козина, а други са с увиснали езици.\r\nКучетата и собствениците им минават по червен килим. Четириногите са оценявани от жури.\r\nСред претендентите за титлата бяха черноглава кръстоска между китайско качулато куче и дакел, булдог с прекалено набръчкана кожа и пекинез.\r\nМиналата година победител в конкурса стана неаполитанският мастиф Марта.\r\nКонкурсът се състоя за 30-и път.", "date": "2018.06.24", "title": "Приз с отрицателен знак: За За – най-грозното куче в света"}
{"url": "https://www.dnes.bg/cars/2018/06/24/ambiciozna-ideia-v-irlandiia-zabrana-i-na-dizela-i-na-benzina.380268", "text": "Властите в Ирландия обявиха намеренито си да забранят използването на територията на страната на всякакви автомобили с двигатели с вътрешно горене, независимо от горивото им. Това съобщава Autocar, което цитира премиера на Ирландия - Лео Варадкар.\n\r\nПо думите му, забраната няма да влезе в действие сравнително скоро, но след като това се случи, Ирландия ще стане една от най-екологично чистите държави в Европа. Според Варадкар, подобна стъпка ще доведе до огромни промени в живота на хората в страната, като тя може да бъде осъществена само с пълната подкрепа на обществото.\n\r\nЗасега няма яснота дали забраната ще засегне и автомобилите с хибридни силови агрегати – нещо, което в съвсем близко бъдеще смята да направи съседна Великобритания. Там идеята беше пълният отказ от колите с двигатели с вътрешно горене да влезе в сила през 2040 г., но група кметове на големи градове настояха пред министъра на екологията Майкър Гоув, това да се случи 10 години по-рано.\r\n                    \r\n                    \r\nЗасега подобна инициатива не се приема от властите на Острова. Забраната на автомобили с двигатели с вътрешно горене готвят още някоко държави. В Германия, например, вече се забранява влизането на дизелови коли в големи градове като Щутгарт и Хамбург.\n\r\nВ щата Калифорния, в Индия и в някои райони на Китай пък се подготвя пълна забрана на продажбата на бензинови и дизелови коли. Същото важи и за Норвегия, където властите смятаха да въведат ограничението още от 2025 г., но след това смениха стратегията си и сега поощряват шофьорите масово да преминават на електромобили и хибриди.\r\n", "date": "2018.06.24", "title": "Амбициозна идея в Ирландия: Забрана и на дизела, и на бензина"}
{"url": "https://www.dnes.bg/politika/2018/06/24/siderov-ne-vidia-argumenti-vyv-vota-na-nedoverie-na-bsp.380276", "text": "БСП няма сериозни аргументи за вот на недоверие в сектор \"Сигурност\" и го внася колкото да отбележи края на Европредседателството. Това мнение изрази пред БНР председателят на парламентарната група на Обединените патриоти Волен Сидеров. \n\n\nСпоред лидера на \"Атака\" в обществото няма нагласа за смяна на управлението:\r\n   \r\n\"Нямат сериозни аргументи. Професионалният политик трябва да каже нещо все пак по-точно и конкретно, не може да се каже „Хората нямат доверие в МВР“ – те хората нямат доверие в нищо, в никоя институция. Да кажеш това, не е професионално\", отбеляза Сидеров.\r\n                    \r\n                    \r\nПо думите му все пак е възможно да има осезаемо полицейско присъствие в селищата, които са най-застрашени от битовата престъпност. „Дори два пъти на ден да минава патрулка - това респектира“, смята лидерът на Атака.\n\r\nЧудесна, макар и закъсняла нарече Сидеров позицията, която България ще защити на днешния форум за миграцията в Брюксел:\n\r\n\"Да затвори границата Европа и да връща всеки незаконен пришелец и лагерите да бъдат извън Европа - това са чудесни точки. В Брюксел този път няма да е така гладко, ще има различни гласове. Надявам се Борисов да удържи това, което каза в парламента, да настоява за тези точки и най-после да се чуе гласът на България като равноправен член на ЕС\", заяви още националистът.\r\nСидеров коментира и исканията на майките на деца с увреждания и лично се ангажира с подкрепа за тях.\n\r\n\"Казах им това, което можем да направим. Имаме двама души в Комисията по социални въпроси. Казах, че ще осигурим достъп на техни представители, когато комисията работи и евентуално някакво компилиране на текстовете – най-важните неща, на които държат, по някакъв начин нашите колеги да ги вкарат в закона, който предстои да бъде приет.\r\nТова, което може да се компилира от техните текстове, от това, което сега се готви в социалното министерство, така да се каже – да лобираме да влязат техните искания. Това е, което можем да направим. Другото е въпрос на изпълнителната власт“.\r\n ", "date": "2018.06.24", "title": "Сидеров не видя аргументи във вота на недоверие на БСП"}
{"url": "https://www.dnes.bg/sport/2018/06/24/arjentinci-nedovolni-hyrvatiia-s-rezervite-sreshtu-islandiia.380281", "text": "Хърватия ще бъде без част от титулярите си в последния си мач от груповата фаза на Мондиал 2018 срещу Исландия. Възпитаниците на Златко Далич вече си осигуриха класиране за осминафиналите, както и почти сигурното първо място в група \"D\".\n\r\nМарсело Брозович пропуска мача заради наказание, а още петима футболисти от състава - Иван Ракитич, Шиме Връсалко, Анте Ребич, Марио Манджукич и Ведран Чорлука \"висят\" с картони и почти сигурно ще получат почивка.\n\r\nНовината не е добра за Аржентина, тъй като южноамериканците се надяват на победа на Хърватия, за да може техен евентуален успех над Нигерия в другия мач от групата да им гарантира място в елиминациите.\n\r\n\"Напълно разбирам притесненията на Аржентина и желанието им да излезем с всичките си титуляри срещу Исландия. Но ние трябва да мислим първо за себе си и за това, че футболистите с картони не би трябвало да играят. Естествено крайното решение е на треньора. Всеки един от нас е готов\", коментира централният защитник Деян Ловрен.\r\n                    \r\n                    \r\nИма голяма вероятност титулярният страж Даниел Субашич също да получи почивка за сметка на Ловре Калинич.\n\r\n\"Няма значение кой ще излезе на терена. Нашата единствена мисъл ще бъде да продължим победната си серия и да вземем нови три точки\", гарантира Калинич.\n\r\nЛоврен пък счита, че неговият съотборник от полузащитата Лука Модрич е кандидат за \"Златната топка\".\n\r\n\"Модрич не получава достатъчно внимание, само защото е от по-малка страна. Ако беше германец или испанец, той сигурно вече щеше да е взел \"Златната топка\". Той е невероятен, без съмнение един от най-добрите в света\", заяви Ловрен.\n\r\n\r\n ", "date": "2018.06.24", "title": "Аржентинци недоволни: Хърватия с резервите срещу Исландия"}
{"url": "https://www.dnes.bg/crime/2018/06/24/beleznici-za-dvama-spipaha-gi-s-narkotici.380279", "text": "Криминалисти на ОДМВР - Пазарджик задържаха двама мъже за притежание и разпространение на наркотици, съобщават от МВР.\n\r\nОперацията по противодействие на наркорзапространението е реализирана в събота на територията на областта под наблюдението на Прокуратурата. Тя е проведена след продължително разследване на служители от сектор \"Противодействие на криминалната престъпност\" в Областната дирекция на МВР. \n\r\nВ резултат на проведените действия е задържан 28-годишен наркодилър, жител на село Огняново. При извършените претърсвания в жилища, обитавани от него, както и в дома на баща му, са открити общо 91 грама марихуана, един грам амфетамин и три електронни везни.\n\r\nВ рамките на полицейските действия е задържан и негов приятел на 20 години от същото село. При обиск у него криминалистите намерили и иззели близо 26 грама марихуана.\r\n                    \r\n                    \r\nСлед 24-часовото задържане на двамата мъже, с прокурорско разпореждане, на 28-годишния мъж срокът на ареста е удължен до 72 часа. Работата по случая продължава.", "date": "2018.06.24", "title": "Белезници за двама, спипаха ги с наркотици"}
{"url": "https://www.dnes.bg/obshtestvo/2018/06/24/sedmicata-zapochva-s-po-hladno-vreme-na-mesta-shte-prevali.380278", "text": "С хладно време ще започне новата работна седмица, сочи прогнозата за времето на НИМХ-БАН.\n\r\nПрез нощта над по-голямата част от страната ще е предимно ясно. Утре над западната половина ще има временни увеличения на облачността и на места, главно в планинските райони, ще превали и прегърми. \n\r\nНад Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24 и 29 градуса, в София около 24 градуса.\n\r\nВ планините ще се развива купесто-дъждовна облачност и на места ще има краткотрайни валежи от дъжд и гръмотевици. Ще духа до умерен югоизточен вятър. Максималната температура на височина 1200 метра ще е около 16 градуса, на 2000 метра - около 8 градуса.\r\n                    \r\n                    \r\nПо Черноморието ще бъде предимно слънчево с временни увеличения на облачността. Ще духа до умерен североизточен вятър. Максимални температури по крайбрежието 22-24 градуса. Температурата на морската вода е 24-25 градуса. Вълнението на морето ще бъде 2-3 бала.\r\n ", "date": "2018.06.24", "title": "Седмицата започва с по-хладно време, на места ще превали"}
{"url": "https://www.dnes.bg/stranata/2018/06/24/na-praznik-presyzdadoha-rituala-eniova-bulia.380282", "text": "\n\r\nРегионалният Етнографски музей в Бургас пресъздаде тази сутрин ритуала Еньова буля по повод Еньовден.\r\nЗа Еньова буля всички моми се събират в една къща и там обличат 5-6-годишно момиченце като булка - с дълга бяла риза и червена връхна дреха, наречена кават. Забулват го с червено було. На главата му поставят сребърна пара и венец от еньовче. \nЕдна яка мома вдига Еньовата буля върху раменете си и цялото шествие започва да обикаля селото, нивите, градините, кладенците и чешмите. През цялото време момите пеят Еньовденски песни, разказва за обичая Булфото.\r\nС тази ритуална обиколка те искат да измолят здраве и плодородие.\r\nНа Еньовден звездите слизат на земята и баят на билките, слънцето също им дава лечебна сила. Берат ги рано преди изгрева. \r\nСплита се венец от 101 билки, през който се провират за здраве и за предпазване от зло млади и стари.", "date": "2018.06.24", "title": "На празник! Пресъздадоха ритуала Еньова буля"}
{"url": "https://www.dnes.bg/politika/2018/06/24/bylgariia-dokaza-che-moje-da-se-spravi-s-bejanskiia-natisk.380284", "text": "България доказа, че като страна на първа линия, може да се справи с бежанския натиск, обяви пред журналисти в Брюксел премиерът Бойко Борисов преди началото на работната среща по въпросите на миграцията и предоставяне на убежище, съобщиха от правителствената информационна служба. \n\n\nМинистър-председателят посочи, че добрите резултати, които страната ни отчита с опазването на външната граница на ЕС, се дължат както на добрата работа на гранична полиция и ФРОНТЕКС, така и на споразумението с Турция.\n\r\nПремиерът подчерта, че както страните в ЕС, така и държавите от Западните Балкани, трябва да бъдат защитени. Борисов припомни позицията на България, която ще изложи и на срещата – незабавно затваряне на външните граници на ЕС и задължителното преминаване през граничните пунктове, релокацията на вече влезли в територията на ЕС мигранти и активна работа на споразуменията с трети страни.\r\n                    \r\n                    \r\nБългарският премиер заяви още, че страната ни показва как успешно може да бъде защитена външната ни граница и да се справи с миграционната вълна. Той ще настоява като председателстващ Съвета на ЕС да бъде намерено съгласие между всички държави-членки по темата с миграцията.\n\r\nБорисов бе категоричен, че България, като страна на първа линия, заедно с Гърция, Италия и Испания, не може да се съгласи с позицията за връщане на вече намиращите се в Европа мигранти в държавите на първа регистрация. По думите му това би утежнило ситуацията в тези страни чрез прехвърлянето им на двойни отговорности - по опазване на граници и грижи за бежанците на тяхна територия.\n\r\n\"Винаги съм заявявал, че паниката не е добър съветник. Повтаряме същото упражнение вече няколко години за нещо, което би могло да бъде решено по бърз начин от всички държави членки на ЕС, а и не само от тях, защото и страните от Западните Балкани, които не са членки, също трябва да бъдат защитени\", заяви още Борисов.\r\nИма три неща, които да се направят едновременно - незабавна защита на външните граници на ЕС, веднага, призова Борисов. По неговите думи е необходимо също мигрантите, пристигнали в ЕС, да бъдат върнати там, откъдето са дошли. Той предложи сключване на споразумения като договореността с Турция, и с Тунис и Йордания, където бягащите от война да бъдат подслонявани и подпомагани в изнесени центрове.\r\nТези три неща трябва да действат заедно и да се направят незабавно, заяви премиерът.\n\r\n ", "date": "2018.06.24", "title": "България доказа, че може да се справи с бежанския натиск!"}
{"url": "https://www.dnes.bg/notifikacii/2018/06/24/angliia-razbi-panama-hari-kein-s-hettrik.380285", "text": "Англия разпердушини дебютанта Панама с 6:1 в мач от Група G на Световното първенство по футбол.\r\nХари Кейн вкара хеттрик след две дузпи през първото полувреме (22 и 45) и рикошет през второто (62), с което стана едноличен голмайстор в турнира с 5 гола. Два гола добави Джон Стоунс (8, 40), а веднъж се разписа Джеси Лингард (36). Историческият първи гол за Панама пък бе дело на резервата Фелипе Балой в 78-та минута.\r\nТака Англия спечели и втората си среща в Група G и има абсолютно равни показатели с другия лидер Белгия - 6 точки и голова разлика 8:2. Заради по-малкото получени жълти картони обаче \"Трите лъва\" ще бъдат на първата позиция и ще се нуждаят дори от равенство в мача с \"червените дяволи\", за да я запазят.\r\nДвата отбора вече се класираха за осминафиналите.", "date": "2018.06.24", "title": "Англия разби Панама, Хари Кейн с хеттрик"}
{"url": "https://www.dnes.bg/balkani/2018/06/24/hiliadi-v-skopie-na-protest-sreshtu-novoto-ime-na-makedoniia.380283", "text": "Нова вълна на недоволство бе изразена в македонската столицата Скопие.\r\nПод мотото \"Никога Северна, винаги Македония\" и \"Не искаме да живеем в Северна Македония\", демонстранти се събраха пред сградата на парламента в западната ни съседка.\r\nТе се обявиха против подписания преди седмица в Преспа договор, който слага край на спора за името и поискаха документът да бъде обявен за невалиден.\r\nНа този фон гръцкият външен министър обяви, че днес ще подпише, а още утре сутрин ще изпрати писмата до ЕС и НАТО, в които Гърция заявява, че няма да се противопоставя на пътя на Република Македония към евроатлантическата интеграция.\r\n\r\n ", "date": "2018.06.24", "title": "Хиляди в Скопие на протест срещу новото име на Македония"}
{"url": "https://www.dnes.bg/obshtestvo/2018/06/24/da-pluvash-s-kauza-za-zdraveto-i-bydeshteto-na-deca.380280", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНеобичайна благотворителна акция впечатли Русе. 24-годишният Теодор Цветков плува в продължение на четири часа с една ръка, изминавайки общо 10 км в езерото Липник.\r\nКаузата му е да събере средства за изграждане на комплекс, който да помага за възстановяването на деца с увреждания.\r\nТеодор е познат с голямото си сърце и с любовта си към водния спорт. През 2017 г. той отново плува благотворително в езерото, за да събере средства за рехабилитацията на 3-годишно момиченце.\r\n ", "date": "2018.06.24", "title": "Да плуваш с кауза: За здравето и бъдещето на деца!"}
{"url": "https://www.dnes.bg/notifikacii/2018/06/24/zavyrshihme-s-pobeda-v-ligata-na-naciite.380288", "text": "Мъжкият национален отбор по волейбол на България завърши по възможно най-добрия начин участието си в дебютното издание на Волейболната лига на нациите. Съставът, воден от селекционера Пламен Константинов, победи трудно Република Корея с 3:2 (19:25, 25:22, 25:18, 22:25, 15:12) в последния си двубой, игран в иранската столица Техеран.\n\r\nНай-резултатни за успеха станаха Розалин Пенчев и Валентин Братоев, които имат по 21 точки, докато Светослав Гоцев се отличи с 12 точки. Сун-Мин Мун отбеляза 15 точки за корейския отбор.\n\r\nБългария завърши надпреварата на 11-ото място в крайното класиране с 6 победи от общо 15 сблъсъка и актив от 17 точки.\n\r\nСледващото предизвикателство пред тима е световното първенство, на което България е домакин заедно с Италия. Шампионатът на планетата ще се проведе от 9 до 30 септември, а градовете у нас, които ще приемат мачове от надпреварата, са Варна, Русе и София.\r\n\r\n ", "date": "2018.06.24", "title": "Завършихме с победа в Лигата на нациите"}
{"url": "https://www.dnes.bg/obshtestvo/2018/06/24/protestirashtite-maiki-ne-priemat-izvinenieto-na-manolov.380269", "text": "Протестиращите майки на деца с увреждания ще търсят правата си в съда срещу хора, които публично ги дискриминират, обяви една от тях - Ина Маринова.\n\r\nТя не приема извинението на лидера на КТ Подкрепа Димитър Манолов, който през седмицата им каза да се засрамят и да си приберат нещастните деца от улицата. Манолов съжали за думите си и обясни, че не са изтълкувани правилно.\n\r\nМайките ще продължат с палатковия си протест в страната до приемането на закон за личната помощ, с който всеки човек с увреждане ще получава подкрепа според нуждите си.\n\n\n\n\n\r\n \r\nРеално протестите на майките текат три години, като за това време са организирани шест демонстрации. \"Всички бяха с искане за Закон за личната помощ и никой до момента не обръщаше внимание. Сега изведнъж, откакто създадохме фланелката \"Системата ни убива\", някак обществото ни забеляза и се активизираха лицата, които реално спъват една реформа\", каза Ина Маринова пред \"Дарик\".\r\n                    \r\n                    \r\nТя подчерта искането на майките за създаването на орган, който да казва от какво имат нужда децата им, а не колко са увредени. \"ТЕЛК за нас е субективен орган, който не дава ясна представа човек от какво има нужда. Необходима е структура, която да направи оценка на потребностите на децата, за да може обективно да се прецени дали има нужда от чужда помощ или не\", посочи майката.\r\n \r\nТя даде за пример децата със синдром на Даун. \"Те изпаднаха от системата - ТЕЛК в много градове им дават под 50% увреждане. Това е подигравка, защото става дума за генетично заболяване. Няма как да се махне допълнителната хромозома на детето\", обясни Ина Маринова.\r\n \r\nПо повод словесните атаки към протестиращите майки, тя бе категорична, че няма да успеят да ги уязвят. \"Ние сме обикновени майки, за нас няма политически цели и финансови дивиденти. Ние сме водени единствено от каузата\", посочи Маринова.\r\n \r\nТя обаче подчерта, че майките на деца с увреждания ще търсят правата си в съда срещу хората, които си позволяват публични нападки. \"За нас това е огромна дискриминация. Това е недопустимо. Ако в една Германия се чуе такова нещо, този човек ще бъде осъден от държавата, някой щеше да се самосезира\", коментира тя.", "date": "2018.06.24", "title": "Протестиращите майки не приемат извинението на Манолов"}
{"url": "https://www.dnes.bg/notifikacii/2018/06/24/teroristi-sasht-otkazvat-da-se-mesiat-v-iujna-siriia.380263", "text": "САЩ са казали на сирийските терористични групировки да не очакват военна помощ срещу силите на сирийското правителство, които са подкрепяни от руските Военно-космически сили и които в момента провеждат мащабна офанзива в провинция Дераа, в близост до границата на страната с Йордания и Израел, предава Reuters, цитира \"Фокус\".\r\nВ копие от писмо, изпратено от Вашингтон до главатарите на няколко групировки от \"Свободната сирийска армия\" в Югозападна Сирия, видяно от журналисти на американската агенция, се казва, че американското правителство иска \"да не базирате решенията си на предположението или очакването за наша военна интервенция\".\n\n\rПо-рано САЩ предупредиха сирийския президент Башар Асад и неговия съюзник Русия, че нарушения на режима на примирие в зоната за деескалация, договорена от Кремъл и Белия Дом миналата година, ще има \"сериозни последствия\" и обещаха \"твърди и съответни мерки\", припомня Reuters.\r\nТова възбуди надеждите на подкрепяните от Запада групировки за възможна американска военна намеса, обяснява американската агенция, в случай, че неколкодневните въздушни бомбардировки на сирийската армия се развият в пълномащабна офанзива в югозапада.\r\nВ посланието от САЩ, се казва, че бунтовниците трябва да вземат сами решението за това какво ще правят в лицето на настъплението на сирийската армия на базата на това, което смятат, че е най-добро за тях и за техните хора.\r\n\"Ние, в САЩ, разбираме трудната ситуация, в която сте изпаднали и продължаваме да съветваме Русия и сирийския режим да не предприемат военни действия, които нарушават примирието\", пише още в американското послание.\r\nСАЩ подкрепяха \"умерените\" групировки в \"Свободната сирийска армия\" със стотици милиони долари под формата на оръжия и месечни заплати в хода на седемгодишната война, в рамките на военна програма под шапката на Централното разузнавателно управление (ЦРУ). Анализаторите вярват, че субсидиите са спрени, след като американският президент Доналд Тръмп миналата година реши да спре действието на \"проекта\".", "date": "2018.06.24", "title": "Терористи: САЩ отказват да се месят в Южна Сирия!"}
{"url": "https://www.dnes.bg/eu/2018/06/24/chekovata-knijka-na-merkel-i-golemiia-problem-pred-es-migrantite.380249", "text": "Дотук 16 държави са изразили желание да участват в разговорите в неделя в Брюксел. Първоначалната идея предвиждаше да се срещнат лидерите на Германия, Франция, Италия и Гърция, които да обсъдят проблема с миграцията. Но междувременно събитието прерасна до истинска среща на върха, макар и в камерен състав. Говорител на ЕК подчерта, че поканата важи за всички, очевидно визирайки с това страните от Вишеградската четворка, които вече обявиха, че не смятат да участват. Няма значение, че в случая никой няма намерение да ги принуждава да приемат мигранти, срещу което те самоотвержено се съпротивляват, а по-скоро ще се обсъжда само практическото решение на някои проблеми в страните, в които основно пристигат мигранти. Но и това е вярно - колкото повече страни участват в срещата, толкова по-трудно ще бъде постигането на решение. \r\r\n                    \r\n                    \r\nВсъщност, поканата на ЕК трябваше да осигури необходимата подкрепа за канцлерката Меркел, за да проведе тя неформални разговори с италианското правителство относно неговата готовност да приеме обратно мигрантите от австрийско-германската граница с първоначална регистрация в Италия. За това, всъщност, настоява нейният коалиционен партньор - баварският ХСС. Вътрешният министър Хорст Зеехофер с цялата си арогантност действа така, сякаш е господар на положението. А в действителност той има нужда от това да работи в тясно сътрудничество с Австрия, и най-вече с Италия. Но опитът се провали - в проекта за споразумение беше залегнал \"гъвкав механизъм за обратно приемане\" на мигранти, придвижващи се на север. В пристъп на ярост италианският премиер Джузепе Конте заплаши, че няма да участва в срещата. Наложи се германската канцлерка да го успокоява, оттегляйки проектодокумента. И сега става още по-неясно как при тези обстоятелства Меркел ще си реши проблема с вътрешния министър Зеехофер, който открито я изнудва. \r\n\r\nИдеята за приемни бежански лагери извън ЕС не е нова - тя се обсъжда от поне 15 години. Дотук винаги е била смятана за неприложима от морална, практическа и юридическа гледна точка. Междувременно натискът от страна на десните популисти в Европа се засили до такава степен, че сега идеята за бежански лагери покрай границите на ЕС вече изглежда като спасително решение. На практика миграционният проблем трябва да бъде пренесен извън границите на ЕС. Унгарският премиер Виктор Орбан вижда в това потвърждение на твърдата си политика на капсулиране. \r\n\"Трябва да се концентрираме върху въпросите, по които можем да постигнем съгласие. Понастоящем това са две теми - подсигуряване на границите и създаването на \"хот-спотс\" (т.нар. \"горещи точки\" за прием на бежанци) извън границите на ЕС\", заяви той.\r\nПосле научихме, че Австрия и Дания вече разговарят неофициално (например с Албания) по темата. Но също и в официалните документи от Брюксел вече се говори за \"регионални външни центрове за настаняване\", т.е. за лагери извън Европа, които да поемат бежанците от Средиземноморския маршрут. По някакъв начин там трябва да бъдат решени и техните молби за предоставяне на убежище. От кого и по какви правила - никой засега не знае. \r\nМеждувременно стана известно, че италианският вътрешен министър Матео Салвини заминава идната седмица за Либия. Там той ще вербува за създаването на приемни лагери на либийска територия.\r\n\r\nГермания не е единствената държава, която, заради вътрешнополитическата си криза, поставя миграционната политика на първо място в дневния ред на ЕС. Новото правителство в Рим, и преди всичко вътрешният министър Салвини, допринася за ескалацията на напрежението. Миналата седмица кораб с бежанци беше отклонен към Испания, след като Италия отказа да го приеме и затвори пристанищата си също и за други два кораба. Салвини дори иска да арестува хуманитарните работници и да конфискува корабите им. По неговите думи \"таксиметровите услуги\" през Средиземно море трябва да бъдат прекратени.\r\nЕС обаче също носи вина за тази ситуация - години наред той игнорира италианските искания за реформиране на Дъблинското споразумение. Новото предложение е мигрантите над определена горна граница да бъдат разпределяни измежду страните-членки на ЕС, срещу което страните от Вишеград са категорично против. Но също и Германия, както и някои други страни-членки дълго време блокираха приемането на такова решение и сега им представят политическата сметка. Независимо от всичко това, реформата на Дъблинското споразумение отново се отлага за шест месеца.\r\nЕвропейските лидери се единни само по въпроса за защитата на външните граници на общността. \r\n\"Ние не трябва да спорим повече за разпределянето на бежанците, а да се концентрираме върху защитата на нашите външни граници\", заяви австрийският канцлер Себастиан Курц, чиято страна в началото на юли ще поеме от България ротационното председателство на съюза. Той подчертава, че това е начинът да бъде спасен Шенген. За целта трябва да бъде увеличена числеността на силите Фронтекс с 10 хиляди полицаи, както и на Европейската служба за предоставяне на убежище.\r\nТакива предложения се обсъждат от години, но когато въпросът опре до финансирането на начинанието, изведнъж всички замлъкват. В този смисъл канцлерката Меркел сега би могла да извади чековата книжка и да мобилизира личните си резерви, за да направи политическите си партньори по-сговорчиви.\r\n\r\nНаблюдателите смятат, че първоначално ще бъде подготвена почвата за двустранни, тристранни или многостранни решения по отделни проблемни точки. И едва по-късно може да се стигне до общоевропейско решение. А що се отнася до това дали в неделя може да бъде постигнат някакъв напредък, който да укроти баварския коалиционен партньор на Меркел, решението няма да бъде взето нито в Брюксел, нито в Берлин, а в Мюнхен. Доскоро никой не можеше да си представи, че в столицата на една германска провинция могат да решават за бъдещето на Европа.\r\n: Барбара Везел\r\n: \"\"\r\n", "date": "2018.06.24", "title": "Чековата книжка на Меркел и големия проблем пред ЕС – мигрантите"}
{"url": "https://www.dnes.bg/notifikacii/2018/06/24/zaradi-allah-iskah-da-tatuiram-imenata-na-decata-da-ne-zabraviat-koi-sa.380250", "text": "Откакто се е върнала в Ирак тя носи само черни дрехи. Защото времето не лекува всички рани. Не и когато човек е преминал през ада.\r\nСлед освобождаването си Кохер живее заедно със съпруга си и петтe им деца в планината Синджар в Северен Ирак. Те са бежанци в собствената си страна. В семейството никой не говори за това, което се е случило.\r\n\r\n\"За мен вече е късно\", казва 40-годишната Кохер без да довърши изречението. Мислите ѝ непрекъснато са свързани с трите ѝ по-големи деца. От двамата ѝ сина Саадон и Фираз, както и от дъщеря ѝ Авеен няма никаква следа. Кохер таи смътна надежда един ден да ги види отново. В многото безсънни нощи тя постоянно си задава въпроса защо тя е оцеляла. \r, споделя тя.\r\nКошмарът започва на 3 август 2014 година. Тогава терористичните милиции на ИД нападат региона на Синджар, където живее религиозното етническо малцинство на язидите. Самопровъзгласилите се за войници на Аллах смятат язидите за неверници. Ислямистите извършват чудовищни жестокости и масови екзекуции, които ООН определя като геноцид. Около 50 000 язиди панически избягват в планината Синджар и се укриват в труднодостъпно плато на 1000 метра височина. Кохер и децата ѝ - също. Съпругът ѝ Махмуд трябвало да вземе родителите си и да се присъедини към групата по-късно. Но на половината път до въпросното плато терористите от ИД пленяват групата на Кохер.\r\n\r\nДжихадистите отделят мъжете от жените и вземат Кохер и осемте ѝ деца. \r\n\"Те плениха и по-възрастни от мен жени и ги принудиха да се омъжат за пет или шест мъже\", казва Кохер, без обаче да споменава думата изнасилване. \r\n\"Те разменяха жените за една цигара. И си подаряваха един другиму жени\", споделя Кохер.\r\nЖената губи връзката с двамата си сина и с дъщеря си Авеен, която е принудително омъжена за ислямистки боец в Мосул. \r\n\"Само веднъж я доведоха отново. Беше изцяло забулена в черно. След това я гримираха, както се прави с една годеница. Това беше още едно унижение, защото традиционно майката трябва да гримира дъщеря си за сватбата\", казва Кохер.\r\nТогава за последно тя вижда дъщеря си. Ислямистите препродават Кохер и петте ѝ дъщери няколко пъти - първо в Ирак, а по-късно и в Сирия. Последните два месеца Кохер прекарва в едно мазе в Рака, където са настанени още 50 други жени. През лятото на 2016 година групата е освободена, или пък е била откупена от местното кюрдско правителство. Кохер не знае подробностите. Спомня си само, че е пътувала с автобус до Ирак. Джихадистите от ИД са държали в плен 7000 язидски жени и деца.\r\nСлед две години Кохер отново среща мъжа си Махмуд в кюрдските райони на Северен Ирак. Междувременно той се е присъединил към кюрдските милиции, воюващи срещу ИД. Трите му малки дъщери не разпознават баща си. \r\n\"Понякога плача безутешно, но никога пред децата. Вече не съм нормален човек. Лекарите твърдят, че никакви лекарства не могат да ми помогнат, защото се измъчвам вътрешно\", казва Кохер. Тя обаче не иска да говори за мъките и страданията, които е преживяла.\r\n\r\nСлед като се събират отново, Кохер и цялото ѝ семейство живеят в свещената за язидите планина Синджар. Там на палатки все още живеят 2000 язидски семейства, защото нямата къде другаде да отидат. Става дума общо за около 10 хиляди язиди. През август 2014 година американският президент Обама нареди нанасянето на въздушни удари срещу ИД в Ирак. Днес обаче, след военната победа над ИД, светът сякаш е забравил за тези хора.\r\nНад 200 000 иракски язиди са избягали в големия бежански лагер край Дохук в автономния кюрдски регион, или са заминали за Европа. Досега в региона Синджар са открити около 70 масови гробове. Кохер и Махмуд са получили от една хуманитарна организация 20 овце, от които преживяват. Семейството не гладува. В палатковия лагер дори има дизелов генератор и телевизор. Миналото обаче постоянно ги спохожда в мислите им. Кохер показва на ръката на 10-годишната си дъщеря Зиян няколко грубо изписани букви. \r\n\"Опитах се с игла и пепел да татуирам имената на децата, за да не забравят кои са. По време на пленничеството ислямистите промениха и имената им. Надзирателят обаче ми каза, че ще им отреже ръцете, ако продължавам да ги татуирам\", споделя Кохер.\r\n\r\nЮжно от планината Синджар още има разпръснати клетки на ИД. Затова почти навсякъде в региона има пропускателни пунктове. Махмуд и Кохер рядко пътуват до родното си село. \r\n\"Не разрушенията са най-лошото нещо, а това, което сториха с нашите жени и момичета. Как можеш да продаваш седем или десетгодишни момичета на десетина мъже. Или когато едно 10-годишно момиче забременее\", казва Кохер. \r\nТя твърди, че сред извършителите има и съседи-мюсюлмани. Затова и помирението в селото е невъзможно.\r\nВ палатковия лагер в планината Махмуд държи зареден автомат Калашников. Язидите се страхуват от нападения - въпреки изградените пропускателни пунктове. В района има много оръжия.\r\nЯзидите не знаят на кого да се доверят. Иракската централна власт и кюрдското регионално правителство си оспорват региона Синджар. Миналата година избухнаха и боеве между враждуващите кюрдски групировки. В граничния регион със Сирия действат различни групировки - милициите Пешмерга и кюрдските бойци от ПКК, които воюват срещу Турция. Новата силна групировка в Синджар е шиитската милиция Хашд ал-Шааби, поддържана от Иран. Малкото язидско малцинство е пленник в една голяма национална и регионална борба за власт.\r\nПреди време Кохер, Махмуд и децата им са подали молба за разрешение да емигрират в Австралия. Те все още седят в Синджар, защото таят надежда да видят отново изчезналите си деца. Все още има завръщащи се от плен на ИД язиди. Някои от тях са се откупили срещу 10 хиляди долара - с помощта на каналджии. Кохер и Махмуд също са се свързали с каналджии, но без успех. \r\n\"Ако с божията помощ децата ми се завърнат обратно, веднага ще напуснем Ирак. Ние вече нямаме нищо общо с тази страна\", казва Кохер.\r\n: Сандра Петерсман\r\n: \"\"\r\n", "date": "2018.06.24", "title": "Заради Аллах: Исках да татуирам имената на децата, да не забравят кои са"}
{"url": "https://www.dnes.bg/eu/2018/06/24/italiia-nie-sme-sreshtu-arogantniia-frenski-prezident.380251", "text": "Италия недоволства срещу изказванията на \"арогантния\" френски президент Еманюел Макрон, пише британският вестник Sunday Express, предава \"Фокус\".\r\nЗаместник министър-председателят Луиджи Ди Майо заяви, че думите на Макрон, че \"миграционните потоци към Европа са намалели в сравнение с преди няколко години\", са били извън допир с действителността.\r\nНа страницата си в социалната мрежа \"Facebook\" той каза: \"Италия наистина е изправена пред извънредна ситуация с миграцията и това е отчасти, защото Франция продължава да връща обратно хората на границата.\r\n\"Макрон рискува да направи страната си италиански номер 1 враг в тази извънредна ситуация\", казва още той.\r\r\n                    \r\n                    Това изказване е направено, след като Еманюел Макрон заяви, че европейското сътрудничество е успяло да намали миграционните потоци с близо 80%, а проблемите произтичат от \"вторичните\" движения на мигрантите в Европа.\r\nФренският президент каза: \"Реалността е, че Европа не изпитва миграционна криза от същия мащаб като тази, която преживя през 2015 г.\"\r\n\"Върху държава като Италия не се оказва съвсем същия миграционен натиск като миналата година. Кризата, която изпитваме днес в Европа, е политическа криза, свързана с вторични движения на мигрантите между европейските държави\", добавя Макрон.\r\nМинистърът на вътрешните работи на Италия и вицепремиер Матео Салвини обаче заяви, че страната му е изправена пред 650 000 мигранти, пристигнали по море през последните четири години, 430 000 заявления за убежище и приемане на 170 000 \"предполагаеми бежанци\" с обща сума над 5 милиона евро.\r\nВ изявление, в което той споменава североизточния италиански град на границата с Франция, Салвини каза: \"Ако за арогантния президент Макрон това не е проблем, ние го каним да спре обидите и да покаже вместо това някаква конкретна щедрост, като отвори многото пристанища на Франция и пропусне децата, мъжете и жените във Вентимилия (граничен град в Италия на границата с Франция).\"", "date": "2018.06.24", "title": "Италия: Ние сме срещу \"арогантния\" френски президент!"}
{"url": "https://www.dnes.bg/notifikacii/2018/06/24/vremeto-dnes-slynchevo-s-temperaturi-do-27.380252", "text": "Днес ще бъде предимно слънчево с временни увеличения на облачността и на отделни места в южните и източните райони ще превали. Ще духа слаб запад-северозападен, в Източна България източен вятър. Максимални температури между 22° и 27°, в София около 22°. Това съобщи за \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН). Атмосферното налягане ще бъде малко по-високо от средното за юни и през деня ще се задържи почти без промяна.\r\nНад Черноморието ще бъде предимно слънчево. През деня ще има временни увеличения на облачността и на места ще превали слаб дъжд. Ще духа слаб източен вятър. Максимални температури по крайбрежието: 22-24°. Температурата на морската вода е 23-25°. Вълнението на морето ще бъде 2-3 бала.\rНад планините ще има променлива облачност и на места ще превали дъжд, по-значителен в Родопите. По високите части ще духа умерен западен вятър. Максималната температура на височина 1200 метра ще е около 14°, на 2000 метра – около 7°.", "date": "2018.06.24", "title": "Времето днес: Слънчево, с температури до 27°"}
{"url": "https://www.dnes.bg/notifikacii/2018/06/24/ot-koi-hranitelni-kombinacii-se-otslabva.380152", "text": "Когато се стремим да подобрим своята фигура, винаги започваме от промяна в начина си на хранене. След като сме съставили списък с полезните храни, е важно да знаем и как да ги комбинираме, за да бъде диетата ни по-ефективна.\r\nТака например, пресният ананас със сок от лайм, сьомгата с авокадо, както и яйцата с авокадо, са част от тези вкусни комбинации, които подпомагат отслабването. Кои други да опитате?\r\n\r\nОвесените ядки са чудесен източник на важни витамини, минерали и антиоксиданти. Те са с високо съдържание и на разтворими фибри бета-глюкан, което спомага за намаляване на високите нива на холестерола и кръвната захар, стимулират здравето на храносмилателната система и създават усещане за ситост.\rФъстъченото масло е основно пюре от фъстъци. Състои се от около 25% протеин, което го прави отличен източник на протеини на растителна основа. Освен това е с ниско съдържание на въглехидрати и добър източник на здравословни мазнини, което го прави подходящ за хора с диабет тип 2 или за тези, които следват диета с ниско съдържание на въглехидрати.\r\n\r\nХраните, които са с високо съдържание на протеини, са известни като много ефективни при намаляването на телесното тегло. Пилешкото месо е сочено за термогенна храна, което го прави и подходящо за вашата диета. Лютите чушки съдържат капсаицин, който придава техния пиперлив вкус, но контролира апетита и увеличава загубата на излишни килограми.\r\n", "date": "2018.06.24", "title": "От кои хранителни комбинации се отслабва?"}
{"url": "https://www.dnes.bg/balkani/2018/06/24/za-makedonskata-samolichnost-ostavka-na-pravitelstvoto.380255", "text": "На продължилия час и половина митинг срещу промяната на името на Македония протестиращите поискаха оставката на правителството, предава Макфакс, цитира \"Фокус\".\r\nОт трибуната пред Събранието демонстрантите поискаха оставката на правителството, защото според тях е нелегитимно, обвиниха директора на Бюрото за обществена сигурност и поискаха оставката на министъра на вътрешните работи Оливер Спасовски, заради употребата на сълзотворен газ и шокови гранати на миналите протести. \r\nТе призоваха за мирни протести, а заради инцидентите, които са се случили на предишните протести, за които смятат, че са провокации, на съботния протест са поискали наблюдатели от Организацията за сигурност и сътрудничество в Европа (ОССЕ).\r\r\n                    \r\n                    На трибуната се изказаха хора от народа, нямаше политици. Организаторите от \"Младите за Македония\" пуснаха видео съобщение от пострадалата от шоковите гранати актриса Арна Шияк, от внука на Никола Карев, който носи неговото име и фамилия, от внучката на Гоце Делчев - Катерина Трайкова Делчева, от анализатора Джейсън Мико и от евродепутатката Марияна Петир. Всички те подкрепиха протестите за името и казаха, че хората трябва да решават за македонската самоличност.\r\nТази вечер от множеството пред парламента президентът Георге Иванов получи подкрепа за отказа да подпише споразумението с Гърция за промяна на името. Тълпата скандираше името му няколко минути.\r\n\"Комитите\" на Вардар (Скопие) на протеста пристигнаха с факли и знамена, а между демонстрантите бяха и фенклубовете \"Шкембари\", \"Царете\" и \"Фемили Аеродром\". \r\nОрганизаторите посочиха, че целият македонски народ трябва да последва примера за обединение на феновете и да се обедини в защита на името.\r\nПротестът завърши с песен на Тоше Проески.", "date": "2018.06.24", "title": "За македонската самоличност: Оставка на правителството!"}
{"url": "https://www.dnes.bg/obshtestvo/2018/06/24/den-na-slynceto-na-bilkite-i-vodata-praznuvame-eniovden.380253", "text": "Църквата почита днес църковния празник Рождение на св. Йоан Кръстител, наричан от народа Еньовден.\n\r\nЗаченат с Божията намеса, св. Йоан, наречен Кръстител или Предтеча, се ражда няколко години преди Исус Христос, за да прокара пътя на неговото учение сред юдейския народ. Той първи започва покръстването на юдеите във водите на река Йордан. Рождението на св. Йоан е подсказано \"свише\" - родителите му - Захарий - юдейски свещеник, и Елисавета, вече на преклонна възраст - получават вест, че ще имат син, пише БТА. \n\r\nБългарите наричат празника Еньовден още Среди лето или Ден на слънцето, защото съвпада с лятното слънцестоене. Според народните вярвания на този ден \"слънцето играе или трепти\", когато изгрява. Народните лечители твърдят, че събраните в ранно утро на Еньовден треви са най-лековити. Хората се изкачват по високите хълмове, гледат своите слънчеви сенки и по тях гадаят за здраве.\r\n                    \r\n                    \r\nВ българския празничен календар Еньовден стои по значение редом с Коледа, Великден и Гергьовден. Празникът има различни названия - Яневден - в Софийско, Иванден - в Западна България, Иван Бильобер - в Североизточна България. С него са свързани множество вярвания за слънцето, водата и лечебните растения.\n\r\nНа този ден всички трябва да станат рано и да посрещнат изгрева на еньовденското слънце, за да усетят лековитата роса, която то отърсва от себе си, миейки се преди път. Започне ли да се показва слънчевият диск, всеки трябва да се обърне с лице към него и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина - ще боледува.\n\r\nВ нощта срещу празника особена магическа сила придобива и водата. За лечение и гадаене при залез слънце се взима от чист сладък извор \"мълчана вода\", налята при пълна тишина, за да не се погуби от човешки глас магическата й сила.\n\r\nВ нощта на умиращото и възраждащото се слънце е апогеят на лечебната сила на растенията. Събраните в потайна доба преди изгрев чер трън, еньовче, вратичка и комунига, иглика и маточина се използват за лек през цялата година. Билките се вият на венци и се разпределят на св. Врач, отбелязван на 1 юли.\n\r\nДнес имен ден празнуват: Биляна, Ивет, Ивета, Денислав, Деница, Деян, Деяна, Диана, Диян, Дияна, Енчо, Еньо, Яна, Янаки, Яне, Янета, Яни, Янизар, Янизара, Янимир, Янимира, Янин, Янина, Янис, Яниса, Янислав, Янислава, Янита, Яница, Янка, Янко, Янчо.", "date": "2018.06.24", "title": "Ден на слънцето, на билките и водата: Празнуваме Еньовден"}
{"url": "https://www.dnes.bg/politika/2018/06/24/kritikite-kym-mvr-demotivirat-policaite-te-rabotiat-usyrdno.380254", "text": "Критиките към работата на полицията в последните дни, след поредното бягство на затворник, демотивират служителите, които иначе работят усърдно. За това алармира министърът на вътрешните работи Валентин Радев вчера на брифинг след задържането на издирвания беглец, пише \"Дарик\".\n\r\nТой увери, че хората трябва да бъдат спокойни след залавянето на избягалия затворник. \n\r\n\"Само за два дни, около 52 часа ни бяха необходими за издирването. Благодаря на всички, които участваха в операцията - служители на полицията, жандармерията, Специалния отряд за борба с тероризма, действали по разпореждане на професионалното ръководство и приложили способи, които доведоха до ефект. Бяхме критикувани, че използвахме много сили, но те бяха необходими\", посочи МВР шефът.\n\n\n\r\n                    \r\n                    \r\n\"Критиките, които чувахме, демотивират състава, служителите са пресирани и под излишен натиск, когато работят усърдно. На практика, предприети и извършени са всички необходими действия, които невинаги може да бъдат оповестявани и обяснявани, но се вършат. Нека има критики, но по-внимателни, за да могат професионалистите да работят спокойно\", апелира Радев.\r\n \r\n\"Операцията по издирването е в ход от момента на бягството. Вчера получихме по-конкретен сигнал, който конкретизира мястото, където е забелязан рецидивистът. Незабавно насочихме сили натам и бе организирана мащабна операция. Проверени бяха много места, в определен момент служебните кучета попаднаха на следа и колегите работиха цяла нощ\", даде отчет за работата на униформените министърът.\n\r\nТой поясни, че сигналът е бил даден вчера сутринта на тел. 112 от жител на с. Летница. Тогава натам са били изпратени спецсили, но беглецът е взел възрастна жена като заложник, в опит да се засрахова.Продължил е бягството си и след бързи действия на Специалния отряд за борба с тероризма, е задържан. Няма пострадали, обобщи Валентин Радев.\n\r\n\"В момента, в който е осъзнал, че е разпознат, беглецът панически обмислил тактики за спасяване - вижда жената, която живее в края на населеното място, но тя успява да даде знак с жестове на районния инспектор, че е застрашена и той е реагирал много адекватно. Опитал отново да избяга и след бързи тактически действия на Специалния отряд за борба с тероризма, беглецът е задържан. Спецотрядът не се използва само за обезвреждане и в случая работата им допринесе издирваният да не извърши друго престъпление\", коментира още министърът.\r\n \r\nРадев допълни, че сега предстои анализ на конкретните действия на заловения затворник. \"На първоначален етап, преценяваме, че не е имал предварителен цялостен план. Колегите си свършиха работата професионално\", потвърди и главният секретар на МВР главен комисар Младен Маринов.", "date": "2018.06.24", "title": "Критиките към МВР демотивират полицаите, те работят усърдно!"}
{"url": "https://www.dnes.bg/balkani/2018/06/24/turciia-glasuva-kliuchov-test-za-redjep-taiip-erdogan.380257", "text": "Турция гласува на президентски и парламентарни избори – ключов тест за Реджеп Тайип Ердоган, предава Reuters, цитира \"Фокус\".\r\nНовоизбраният президент ще получи нови големи пълномощия, дълго търсени от Ердоган и подкрепени от малко мнозинство от турците в референдум от 2017 г. Критиците твърдят, че това ще продължи да ерозира демокрацията в страната-членка на НАТО и ще укрепи едноличното управление.\r\nЕрдоган, най-популярният, но и разделящ лидер в съвременната турска история, премести изборите от ноември 2019 г., твърдейки, че новите правомощия ще му позволят да се справи с нарастващите икономически проблеми на страната - лирата загуби 20% от стойността си спрямо долара тази година, и да се справи с кюрдските бунтовници в югоизточна Турция и в съседните Ирак и Сирия.\r\nНо сметките му не включваха Мухаръм Инс, кандидат за президент на секуларистката Републиканска народна партия (СНП), чието добро представяне в митингите на кампанията е консолидирало отдавна разделената опозиция в Турция.", "date": "2018.06.24", "title": "Турция гласува: Ключов тест за Реджеп Тайип Ердоган"}
{"url": "https://www.dnes.bg/akoshtete-vqrvaite/2018/06/24/upotrebi-na-oriza-v-domakinstvoto-razlichni-ot-gotveneto.380156", "text": "Оризът е продукт, който се консумира по цял свят. В кухнята на почти всяка култура влизат ястия с ориз, приготвени по всевъзможни вкусни начини.\r\nОризът обаче е много повече от храна. Той може да ни помогне в ежедневието и домакинството по начини, за които не сме подозирали. Ето какви.\r\n\r\nМожете да си направите много прост и лесен компрес с ориз. Той е чудесен проводник на температурата като има свойството да задържа топлина и да я излъчва за известно време. Загрейте сух ориз на котлон или в микровълнова фурна за няколко минути. Изсипете го в чист чорап и наложете компреса на засегнатото място. Той ще затопли приятно мускулите или синусите и ще облекчи болката.\r\r\n                    \r\n                    \r\nВазите и бутилките с тесни гърла за трудни за измиване и почистване. Оризът ще ви помогне в това изпитание. Напълнете половината от обема на съда, който трябва да почистите, с вода и препарат. Изсипете в него една шепа ориз. Разклатете енергично в рамките на няколко минути. Оризът действа абразивно и помага за по-лесното отстраняване на замърсяванията отвътре. След това изсипете съдържанието и изплакнете.\r\n", "date": "2018.06.24", "title": "Употреби на ориза в домакинството, различни от готвенето"}
{"url": "https://www.dnes.bg/stranata/2018/06/24/iumruci-boi-i-otkradnati-kliuchove-momiche-napadna-taksidjiia-v-burgas.380256", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n56-годишен таксиметров шофьор е бил нападнат от свой клиент в Бургас. Куриозното в случая е, че побойничката е младо момиче в добра спорта форма. Шофьорът е с наранявания на ръката и ухото.\n\r\nТаксиметровият шофьор Димитър Киров още не може да се отърси от шока. Разказва, че младата дама се качва в таксито видимо ядосана, след като той отказва да вози приятеля ѝ, който пуши цигара.\n\r\n\"По пътя тя започна да ме хваща за гушата, да ме души. Започна да ме удря с юмруци... Тя беше дама може би около 167 см висока, но много силно удряше може би беше тренирала нещо\", разказва Димитър пред . \r\n                    \r\n                    \r\nДокато го удря в ухото момичето завърта волана и за малко таксито се разминава с катастрофа. Димитър успява да спре до близка бензиностанция и звънне в полицията. Тогава младата дама отново го напада.\n\r\nМомичето му отмъква ключовете за колата. Според таксиметровия шофьор най-вероятно дамата е била дрогирана. Полицията я издирва по описание.", "date": "2018.06.24", "title": "Юмруци, бой и откраднати ключове: Момиче нападна таксиджия в Бургас"}
{"url": "https://www.dnes.bg/cars/2018/06/24/liato-2018-pytuvame-kym-moreto-s-15-leva-po-skypo-ot-predi.380259", "text": "Традиционно летните отпуски в България започват с по-високи цени на горивата. Средно с около 15 лв. по-скъпо ще струва пътят дотам с автомобил това лято в сравнение с миналия юни.\r\n \r\nАко сравняваме пък цените от миналия сезон, ще видим, че и тогава в началото на лятото 2017-та е имало скок и горивото ни е излизало отново с 15-ина лева по-скъпо в сравнение с юни на предходната 2016 г., изчисляват от Съюза на българските автомобилисти (СБА).\n\n\r\n \r\nНад 126 лв. ще ни струва пътуването от София до Бургас и обратно при среден разход от 7 л/км, показват сметките. Изчислението е направено при цена от 2,26 лв. за литър обикновен бензин. Дизелът е с 0,02 лв. по-скъп, а най-изгодно ще излезе пътуването с пропан-бутан - 1,02 лева за литър, пише \"Дарик\".\r\n \r\nСамо в последните дни цените на бензина и дизела са поскъпнали с около 0,05 лв. В момента цените на А-95 варират от 2,06 до 2,33 лв., а на дизела - от 2,08 до 2,36 лв.\r\n \r\nСпоред експертите скокът се дължи на по-скъпия пeтpoл нa мeждyнapoднитe пaзapи от март досега. Към онзи момент литъp oт нaй-мacoвoтo гopивo у нас e струвал средно 2,08 лeва. Но за повишението на цените влияе вероятно по-голямото потребление, допълват от СБА.\r\n \r\nВ Европа най-скъпият бензин се продава в Холандия - 3,46 лв., а дизелът струва 2,85 лв. Следват Гърция (А-95 - 3,32 лв., дизел - 2,98 лв.), Италия (А-95 - 3,30 лв., дизел - 3,05 лв.), Португалия (А-95 - 3,26 лв., дизел - 2,85 лв.).", "date": "2018.06.24", "title": "Лято 2018: Пътуваме към морето... С 15 лева по-скъпо от преди!"}
{"url": "https://www.dnes.bg/izvanrelsi/2018/06/24/skypo-izkushenie-dubaiska-bulka-s-burka-za-milioni.380165", "text": "Знаете ли коя е най-скъпата торта в света? Тя е огромна, но не е типичната сватбена, с няколко етажа, а под формата на булка с бурка. Изработена е от английската дизайнерка Деби Уингам, по специална поръчка от Дубай, тя струва 1 млн. долара. \n\r\nБлатовете за сладкото изкушение са изпечени в специална пекарна, след което са подредени така, че да отговарят на нормален женски ръст. За направата на тортата са използвани 1 000 яйца и близо 20 килограма шоколад. Общото тегло на дубайската булка-торта е над 100 килограма, съобщава Culturehook.com.\n\r\nУникалната торта бе представена на специално изложение в Дубай. По роклята на жената от арабски произход има цели 5 диаманта, всеки от който струва 200 хил. долара. \"Аз харесвам арабската култура и затова реших да направя тази торта\", казва дизайнерката и изтъква, че скъпоценните камъни са й предоставени от нейн скъп клиент с бижутериен бизнес в Дубай. Дрехата, изработена от специален фондан, е с \"дантела\" от нежни цветя. \r\n                    \r\n                    \r\n\r\nБулката  с името Лулва е само един от многото ексцентрични проекти на Деби Уингам. Преди време тя направи черна диамантена рокля за 4 милиона, както и най-скъпия чифт обувки в света – за близо 12 млн. долара. Когато не прави сладкиши под формата на дрехи, тя изработва тоалетите на известни личности като Джъстин Бийбър, Дрейк, Кейти Пери и други. \n\r\nОще снимки от най-скъпата торта в света, вижте в галерията на ", "date": "2018.06.24", "title": "Скъпо изкушение: Дубайска булка с бурка за милиони"}
{"url": "https://www.dnes.bg/stranata/2018/06/24/naselenieto-v-bylgariia-vse-po-malko-vse-po-negramotno.380260", "text": "Към 31 декември миналата година българите са 7 милиона и 31 хиляди. Като се има предвид, че за година населението намалява с 40 хиляди и се очаква се догодина да паднем под 7 милиона души, заяви председателят на НСИ Сергей Цветарски. \r\n\"Въпросът е в структурите, до колко това население е образовано. Процентът на неграмотност драстично се увеличи\", посочи Цветарски.\n\n\r\n\"Между преброяванията нямаме източник на информация. Следващото преброяване на населението е през 2021 година. Всяко изследване го правим по регламент. Започнахме да разглеждаме общи регламенти, които са рамкови\", добави още той.\r\n\"Средната работна заплата е около 1000 лева за един работещ\", информира Цветарски.", "date": "2018.06.24", "title": "Населението в България Все по-малко, все по-неграмотно"}
{"url": "https://www.dnes.bg/eu/2018/06/24/16-dyrjavi-misliat-kak-da-pomognat-na-germaniia.380261", "text": "16 станаха държавите, чийто лидери се събират днес в Брюксел по покана на шефа на Европейската комисия Жан-Клод Юнкер, за да обсъждат как да помогнат на Германия да се справи с миграцията.\n\r\nБройката се увеличи двойно спрямо първоначално поканените, след като премиери от различни краища на Европа, пожелаха да присъстват.\n\r\nИзненадващо, след като се върна от среща с германския канцлер Ангела Меркел и френския президент Еманюел Макрон в сряда Юнкер свика Германия, Франция, България, Италия, Испания, Гърция, Малта и Австрия на сбирка за миграцията.\n\n\n\n\r\nВеднага след обявяването на срещата, което е етикирана като “неформална” за страните, които са заинтересовани от намиране на решение по миграцията, Белгия и Холандия поискаха да присъстват, а в рамките на следващите дни към тях се присъединиха и Хърватия, Словения, Люксембург, Дания, Швенция и Финландия.\r\n                    \r\n                    \r\nВишеградските държави - Чехия, Полша, Унгария и Словакия, обявиха, че бойкотират събирането днес в Брюксел, тъй като са против преразпределянето на мигранти от едни държави в други. На сбирката няма да бъдат и Румъния, Кипър, Португалия, трите прибалтийски републики, Ирландия и Великобритания.\n\r\nНе се очаква да бъдат взети конкретни решения. Няма да има и  подробности по същината на разговорите днес следобед при Юнкер, тъй като не се предвижда и пресконференция. Европейската комисия съобщи, че събирането е да се подготви срещата на върха на ЕС в четвъртък и петък, но нейният председател Доналд Туск също няма да присъства днес. Срещата ще започне в 15 ч българско време и се очаква да приключи до 20 ч.\n\r\nСрещата се свиква след като от седмици германският канцлер Меркел е подложена на силен натиск от коалиционния си партньор да върне в граничните европейски държави, от които са влезли, незаконните имигранти в Германия. Австрийският канцер Себастиян Курц предупреди по-рано през седмицата, че може да се стигне до затваряне на германските граници, което ще повлече подобни мерки и в други вътрешни шенгенски държави.\n\r\nБойко Борисов, който е сред първоначалните поканени, заяви в петък, че ще предложи незабавно затваряне на външните граници на ЕС и организиране на лагери извън територията на съюза за мигрантите, които се нуждаят от хуманитарна закрила.\n\r\nОт изтекъл проект на заключения за срещата на върха в четвъртък и петък в Брюксел, става ясно, че подобна идея ще се обсъжда и на събирането на 28-те. Нейната концепция обаче е по-различна тъй като предвижда това да са приемни центрове, където да се пресяват мигрантите, които имат право да бъдат приети и закриляни от ЕС, от икономическите мигранти. Дания, подкрепена от Германия и Австрия, предлага първият такъв център да бъде установен в Албания.", "date": "2018.06.24", "title": "16 държави мислят: Как да помогнат на Германия?"}
{"url": "https://www.dnes.bg/notifikacii/2018/06/24/beglecyt-nahlul-v-doma-na-jena-iskal-pari-cigari-otvliakyl-ia.380262", "text": "След мащабна акция вчера избягалият от ловешкия затвор Борис Иванов бе задържан. 200 полицаи и барети, както и следови кучета участваха в акцията. \n\r\nПреди да бъде заловен Иванов се опита да вземе за заложник жена, която за щастие е успяла да се измъкне невредима. \n\r\nЖената все още е в силен шок от преживения ужас. Вчера по обед тя е легнала да поспи, а вратите обичайно били отключени. След това непознат мъж надвиснал над леглото ѝ и я събудил. Разпознала е веднага беглеца, който носил бухалка. Първо поискал храна, после пари, а накрая я повел със себе си.\n\n\n\n\n\r\n\"Той я е хванал за ръката, както спи. Искал пари, но тя му дала портмонето и казала, че няма. После попитал за хляб\", разказа пред bTV Рени, дъщеря на потърпевшата.\r\nСлед като взел храна за ден – два, беглецът поискал и цигари. \n\r\n\"Тя е започнала да му прави цигари и изтървала самия филтър. Просто е паднал от машинката и тъкмо да се наведе да го вземе, той я удря. След това я хваща и я води някъде из онези храсти\", допълни Рени. \n\r\nПо пътя обаче ги срещнал районният, който обхождал района пеша. Заговорил затворника, а жената успяла да даде знак.\n\r\nПолицаят подминал, но веднага се обадил за подкрепление. \n\r\nПритеснен от срещата обаче, затворникът Иванов завлякъл жертвата към близката гора. Тя се спънала и паднала, а той за да не губи време, хвърлил водата и храната и побягнал сам към слънчогледите.\n\r\nЖената е била заплашена, че ако не го последва, без да будят съмнение по пътя, ще я убие и ще я захвърли в тревата. Благодарна е на районния полицай, който по думите ѝ е спасил живота ѝ. Не вярва, че някога ще се отърси от стреса и ужаса, които е преживяла. Благодарение и на нейната реакция избягалият затворник беше заловен след зрелищна акция на полицията.", "date": "2018.06.24", "title": "Беглецът нахлул в дома на жена: Искал пари, цигари... отвлякъл я"}
{"url": "https://www.dnes.bg/mish-mash/2018/06/24/sauditkite-ot-dnes-po-pytishtata-sled-desetki-godini-zabrana.380264", "text": "\n\r\nКралски указ, който отменя десетилетната забрана на жени да управляват превозно средство, влиза в сила от днес в Саудитска Арабия, съобщи саудитският тв канал \"Ал Ехбария\", цитиран от ДПА.\r\n\"Сега всяка жена има правото да шофира кола навсякъде в кралството\", се казва в изявление на говорителя на пътната полиция полковник Сами бин Мохамад, разпространено от телевизията.\n\n\r\nНякои жени, нетърпеливи да се възползват от възможността, седнаха зад волана още в първите минути след полунощ срещу неделята. Една от тях - 30-годишната Уала Абу Негъм - каза за ДПА: \"Най-сетне мога да посетя своите роднини, без да моля съпруга си да ме закара\". \r\nАбу Негъм потегли по улица в столицата Рияд с автомобила на мъжа си, тъй като още не си е купила свой.", "date": "2018.06.24", "title": "Саудитките от днес по пътищата – след десетки години забрана"}
{"url": "https://www.dnes.bg/stranata/2018/06/24/svobodna-platena-zona-ima-li-narusheniia-na-perla.380265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМинистерството на туризма направи проверка на плаж \"Перла\" в Приморско след сигнал, че свободната зона е едва 5%, а не 50%, каквито са изискванията по закон. Според министър Ангелкова нарушение в съотношението между платена и свободна зона няма.\n\r\nВанина е от Пловдив и е на почивка в Приморско със семейството си. Решават да отидат на плаж пред бившата резиденция \"Перла\". Оказва се обаче, че са нежелани там, разказват те пред . \n\r\nСпоред Ванина определената свободна зона е на втора линия зад платените чадъри и е твърде непривлекателна за плаж.\r\n                    \r\n                    \r\nСпоред министър Николина Ангелкова объркването за туристите идвало от факта, че одобрената схема е променена. За да бъдат сигурни обаче, че е спазено изискването за 50% свободна зона и 50% платена зона, от Министерството на туризма ще направят и геодезичен мониторинг.\n\r\nКметът на Приморско заяви, че при него не са постъпвали сигнали от недоволни туристи.\n\r\nМеждувременно стана ясно, че централния плаж в Приморско , за който беше обявено, че цената на чадър и шезлонг ще бъде само едни лев, остава неохраняем.\n\r\n ", "date": "2018.06.24", "title": "Свободна, платена зона... Има ли нарушения на \"Перла\"?"}
{"url": "https://www.dnes.bg/world/2018/06/24/balotaj-v-turciia-oznachava-edno-erdogan-gubi-tempo.380266", "text": "Ако се стигне до балотаж на изборите в Турция, това означава, че Реджеп Тайип Ердоган губи темпо, инерция и харизма. Това каза бившият ни генерален консул в Турция Георги Димов.\n\r\nАко обаче спечели, това ще доведе до по-нататъшно господство и засилване на политическия ислям в страната, пълно незачитане на пазарните механизми, продължаване на срива на турската лира, на обедняването, безработицата и инфлацията, както и запазване на външнополитическия курс, посочи Димов пред bTV.\n\n\n\n\n\r\nТой изтъкна, че изборите са от значение не само за Турция, но и за нас като съседи.\n\r\nТой потвърди, че всички опозиционни партии са се обединили в борд, който ще извърши паралелно преброяване на гласовете. По думите му по време на изборите ще има над 600 хил. наблюдатели. Той изрази надеждите си това да бъде някаква гаранция за достоверността на изборите.\r\n                    \r\n                    \r\n\"Изключително важна ще е и ролята на Централната избирателна комисия в Турция, която на референдума на 16 април м.г. зачете за валидни пликове, които не са подпечатани, макар че в закона това изрично е забранено, тоест направи изключение. Ще видим дали сега ще се случи нещо такова\", каза Димов.\r\n ", "date": "2018.06.24", "title": "Балотаж в Турция означава едно: Ердоган губи темпо!"}
{"url": "https://www.dnes.bg/notifikacii/2018/06/24/kriptovalutite-v-polezrenieto-na-nai-bogatite-v-sveta.380267", "text": "Едва около половината милионери в света са на едно мнение с компаниите, управляващи благосъстоянието им, като много богатите все повече се интересуват от инвестиции в криптовалути. Това става ясно от проучване на френската консултантска група Capgemini, цитирано от агенция Ройтерс.\n\r\nХората с голямо нетно състояние – които се определят като тези с най-малко 1 млн. долара за инвестиции, изключвайки дома, в който живеят, или притежанията им на изобразително изкуство и автомобили, са имали възвръщаемост на инвестициите си с 20% през 2017 г. за втора поредна година.\n\r\nС това общото им състояние е достигнало сумата от над 70 трлн. долара за първи път, като очакванията са тя да стане 100 трлн. долара до 2025 г., се посочва в доклада за световно богатство на Capgemini.\r\nВъпреки увеличението на състоянието им това не ги е направило по-доволни от компаниите, управляващи средствата им.\n\r\nЕдва около 56% от милионерите са заявили, че поддържат \"много добра\" връзка с тях при необходими 70% според консултантската агенция.\n\r\nОт данните става ясно, че през изминалата година ентусиазмът на богатите към криптовалутите е нараснал, като 29% от милионерите изразяват силен интерес към купуването или притежаването на такъв вид разплащателни средства. В същото време близо 27% са заявили, че имат известен интерес, се посочва още в доклада.\n\r\nВъпреки това обаче едва една трета заявяват, че са получили информация за такива възможности от своите компании.\n\r\n\"Макар регулаторната несигурност и предпазливостта на фирмите да пречат на криптовалутите да навлязат в индустрията на компаниите за управление на богатство, силното търсене за информация относно криптовалутите от по-младите хора с голямо нетно състояние е вероятно да принуди фирмите за управление на богатството поне да разработят и предложат гледна точка (спрямо тах – бел. ред) през идните месеци\", се казва още в доклада.\r\n", "date": "2018.06.24", "title": "Криптовалутите в полезрението на най-богатите в света"}
