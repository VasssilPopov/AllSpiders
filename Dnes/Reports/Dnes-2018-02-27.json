{"url": "https://www.dnes.bg/politika/2018/02/27/dps-stabilnostta-na-dyrjavata-ravna-li-e-na-stabilnost-na-vlastta.369259", "text": "ДПС дава своя принос за стабилност на държавата, а властимащите непрекъснато генерират скандали. Това коментира председателят на Движението Мустафа Карадайъ, който даде изявление пред журналисти след проведеното заседание на ПГ и ЦОБ на ДПС. Тя се проведе при почетния председател Ахмед Доган.\n\n\nНа въпрос за предсрочни избори Мустафа Карадайъ каза, че такова нещо  още от ДПС не са казали.\"Ние работим и даваме своя принос за стабилност  на държавата. Някои хора се опитват да го разбират като стабилност на  властта. Стабилността на властта е част от стабилността на държавата, но  тези две неща не са еднозначно равни. От друга страна обаче  властимащите непрекъснато да генерират скандали, дори конфликти между  институциите, това са тревожни неща, с оглед стабилността на страната.  Тези скандали пораждат напрежение в обществото\", посочи Мустафа  Карадайъ, цитиран от пресцентъра на ДПС.Той обясни защо заседанието е било проведено при Ахмед Доган. Първата причина била стабилността по време на европредседателството.\"В тази връзка ние тази стабилност я разбираме като стабилност на  държавата и в този смисъл даваме своя принос за стабилността на  държавата. От друга страна последните два месеца наблюдаваме, че  властимащите непрекъснато генерират различни видове скандали и  конфликти - дори между институциите“, каза Карадайъ. \r\n  \r\n\"Другата темата, която беше важна за нас, е, че ни предстои един семинар  на 5 март за отворено управление. Това е важна тема за нас и не само за  нас. От тази гледна точка можете да го приемете дори като един вид  подготовка за управление на страната от наша страна\", изтъкна  председателят на ДПС.Лидерът на Движението коментира още, че очакват темата за оставката на енергийния министър да дойде до Народното събрание, където ще изложат мотивите и аргументите си по нея.\"Според нас за сделката за ЧЕЗ предстоят съответните органи и институции на държавата в рамките на закона, правилата и процедурите да се произнесат и да се запознаем с техните констатации и решения, и от там нататък и ние ще се произнесем\", коментира той.\r\n \r\nПо думите му, ако е закъсняла реакцията на институциите по тази сделка според законите, тогава има наистина закъснение, но ако има оценка за закъсняла реакция според нечии очаквания, това е друга тема.", "date": "2018.02.27", "title": "ДПС: Стабилността на държавата равна ли е на стабилност на властта?"}
{"url": "https://www.dnes.bg/obshtestvo/2018/02/27/na-3-mart-otkrivat-znaci-na-svobodata-i-geroizma-v-nim.369193", "text": "\nВ Националния исторически музей ще се открие изложба \"Знаци на свободата и героизма”, посветена на Руско-турската освободителна война (1877-1878 г.).Експозията е по случай 140 години от Освобождението на България от турско робство, откриването е на 3 март в 11,00 часа. Официален гост на събитието ще бъде директорът на Държавния исторически музей на Русия д-р Алексей Левикин, съобщиха от НИМ.До момента експозицията е гостувала в няколко български града, като в НИМ ще бъде представен неин разширен вариант, включващ оригинални предмети и художествени произведения от фондовете на музея. Проектът е дело на инициативен комитет: Наско Якимов, Борислав Дряновски, Валентин Плетньов, Иво Хаджимишев, Николай Русев, Марина Варенцова, Вячеслов Бабияк (Русия) и Луиза Карла (Румъния).Специално за изложбата \"Знаци на свободата и героизма\" Националният исторически музей експонира от своите фондове оригинални оръжия и предмети, използвани по време на Руско-турската война.Представени са основните системи огнестрелно оръжие на въоръжение в руската и османска армия по време на войната – руските пушки Крнка и Бердана и използваните от османците Снайдер-Енфийлд и Мартини-Хенри.Експонатите включват и хладно оръжие – кавказки шашки, руска драгунска сабя и турска парадна офицерска сабя. \r\nСред експонатите се открояват някои лични вещи на личности, свързани с войната като жезъла, принадлежал на граф Николай Игнатиев, дарен на музея от неговия внук.В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското Опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски, начело с ген. Гурко, в Пловдив.Ще бъдат показани също литография на българските художници Н. Каранешов и Кр. Кабакчиев, отпечатана през 1902 г. във Виена по случай 25-годишнината от Руско-турската война, както и руски и български възпоменателни медали.Особено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те  могат да се разглеждат като самостоятелни художествени произведения - шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов.Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи – деца, продаващи тютюн, българско хоро в центъра на Бяла, Русенско и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода. \r\nСлед официалната част мъжки хор \"Св.Иван Рилски\" от Дупница ще изпълни песни, свързани с националния празник на България. \r\nИзложбата \"Знаци на свободата и героизма\" ще продължи до 3 май 2018 г.", "date": "2018.02.27", "title": "На 3 март откриват \"Знаци на свободата и героизма\" в НИМ"}
{"url": "https://www.dnes.bg/notifikacii/2018/02/27/semeistvoto-na-putin-pralo-pari-prez-datska-banka.369199", "text": "Информатор предупредил през 2013 г. ръководството на най-голямата банка в Дания, че членове на семейството на руския президент Владимир Путин и руска разузнавателна агенция използват естонския клон на банката за пране на пари, съобщи датски вестник, цитиран от Асошиейтед прес.\r\nСпоред изтекла информация от вътрешен доклад ръководството на \"Данске банк\" е знаело, че нещата са много по-сериозни, отколкото било обявено първоначално, посочва всекидневникът \"Берлингске\".\r\nВестникът отбелязва, че през 2013 г. \"Данске банк\" е закрила 20 сметки на руски клиенти след разкрития, че естонското й подразделение може да е въвлечено в незаконна дейност. По онова време самоличността на клиентите била запазена в тайна.\r\nВестникът споделил подробности за схемата с група журналисти, разследващи случаи на корупция.\r\nЗасега няма коментар от датската банка./БТА/\r\n ", "date": "2018.02.27", "title": "Семейството на Путин прало пари през датска банка?"}
{"url": "https://www.dnes.bg/politika/2018/02/27/sled-sreshtata-pri-dogan-dps-iska-proverka-na-sdelkata-za-chez.369256", "text": "Според ДПС сделката за продажбата на ЧЕЗ трябва да бъде проверена допълнително и да има становища на регулаторните органи.\n\n\"Не мисля, че точно този избран участник е стратегически инвеститор за държавата. Затова трябва да се проследят средствата\", коментира Хамид Хамид.От ДПС ще излязат с изявление по случая.\r\n ", "date": "2018.02.27", "title": "След срещата при Доган: ДПС иска проверка на сделката за ЧЕЗ"}
{"url": "https://www.dnes.bg/health/2018/02/27/sylzite-sa-marker-za-bolestta-na-parkinson.369213", "text": "Когато хората ронят сълзи, се освобождават протеини, чиито нива са различни у засегнатите от болестта на Паркинсон и у хората, които не страдат от нея. Според предварителни данни от изследване, цитирани от ЮПИ, сълзите на човек могат да са сигнал дали ще го покоси тази болест.\r\n\"Получените резултати за пръв път показват, че сълзите са надежден и неинвазивен биологичен маркер на болестта на Паркинсон\", заяви ръководителят на изследването Марк Лю от Медицинския институт към Южнокалифорнийския университет в Лос Анджелис.Данните от изследването ще бъдат представени на годишната конференция на Американската академия по неврология през април, предава БТА.\r\nЕкипът му изследвал проби от сълзите на 55 души, засегнати от болестта на Паркинсон, и на други 27 души, които не страдат от заболяването. Оказало се, че у засегнатите от болестта на Паркинсон нивата на един протеин са по-високи, а тези на друг - по-ниски.\r\nПротеините в сълзите са произведени от слъзни жлези, посредством стимулиране на нервни клетки. Тъй като болестта на Паркинсон може да повлияе върху функции на нервната система извън мозъка, учените си поставили за цел да разберат дали свързани с болестта промени в тези функции могат да се открият чрез анализ на сълзите. \r\n\"Вълнуващо е да се установи, че нещо толкова просто като сълзите може да помогне на невролози да различат засегнатите от болестта на Пакинсон от хората, които не страдат от нея - отбеляза Лю. - \r\nТъй като болестта на Паркинсон се развива години преди да са се появили първите й симптоми, подобен биологичен маркер ще е от полза за диагностицирането й и дори за лечението й по-късно.\"\r\n ", "date": "2018.02.27", "title": "Сълзите са маркер за болестта на Паркинсон"}
{"url": "https://www.dnes.bg/notifikacii/2018/02/27/pyrvi-vtori-ta-treti-pyt-baba-dade-pari-na-apashi.369236", "text": "Жена стана жертва на телефонни измамници след три обаждания, съобщиха от МВР.  75-годишната русенка им дала спестяванията си от 4600 лева и наличното си злато.Вчера тя получила обаждане от жена, която плачейки се представила за дъщеря й, обяснила, че е в болница и дала телефона на \"лекаря\", който уточнил, че интервенцията е спешна и за нея са необходими 40 000 лв. Жената се усъмнила и на два пъти прекъснала връзката по телефона.Впоследствие в измамната схема бил включен мъж, който по телефона се представил за служител на реда. Свързал я с мним началник и я убедили, че ще помогне на полицията в задържането на престъпници.Така тя оставила доверчиво пред дома си наличните ценности и по указанията на псевдополицаите се прибрала.Разговорите по телефона продължили около час, едва след това жената осъзнала, че е станала поредна жертва на измама.Криминалисти на областната дирекция работят по установяването на извършителите на престъплението.", "date": "2018.02.27", "title": "Първи, втори, та трети път – баба даде пари на апаши"}
{"url": "https://www.dnes.bg/balkani/2018/02/27/erdogan-kym-malko-momiche-ako-umresh-v-boi-shte-te-pogrebem-s-pochesti.369174", "text": "\r\nТурският президент Реджеп Тайип Ердоган се оказа обект на сериозни критики, след като каза на момиче във военна униформа, че тя ще бъде погребана с почести, ако умре по време на битка.Ердоган поканил момичето на сцената с него по време на излъчвана по телевизията среща на Партията на справедливостта и развитието в събота в южния град Кахраманмараш.Във видео от срещата се вижда, че момиченцето е разплакано още когато отива към подиума, на който е Ердоган. Той я целува и отбелязва, че носи турски флаг в джоба си, пише \"The Telegraph\".\"Ако тя бъде убита в бой, върху нея ще бъде положен флаг, по Божията воля!\", обръща се след това Ердоган към публиката.\"Готова е за всичко, нали\", пита още турският президент. След това я целува още един път, преди да я освободи.Събралото се множество пък крещи \"Командире! Отведи ни в Африн\", във връзка със започналата на 20 януари турска офанзива в северозападна Сирия.\"Да се доведе малко дете на сцената пред хиляди хора и да се благославя смъртта е голяма грешка. Децата никога не бива да бъдат в сянката на оръжия и не бива да бъдат лицето на войната\", заяви заместник-председателят на опозиционната Републиканска народна партия Вели Агбаба пред британския \"The Daily Telegraph\".Момичето, което се казва Емине Тираш, е било облечено с униформа на Командване на специалните сили. Те са отличими с баретите си в цвят бордо - така са и известни  \"Баретите цвят бордо\". Набирани са на доброволен принцип от състава на трите основни вида въоръжени сили (СВ, ВВС и ВВС) и преминават изключително тежка четиригодишна подготовка.\"Вижте, вижте, какво имаме тук? Момиченце, какво правиш тук\", пита Ердоган Емине. Тя отдава почит на президента, но по лицето й се изписва притеснение.\"Вижте, ние имаме свои собствени барети в бордо. Но баретите в бордо не плачат\", отбелязва президента.Турция провежда политика на националистическа гордост и милитаризация с популярни слогани като: \"Всеки турчин - роден войник\". Ердоган преди е заявявал, че иска да види \"благочестиво поколение\".Програмите в религиозните училища тази година дори включват джихада като част от патриотизма. ", "date": "2018.02.27", "title": "Ердоган към малко момиче: Ако умреш в бой, ще те погребем с почести!"}
{"url": "https://www.dnes.bg/zvezdi/2018/02/27/danychnite-odrusaha-shakira-20-miliona-evro.369239", "text": "Шакира плати над 20 милиона евро на испанския фиск за неплатени данъци в периода 2011-2014 година, съобщи Франс прес.Колумбийската певица, която е партньорка на Жерар Пике, защитник във футболния отбор на Барселона от 2011 г., има две деца от него, които са вече ученици.\r\nЗвездата била принудена да внесе въпросната сума, за да има право да обжалва административната мярка, взета срещу нея, предава БТА.Испанските власти все още водят разследване за периода 2012 - 2014 година, когато тя от фискална гледка точка, би трябвало да е с местопребиваване в Испания.\r\n41-годишната Шакира е жител на Каталуня от 2015 година, предишният й постоянен адрес е бил на Бахамските острови.\r\n ", "date": "2018.02.27", "title": "Данъчните одрусаха Шакира. 20 милиона евро!"}
{"url": "https://www.dnes.bg/akoshtete-vqrvaite/2018/02/27/7-znaka-che-ste-namerili-myja.369238", "text": "Търсенето и намирането на идеалния партньор обикновено е свързано с дълъг списък от изисквания и критерии. Реалността обаче е съвсем друга, защото когато го срещнем ние просто си знаем, че този път е различно.\r\n \r\nТогава дори най-основните критерии могат да бъдат пренебрегнати, защото е налице най-важното - химията и искрата, която прави всичко. Ако се чудите дали сте срещнали точния мъж, вижте този списък:\r\n \r\n1. Той те разсмива. Много е важно да можете заедно да се забавлявате, защото това ще ви помогне да преминете през трудните моменти. Освен това трябва да имате общи ценности, интелигентност и култура.\r\n \r\n2. Той те изслушва. И не го прави само за да дочака да дойде неговия ред да говори. Той те оставя да разказваш за всичко, което те притеснява и дава съвети, но без да се налага.\r\n \r\n3. Той прави усилие да се разбира с близките ти. Дори и твоите родители или приятели да не са най-лесните, той се опитва да намери общ език с тях и да се разбират - това означава, че държи на вашите отношения.\r\n ", "date": "2018.02.27", "title": "7 знака, че сте намерили Мъжа!"}
{"url": "https://www.dnes.bg/politika/2018/02/27/radev-s-priziv-na-armiiata-i-triabvat-pari-za-da-raboti.369241", "text": "Към въоръжените сили трябва да се отнасяме с много по-голямо внимание. Необходимо е възможно по-бързо те да получат финансирането, което се полага за способностите, които искаме да притежават. Това заяви президентът и Върховен главнокомандващ на въоръжените сили Румен Радев, който днес присъства на заседанието, посветено на анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г.\nВ изказването си пред участниците президентът Румен Радев подчерта необходимостта от дългосрочна визия за развитието на въоръжените сили, която да е подкрепена с реални финансови разчети, допълват от прессекретариата на \"Дондуков\" 2.\"Основен приоритет продължава да бъде въпросът за хората в отбраната, тъй като те са в основата на провеждането на политиките, изпълнението на задачите и изграждането на способностите\", посочи президентът и Върховен главнокомандващ на въоръжените сили.Румен Радев изрази очаквания, че форумът ще спомогне България отново да заеме мястото си на уважаван съюзник и да отговори на потребностите на обществото.\"Необходими са спешни, задълбочени и всеобхватни мерки, които да доведат до резултати, трансформиращи България в генератор на сигурност, притежаващ потенциал, релевантен на новите геополитически реалности и комплексната среда на сигурност\", категоричен беше президентът Радев.Заседанието се проведе под ръководството на началника на отбраната, генерал-лейтенант Андрей Боцев. \r\nВ него взеха участие заместник-министър председателят по обществен ред и сигурност и министър на отбраната Красимир Каракачанов, висшия команден състав, генерали и офицери от видовете въоръжени сили, директори на дирекции в Министерството на отбраната, ръководители на структури на пряко подчинение на министъра на отбраната.", "date": "2018.02.27", "title": "Радев с призив: На армията й трябват пари, за да работи!"}
{"url": "https://www.dnes.bg/akoshtete-vqrvaite/2018/02/27/otkritie-nameriha-koraba-na-nai-bogatiia-pirat.369237", "text": "Учени откриха костите на Самюел Белами, който е известен като най-богатият пират съществувал някога.  Скоро музеят в Масачузетс ще покаже за първи път останките, както и пистолетите на Белами.\r\n \r\nВсичко било намерено на дъното на океана, след като през 1717 корабът на капитан Черния Сам (така го наричали) се разбива в скалите по време на буря и по-голямата част от екипажа му намира смъртта си.\r\n \r\nЧерният Сам, който починал едва на 28 години, успял да събере завидно състояние със своя екипаж и днес е известен като най-богатият пират, съществувал някога.\r\n \r\nТой всявал страх у мореплавателите в продължение на две години в западните части на Индия. От неговия екипаж са започнали своята кариера едни от най-известните пирати на всички времена, включително Едуард - Черната брада и Чарлз Вейн.\r\n \r\nСъстоянието, което Белами натрупва само за две години е над 100 милиона паунда, като заедно със своя екипаж напада и обира над 50 кораба. Сведенията сочат, че той бил висок, добре възпитан мъж, който обичал красивите дрехи.\r\n \r\nОбикновено бил въоръжен с четири пистолета и бил капитан не на един, а на цели два кораба, които плавали заедно. Единият - много бърз и настигал всички жертви, а другият - тежко въоръжен и никой не можел да го победи.\r\n ", "date": "2018.02.27", "title": "Откритие! Намериха кораба на най-богатия пират"}
{"url": "https://www.dnes.bg/notifikacii/2018/02/27/predi-sheriatyt-da-razvali-vsichko-moda-i-kysi-poli-v-kabul.369188", "text": "\nНякога в Техеран жените носеха къси поли, в Кабул носеха модерни прически, а в турските класни стаи забрадки нямаше. Но това е \"\". \r\nГамал Абдел Насър е видимо развеселен. Така поне го показва едно видео, заснето през 1958 година, в което елегантно облеченият египетски президент разказва пред голяма публика какво му бил казал наскоро лидерът на \"Мюсюлманското братство\". Думите му били: \"Всички жени в Египет трябва да носят забрадки!\". \"Отвърнах му така: Та това ще ни върне в Средновековието! Твоята дъщеря следва медицина и не носи никаква забрадка, а ти искаш да накарам 10 милиони жени да се забраждат\", казва Насър във въпросното видео, а цялата зала се превива от смях.\r\nИмало едно време...\r\nКлипът е качен на страницата на една група във Facebook, която бе създадена през декември 2017 под името \"Преди шериатът да развали всичко\" (Before Sharia Spoiled Everything), разказва германският вестник \"Ди Велт\" в публикация по темата и пише, че целта на хората, организирани в тази група, е да припомнят за наличието на силно изразени светски тенденции в редица мюсюлмански общества. \r\nГрупата се радва на растяща популярност и отбелязва силен приток на нови членове, които постват семейни снимки, изпращат изрезки от вестници и списания, разказват лични спомени - като доказателство за това, че преди голямата вълна на реислямизация западният стил на живот е бил широко разпространен в техните страни.\r\nМного от снимките показват ученически класове от селските райони на Турция, където през 30-те години на миналия век не е имало нито едно момиче със забрадка. \r\nИли млади жени в Техеран и Кайро, облечени по модата на 1960-те години - с къси поли и разпуснати коси. Други снимки са запечатали семейни тържества, на които почти всеки има пред себе си чаша с вино или бира, а по плажовете младите жени се разхождат разголени, пише \"Deutsche Welle.Снимки от Алжир, правени през 1970-те години, показват ученички и ученици, чийто външен вид по нищо не ги отличава от европейските им връстници, разказва \"Die Welt\".\r\nПо-нататък изданието ни среща с един от инициаторите на Facebook групата - швейцарския адвокат от турски произход Емра Еркен, който разказва, че е живял в Турция до 1979 година и че дотогава изобщо не бил виждал хиджаб: \"В детството си, разбира се, съм виждал традиционните забрадки на жените от селата, но тези мантии, които покриват жената от глава до пети, почти не се срещаха едно време в Турция\", казва Еркен пред \"Ди Велт\" и обяснява, че създадената от него Facebook група има за цел да обори тезата, според която в мюсюлманския свят секуларизмът е бил разпространен само сред привилегирования градски елит. \r\nВ тази връзка \"Ди Велт\" посочва, че тъкмо през 1979, когато Еркен напуска Турция, в Иран започва Ислямската революция, а в Афганистан - нахлуването на СССР. Малко по-късно в Турция е извършен военен преврат, който довежда до засилване на религиозните тенденции в страната.\r\nКойто разглежда снимките, поствани във Фейсбук-групата \"Преди шериатът да отрови всичко\", неизменно се пита какво ли се е случило с всички тези мъже, жени и деца, които се усмихват от фотографиите, пише \"Ди Велт\" и отново дава думата на Емра Еркен: \"Мнозина избягаха от Афганистан, от Иран емигрираха голям брой светски настроени хора, а тези, които останаха в страната, бяха принудени да се нагодят към новите условия. По друг начин стоят нещата в Турция - там светски настроените хора далеч не са изчезнали от градските среди. Но значително се увеличи броят на онези мюсюлмани, които са привърженици на шериата\", казва Еркен.", "date": "2018.02.27", "title": "Преди шериатът да развали всичко: Мода и къси поли в Кабул "}
{"url": "https://www.dnes.bg/health/2018/02/27/4-hrani-polezni-za-detskiia-mozyk.369130", "text": "„Ти си това, което ядеш.“ Мъдра мисъл, която трябва да си припомняме по-често, ако искаме да бъдем здрави. Това разбира се важи и за храната, която консумират децата ни, тъй като тя е от съществено значение за тяхното развитие.Макар че няма магическа храна, която да превърне детето ви в гений, със сигурност има храни, които могат да подпомогнат когнитивните способности на малките. Като едни от най-полезни за здравето на мозъка храни са риба, чисто месо, мляко, боб.Споделяме още 4 храни, които да направите част от менюто на децата.За всеки родител е известно колко е трудно да накараш едно дете да яде полезни храни, които не желае.За щастие, една от най-добрите храни, които могат да помогнат за подобряване на мозъчните функции на подрастващите, са вкусните боровинки, с които може да направите и по-интересни чиниите на децата, когато им сервирате плодови салати, закуски.Както боровинките, така и малините съдържат съединения, които подобряват паметта. Въпреки че малките запомнят лесно информацията, вкусните плодове ще им осигурят допълнително енергия за учене, както и важните калий, фосфор, витамин А, витамини от групата В.", "date": "2018.02.27", "title": "4 храни, полезни за детския мозък"}
{"url": "https://www.dnes.bg/zvezdi/2018/02/27/opit-za-erotikata-i-kendyl-djenyr-zasipana-s-podigravki.369233", "text": "Кендъл Дженър се похвали с два еротични кадъра, но вместо въздишки от феновете последваха подигравки и хапливи шеги. Не заради формите на модела, а заради нейните стъпала и пръстите на краката ѝ.\r\nНейни последователи се запитаха дали тя не страда от крампи в пръстите на краката, а потребител сподели своя най-голям страх – големите стъпала на Кендъл.\r\n\"Влюбен съм в Кендъл Дженър от години, но при вида на стъпалата ѝ разбрах, че нещата помежду ни няма да се получат\", пише друг шегобиец.\r\nНе липсват и подмятания, че всъщност най-големите дадености на Дженър са пръстите на ръцете и на краката.Вижте още за звездите в ", "date": "2018.02.27", "title": "Опит за еротиката: И Кендъл Дженър засипана с подигравки"}
{"url": "https://www.dnes.bg/business/2018/02/27/94-dushi-sa-pochinali-pri-trudova-zlopoluka-prez-2017-a.369223", "text": "Общо 2 911 са регистрираните трудови злополуки у нас през 2017 г. Това показва годишна оперативна информация на Националния осигурителен институт (НОИ) за инцидентите по време на работа през миналата година.\r\nДанните сочат, че 2318 от тях са станали на работното място, а 593 - при отиване или връщане от работа, съобщават от НОИ.\r\nЗа цялата минала година у нас са регистрирани 94 смъртни случаи при трудови злополуки в 13 икономически сектори. От тях 79 са станали на работното място, а 10 при отиване или връщане от работа. \r\nНай-много са трагичните случаи в \"Строителство\" (18); \"Транспорт, складиране и пощи\" (17); \"Преработваща промишленост\" (12) и \"Търговия; ремонт на автомобили и мотоциклети\" (7).\r\nОт общо 21 икономически сектора в 20 са допуснати наранявания при изпълнение на служебни задължения. Без регистрирани инциденти е секторът, който обединява дейностите на домакинства като работодатели и като производители на стоки и услуги за собствено потребление.\r\nС най-много трудови инциденти през 2017 г. е преработващата промишленост, в която през годината са допуснати общо 575 злополуки. В негативната класация следват \"Транспорт, складиране и пощи\" (368), \"Търговия; ремонт на автомобили и мотоциклети\" (241) и \"Строителство\" (175). Най-малко трудови злополуки са допуснати при дейности на екстериториални организации и служби (3) и операции с недвижими имоти (11).\r\nСравнителният анализ на годишните оперативни данни за 2017 г. и 2016 г. регистрира увеличение на трудовите злополуки с 63. Най-съществено покачване има при \"Сухопътен транспорт\", \"Търговия на едро, без търговията с автомобили и мотоциклети\" и \"Горско стопанство\". \r\nНамаляват трудовите инциденти при \"Добив на метални руди\", \"Строителство на съоръжения\" и \"Складиране на товари и спомагателни дейности\".", "date": "2018.02.27", "title": "94 души са починали при трудова злополука през 2017-а"}
{"url": "https://www.dnes.bg/stranata/2018/02/27/zatvoriha-zooparka-v-sofiia-zaradi-ptichi-grip.369254", "text": "Агенциято по безопасност на храните затвори зоопарка в София заради птичи грип. При два екземпляра от умъртвените птици, които бяха незаконно транспортирани през \"Дунав мост\" 2, била открита болестта.\r\nПървоначалните изследвания са доказали наличието й в лебед и патица. Окончателните резултати за щама на заболяването ще бъдат оповестени до дни, съобщиха от контролния орган. \r\nПо-рано днес стана ясно, че министърът на земеделието Румен Порожанов е разпоредил проверка на дейността на БАБХ. \r\nТя се наложи след сигнали от неправителствени организации и граждани за защитени видове птици, които агенцията по храните реши да умъртви. В понеделник от контролния орган съобщиха, че на \"Дунав мост\" 2 са спрени алпаки, мечета, гъски, патици, гълъби и патета, пише .\r\n“Те са транспортирани в изключително лоши условия, не са спазени никакви изисквания за хуманно отношение и не са придружени от ветеринарномедицински документи, които да удостоверят техния произход и здравен статус”, съобщиха от БАБХ. След това казаха, че е взето решение птиците да бъдат умъртвени по хуманен начин.Става дума за 119 птици, проби от които са изпратени за изследване.\r\nЗабранява се достъпът на външни лица до Зоологическа градина - София до приключване мерките, които е разпоредил шефът на БАБХ Дамян Илиев. Той забранява да се транспортират яйца, фуражи за птици, отпадъци, тор от птици, оборудване, използвано в обекта и имащо досег с птици от софийския зоопарк. Пернати, за които е възможно да имат досег с диви птици, трябва да се затворят и отглеждат на закрито до отмяна на нарежданията.   ", "date": "2018.02.27", "title": "Затвориха зоопарка в София заради птичи грип"}
{"url": "https://www.dnes.bg/world/2018/02/27/otmeniha-polet-ot-parij-do-sofiia-na-wizz-air.369253", "text": "В резултат на усложнената климатична обстановка в Европа вчера е бил отменен полет на авиокомпания \"Уиз Еър\" от Париж до София. Това съобщи посолството ни в Париж.\r\nПо данни на български граждани, осъществили контакт с мисията ни във френската столица, на летище Буве се намират общо около 130 пътници, част от които българи, които чакат пренасочване и намиране на други подходящи полети. От българското посолство в Париж са се свързали с местното представителство на авиокомпанията, от където са били информирани, че всеки пътник е получил на електронната си поща предложение с възможностите за придвижване с други полети на авиокомпанията. От там са информирали още, че всеки пътник трябва лично да се свърже с представителите на Уиз Еър за анулирани полети на телефоните на авиокомпанията и да обяви своя избор на полет.\r\nБългарските граждани могат да се обърнат и към представителството на \"Уиз Еър\" на летище Буве, където да заявят своето желание за пренасочване на полета или за възстановяване на сумата.\r\nОт авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи.\r\nВсички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на българското посолство във Франция: +33 1 45 51 85 90, +33 1 45 51 85 90", "date": "2018.02.27", "title": "Отмениха полет от Париж до София на Wizz Air"}
{"url": "https://www.dnes.bg/business/2018/02/27/jane-walker-jenskata-versiia-na-johnnie.369214", "text": "Производителят на алкохолни напитки Diageo PLC планира да пусне на пазара специално насочена към жените версия на марката си Johnnie Walker, наречена Jane Walker – последният ход на гиганта на пазара за алкохол, с който иска да обърне внимание и на жените, пише The Wall Street Journal.\r\nНай-големият производител на спиртни напитки в света Diageo заяви в понеделник, че Jane Walker, ограничена версия на черния етикет на Johnnie Walker, ще бъде пусната в продажба от идния месец. Компанията, която притежава и водка Smirnoff и бърбъна Bulleit, е преобразила емблематичното лого на Johnnie Walker за пръв път от повече от един век, за да покаже на него лика на жена в ботуши, която докосва шапката си с ръка.\r\nМаркетинговата промяна се случва на фона на кампания на Diageo, наречена #LoveScotch, която се състои от снимки на привлекателни млади жени, които пият скоч, заедно с реклами на билбордове, социални мрежи и списания в десетки страни.\"Ние осъзнахме, че трябва успешно и активно да маркетираме жените\", каза главният маркетинг директор на Diageo Сил Салър в интервю за The Wall Street Journal миналата година. „Това ще бъде наистина положително за нас, особено в категории, които са считани за по-мъжествени, като скоча\".\r\nДелът на жените сред американските консуматори на уиски се е покачил до 29,6% през 2016 г. спрямо 28,2 на сто през 2010 г., показват данни на Nielsen.\r\n\"Тъй като уискитата разширяват позициите си и експериментират с нови вкусове като мед, клен, канела и ябълка, това помогна да се привлекат повече жени към напитката\", казва Дани Брагър, който ръководи подразделението за американския алкохолен пазар на Nielsen.\r\nЖенската версия на Johnnie Walker ще се продава в САЩ за 34 долара за бутилка от 750 милилитра, на същата цена, на която се продава и черният етикет на Johnnie Walker.\r\nОт десетилетия насам Johnnie Walker маркетира скоча си предимно към мъжете. Реклама от 1988 г. на марката гласи: „Той обича съзнанието ми. И той пийва Johnnie Walker“. Цитатът е неразривно придружен от снимка в гърба на две жени с бикини на плажа.\r\n\"Бяха игнорирани ключови потребители и такива, вземащи решения\", казва Изи Пъг, директор в базираната в Лондон консултантска кантора Kantar Added Value, която консултира Diageo за маркетинга. Производителят на спиртни напитки установява впоследствие, че жените отговарят за харченето на 80% от разполагаемия доход в семейството, пояснява Пъг.\r\nПрез последните години Diageo измества приоритетите, за да направи продуктите си по-привлекателни за жените, казва Салър.\r\nНовият фокус на алкохолната индустрия върху жените не се разглежда еднозначно в бранша. Изследователи в сферата на общественото здравеопазване и рекламисти сочат физиологичните различия, които правят жените по-уязвими на консумацията на алкохол от мъжете.\r\nЖени със същата височина и тегло, като мъжете, са по-склонни да се напиват от същото количество алкохол, защото женските тела имат повече мазнини и по-малко вода, показват данни на Националния институт по здравеопазване. Това означава, че алкохолните напитки произвеждат по-високо ниво на алкохол в кръвта при жените, отколкото при мъжете.\r\n\"Трябва да бъдем много внимателни да не заклеймяваме жените, но при тях има различни рискове и те трябва да бъдат подчертавани\", казва Сузане Костело, главен изпълнителен директор на неправителствената организация с идеална цел Alcohol Action Ireland, базирана в Дъблин. \"Влиянието на алкохола е по-голямо при жените, отколкото при мъжете, но хората често забравят това\".\r\nDiageo заяви, че за всяка продадена бутилка Jane Walker ще дари 1 долар на организации, защитаващи женските права, докато набере 250 000 долара.\r\nЩе има и рекламна кампания в печатни издания, като например New Yorker и списание Time. Брандът ще се появи и на събития, като например \"Жените в киното\" преди връчването на Оскарите.Още новини четете в ", "date": "2018.02.27", "title": "Jane Walker – женската версия на Johnnie "}
{"url": "https://www.dnes.bg/obshtestvo/2018/02/27/pak-tok-pak-chez-premieryt-tozi-pyt-ostavki-niama-da-ima-shte-gi-raznishtia.369252", "text": "\"Този път оставки няма да има и им обещавам на тези хора да ги разнищя докрай\". Това заяви премиерът Бойко Борисов в кулоарите на парламента по темата за сделката за ЧЕЗ.Борисов беше категоричен, че няма да позволи да бъде петнена репутацията на Министерския съвет и заподозря \"майсторски сценарий\" за сваляне на правителството му, както това се случи с първия му кабинет.\n\n\nПо думите му в общественото пространство се насажда усещането и то много планирано, че \"някаква Гинка от Пазарджик, стоейки някой от нас най-вероятно зад нея, прави една такава сделка\". Борисов беше категоричен, че това е лъжа.Премиерът уточни, че в получената от чешкия му колега Андрей Бабиш информация вижда \"руско-грузински офшорки, руски банки, български и то от тези, които и преди по някаква причина са имали проблеми\". Той не конкретизира заради банковата тайна, но каза, че тази информация ще бъде налична в секретното деловодство на парламента.Премиерът коментира още, че от публикациите в медийното пространство излиза, че сделката за продажбата на дружеството е приключила. Всъщност обаче тези банки са изпратили писма за намерения, които не означават нищо, не са поемали ангажимент.Той уточни, че ще разбере заедно с ръководството на БНБ и финансовия министър какво означава \"писмо за комфорт\" от страна на тези банки, защото това създало на кабинета \"огромен дискомфорт\".От думите на премиера стана ясно още, че сделката за продажбата на ЧЕЗ не може да бъде спряна. \"Нямаме механизъм да я спрем, защото става въпрос за частни субекти\", призна Борисов, но посочи, че ще помисли освен институциите у нас, кои еврослужби могат да ни помогнат.За оставката на енергийния министър Теменужка Петкова ще се решава след изслушванията в енергийната комисия в парламента и проверка на случая. От думите на Борисов стана ясно, че според коалиционните партньори няма нужда тя да напуска поста си.Премиерът посъветва президента Румен Радев да се обади на чешкия си колега за повече информация за сделката.\"Да вложим цялата мощ на държавата, да приемем, че нашата опозиция е алармирала, ние сме подценили, сега с цялата сила на държавата да се върнем и да направим това, което е необходимо\", каза той.Борисов каза още, че ще бъдат подготвени промени в Закона за енергетиката, но не конкретизира точно какви.\r\n ", "date": "2018.02.27", "title": "Пак ток, пак ЧЕЗ... Премиерът: Този път оставки няма да има, ще ги разнищя!"}
{"url": "https://www.dnes.bg/stranata/2018/02/27/baba-napisa-pismo-do-policai-vyrnal-i-izgubenite-20-lv.369242", "text": "Възрастна жена написа трогателно писмо до полицай, който й върнал изгубено портмоне със сумата от 20 лева.69-годишната Янка Маринова изгубила парите миналата седмица в един от хипермаркетите в Шумен. Установила, че портмонето й го няма едва след като се прибрала.Жената се ядосала, но се примирала със загубата, когато разбрала, че не е загубила личните си документи. А и сумата не била много голяма.Портмонето с 20-те лева обаче открил полицаят Константин Димчев. Той се опитал да намери притежателя му, но липсата на документи го затруднила. В крайна сметка успял, разказва историята \"Дарик\".Така преди дни Константин Димчев позвънил на вратата на Янка и й казал, че е намерил портмонето й. Успял да я издири по клиентска карта с име и номер, издадена от електроразпределително дружество.Димчев издирил телефонен номер по името на картата и отишъл в дома на жената, за да й върне портмонето с парите.\"Вътре имаше 20 лева. Ако ги беше прибрал, нито той щеше да стане по-богат, нито аз щях да стана по-бедна. Изненада ме и ме трогна неговата постъпка. Поклон пред тази майка, която е отгледала и възпитала син с такава ценностна система\", пише в писмото си до директора на ОДМВР- Шумен Янка Милкова.", "date": "2018.02.27", "title": "Баба написа писмо до полицай! Върнал й изгубените... 20 лв."}
{"url": "https://www.dnes.bg/stranata/2018/02/27/grajdani-alarmirat-dupki-plochki-za-bania-vyrhu-trotoar.369245", "text": "През последните няколко дни, освен сигналите, които отразихме със статии в , гражданите ни сигнализираха чрез HelpBook и за още нередности, които ви представяме под формата на обзор.\n\nОт сигнал за  разбираме, че бул. \"Александър Малинов\" в столичния квартал \"Младост\" се е превърнал в скоростна отсечка, по която автомобилите летят с над 100 км/ч и хората се страхуват да се движат по тротоарите, защото има опасност някой да изпусне управлението над автомобила си и да връхлети върху пешеходците.\r\nНаучихме, че кръстовището на ул. \"Любляна\" и ул. \"Боряна\" в кв. \"Овча купел\" е  и това създава опасност за произшествия.\r\nПолучихме снимки на видимо занемарена и  до блок 1 в благоевградския кв. Струмско.\r\nЖител на гр. Сливница ни алармира за  в участъка от номер 100 до номер 132 на ул. \"Иван Вазов\" в гр. Сливница.\r\nПроблеми с уличните дупки имат и живущите на номера от 1 до 4 на ул. 32 в столичния кв. \"Враждебна\", които се оплакват, че и не е правен ремонт от поне 30 години и цялата е в огромни кратери, като някои са дълги по 5-6 метра и дълбоки по 20 сантиметра.\r\nПак в София, на бул. \"Братя Бъкстон\" 71, има  в близост до детска градина, като сигнализиращият се оплаква, че въпреки уверението на институциите, проблемът не е разрешен.\r\nДруг жител на столицата ни алармира, че  в ж.к. \"Гоце Делчев\". Сигнализиращият споделя, че площадката е покрита с изкуствена трева и изглежда в очите на стопаните е създадена специално за техните любимци - за игра и тоалетна.\r\nПолучихме и сигнал за  в Студентски град, които при дъжд и сняг стават изключително хлъзгави и преминаването става много опасно.\r\nГражданин ни изпрати сигнал за  - без преглед и без автокаско, но заемащи паркоместа в ж.к. \"Малинова долина\", бл. 27, между вход \"А\" и \"Б\".\r\nРазбрахме и за  на надлез \"Надежда\", в посока Център, която, по думите на подателя на сигнала, вече цял месец е там и няма намерение сама да си ходи, така че е време някой да я затвори. припомня, че част от подадените сигнали за нередности вече получиха отговор и разрешение от съответните институции. Такива случаи бяха, например, нерегламентирано паркиране на камиони на куриерски фирми на зелени площи в столичния квартал \"Младост 4\". В резултат на сигналите КАТ започна да действа. Поставиха се бетонни кашпи върху зелените площи на бул. \"Александър Малинов\", което възпрепятства паркирането и унищожаването на зеленината в столицата.\r\nДруг случай, който отново намери своето разрешение, отново е от столичния бул. \"Александър Малинов\". Гражданин алармира за разрушен участък по скоро ремонтирания булевард, в частта му срещу ХИТ-Младост. Малко след това нарушенията по асфалтовата настилка бяха отстранени.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.27", "title": "Граждани алармират: Дупки, плочки за баня върху тротоар..."}
{"url": "https://www.dnes.bg/akoshtete-vqrvaite/2018/02/27/rajdaneto-uskoriava-stareeneto-s-11-godini.369192", "text": "Колкото е хубаво една жена да стане майка, толкова е и стресиращо, се оказва според учени от университета \"Джордж Мейсън\" в САЩ. Те установиха, че раждането на дете е свързано с ускоряване на стареенето с 11 години, съобщи \"Лента\".\r\nИзползвани са данни от изследване през периода 1999-2002 г., което цели да се идентифицират рискови фактори за различни заболявания. Учените изследвали ДНК проби от близо 2000 жени в репродуктивна възраст. \r\nСпециално внимание било обърнато на състоянието на теломерите - крайните хромозомни участъци, отговарящи за защитата на гените от увреждания при клетъчно делене.\r\nОказало се, че при майките теломерите са значително подкъсени, а това навежда на мисълта за ускорено клетъчно стареене. Крайните хромозомни участъци у участничките, които износили най-малко едно дете, били средно с 4,2 процента по-къси в сравнение с теломерите у жените, които не са майки, предава БТА. \r\nИзводът е, че в жените липсват около 116 базови двойки, а това се отъждествява с ускорено стареене с повече от 10 години. Специалистите отбелязват, че в случая подкъсяването на теломерите е по-голямо в сравнение с наблюдаваното по-рано в пушачи и хора, засегнати от затлъстяване.\r\nПри това намаляването на защитните участъци на ДНК зависело пряко от броя на децата. Същевременно не трябва да се търси причинно-следствена връзка между майчинството и ускореното стареене, тъй като върху теломерите могат да повлияят фактори, които не са били взети под внимание.", "date": "2018.02.27", "title": "Раждането ускорява стареенето с... 11 години!"}
{"url": "https://www.dnes.bg/balkani/2018/02/27/skopie-severna-gorna-vardarska-koe-li-shte-e-imeto.369255", "text": "Македония е предложила четири варианта за решаване на спора за името с Гърция, заяви премиерът на страната Зоран Заев в интервю пред агенция Reuters, предава скопското електронно издание \"Фокус\".\"Предложенията са Република Северна Македония, Република Горна Македония, Република Вардарска Македония и Република Македония (Скопие)“, заяви Заев от Лондон, където присъстваше на инвестиционния форум за Западните Балкани, организиран от Европейската банка за възстановяване и развитие, съобщи Агенция \"Фокус\".На въпрос дали Гърция ще бъде удовлетворена от една от тези възможности, Заев отговори: \"Да ... някои варианти ги предпочитат, а някои не\".Македонският премиер е убеден, че, ако решението на спора запази достойнството на гражданите, те ще го подкрепят.По-късно от кабинета на македонския премиер Зоран Заев реагираха във връзка с интервюто на министър-председателя. Съобщението е в реакция на, както пише там, погрешната интерпретация във въведението на новината на агенцията за интервюто със Заев, в което се казва, че \"Македония е предложила четири възможности за разрешаване на десетилетния спор за името с Гърция\".В съобщението от македонското правителство се твърди, че това са предложения на посредника Матю Нимиц, предава македонската редакция на Радио \"Свободна Европа\".\"Това значи, че тези предложения са направени, както е заявил премиерът Заев, но те не са предложени от страна на Република Македония\", пише в съобщението.\r\n ", "date": "2018.02.27", "title": "Скопие, Северна, Горна, Вардарска? Кое ли ще е името?"}
{"url": "https://www.dnes.bg/world/2018/02/27/neobichaino-sniag-v-neapol-za-pryv-pyt-ot-nad-polovin-vek.369190", "text": "Необичайно студено време, донесено от сибирски циклон, цари все още на Апенинския полуостров. Тази нощ падна сняг в южния италиански град Неапол, след което бе затворено местното летище, като и всички училища в града. Това съобщи новинарският сайт \"РАИ-нюз 24\", цитиран от ТАСС.\r\nЗаради обледеняване на пистата и лоша видимост властите на неаполското летище Каподикино спряха временно излитанията и кацанията. Засега не се знае точният брой на закъсняващите полети. Проблеми има и с градският транспорт.\r\nДен преди това снежна покривка се образува на спящия вулкан Везувий край Неапол. Сега сняг затрупа крайбрежните булеварди и градския център. За последен път жителите на южния град край Неаполитанския залив са видели толкова обилен снеговалеж преди повече от половин век - през 1956 г.\r\nСтуденият циклон, наречен от италианците \"сибирската буря\", все още бушува из централните региони, но се мести в южна посока. Снегът, обилно навалял вчера в Рим, не се топи и днес след мразовитата нощ и поражда проблеми за столичния транспорт. Римското кметство също остави училищата затворени.\r\nЗапазват се и рекордно ниските температури - до минус 35 градуса в Северна Италия и до минус 15 в централните райони на полуострова. Синоптиците очакват известно затопляне едва след сряда, но вече предупреждават, че ще последва нова вълна от студ и валежи./БТА/", "date": "2018.02.27", "title": "Необичайно: Сняг в Неапол за пръв път от над половин век"}
{"url": "https://www.dnes.bg/akoshtete-vqrvaite/2018/02/27/zodiite-s-nai-promenlivo-nastroenie-sa.369235", "text": "Променливото настроение е характерно за всеки в определен момент. Понякога обаче ни се иска да контролираме емоциите си, но мозъкът казва друго. Настроенията идват и си отиват, но понякога те са толкова преходни, че дори не ги забелязваме. \r\nЗодиите, за които е характерна смяната на настроенията обаче, често усещат емоциите си с по-голяма интензивност. А това може да се отрази неблагоприятно върху отношенията им с останалите. \r\nНастроението може да повлияе и на физическото ви състояние. Когато сте ядосани например, кръвното налягане може да се повиши.\r\nДа се опитате да не чувствате нищо също не е добра стратегия. Ако непрекъснато потискате своите чувства и настроения, правейки се на щастливи, това може да се отрази на тялото ви по нездравословен начин, тъй като се стресирате прекалено. Трябва да чувствате емоциите си, но да се опитате да ги управлявате. \r\nКои са зодиите, които трудно могат да направят това, и при които често се наблюдава промяна в настроенията? \r\n\r\nПредставителите на тази зодия усещат всяка емоция много дълбоко. Когато са в добро  настроение, те обсипват любимите си хора с любов. Ако обаче настроението им е в другата крайност, често се усамотяват, тъй като в тези свои състояния вредят и на околните. \r\nХубавото е, че Раците се чувстват комфортно с настроенията си и изразяват своите емоции.Вижте още за звездите в ", "date": "2018.02.27", "title": "Зодиите с най-променливо настроение са..."}
{"url": "https://www.dnes.bg/crime/2018/02/27/hvanaha-avtodjambazi-s-kraden-sitroen-krai-vraca.369248", "text": "Спипаха двама автоджамбази край Враца в хода на спецоперация по противодействие на престъпленията свързани с автомобили.\r\nСлужители от СДВР забелязали движещ се по бул. \"Ломско шосе\" в столицата лек автомобил \"Ситроен ДС4\". Колата била със счупен прозорец на шофьорската врата. При направената справка станало ясно, че е с подменени регистрационни табели, като са поставени номера от товарен автомобил.\r\nУстановено било, че на 17 февруари автомобилът е обявен от собственика за противозаконно отнет от столичната ул. \"Боряна\". \r\nПолицейските служители последвали крадената кола и придружаващо го БМВ до врачанското с. Паволче. \r\nТам при опит да бъде укрит противозаконно отнетия \"Ситроен\", в специално пригоден за целта гараж, са задържани и двамата автокрадци – 36-годишния Генади Гергинов - Жмудата, активен автоджамбазин и 43-годишния Радослав Христов, който шофирал съпровождащия автомобил.\r\nПри последвалите процесуално-следствени действия в гаража полицаите намерили и иззели множество вещи, използвани в престъпната им дейност. Иззети били мобилни телефони, СИМ-карти, два комплекта регистрационни табели, множество автоключове за различни марки автомобили, и техническо средство тип \"тапа\". \r\nСлед доклад на събраните материали в Софийската районна прокуратура арестуваните са привлечени като обвиняеми.", "date": "2018.02.27", "title": "Хванаха автоджамбази с краден \"Ситроен\" край Враца"}
{"url": "https://www.dnes.bg/notifikacii/2018/02/27/ednite-i-drugite-bylgari-v-germaniia-80-sa-ot-romskoto-malcinstvo.369173", "text": "\"През последните години в Германия пристигнаха много хора, които развалят имиджа на България. Това е много жалко, защото те не са типичният образ на българската нация\", казва Вернер Йостмайер, почетен консул на България.\r\nВернер Йостмайер, бивш депутат от ХДС, е от 2016 година почетен консул на България в най-многолюдната германска провинция Северен-Рейн Вестфалия. разговаря с него за имиджа на България и българите в Германия.\r\nЙостмайер: Ако трябва да отговоря съвсем кратко и общо, бих казал, че имиджът на България не е особено добър. Една от основните причини за това е фактът, че след присъединяването на страната към ЕС и най-вече след отварянето на германския трудов пазар за гражданите на България в Германия пристигнаха много хора, които определено не допринасят за добрия образ на България. Има данни, че цели 80% от българските граждани, които пристигат в Германия с цел да работят, са турскоговорящи представители на ромското малцинство. Много от тях не могат нито да четат, нито да пишат, говорят лошо български, нямат никакви познания по немски език, но успяват някак да дойдат в Германия, където в крайна сметка често попадат в ръцете на безскрупулни работодатели, които ги експлоатират срещу мизерно заплащане.\r\nЙостмайер: Не знам дали наистина знаят какво точно ги очаква. Може би са водени от надеждата, че все ще успеят да намерят някаква работа, независимо срещу какво заплащане. Много от тези хора попадат в т.нар. проблемни квартали, живеят в порутени сгради при ужасни условия - и именно те определят в голяма степен лошия имидж на България в Германия. Това е много жалко, защото те не са типичният образ на българската нация.\r\nНо и още нещо разваля имиджа на България - начинът, по който функционира българската държава. Лично аз съм ставал свидетел как и най-елементарните неща се случват едва след като подадеш кутия бонбони например. Това, естествено, е типично и за други страни, но България ми е на сърцето - една прекрасна страна, която всъщност е толкова важна за нас.\r\n\r\nЙостмайер: Важна е, защото от една страна се явява стабилизиращ фактор по югоизточния фланг на ЕС. Освен това България е страна, която е много приятелски настроена към Германия - така е открай време, но и добрите отношения между г-жа Меркел и г-н Борисов спомагат за това разбирателство. А и по отношение на бежанската политика България допринася с позицията си за повече солидарност в ЕС.\r\n\r\nЙостмайер: Да, но официална София подкрепя Берлин, това е факт.\r\nЙостмайер: Ако трябва да бъде честен, проявявам разбиране. Голяма част от тези хора не само нямат никакво образование, но и не се придържат към правилата на играта, към общоприетите норми на поведение. Тоест - отказват да се интегрират, което неминуемо създава проблеми - не само в България, но и тук в Германия. Това е факт, който мнозина все още не осъзнават.\r\n\r\nЙостмайер: Трудно ми е да отговоря. Не знам дали това е една от причините, но мога да Ви уверя, че всеки, който се придържа към правилата и не злоупотребява с гостоприемството, е добре дошъл в Германия.\r\n\r\nЙостмайер: Да, ще се справят. И дори мисля, че този проблем е по-лесен за решаване от интеграцията на голяма част от бежанците, пристигнали в Германия през последните две години. Защото в много от случаите става дума за хора, които просто не желаят да бъдат интегрирани. В тази връзка ще цитирам една наистина смущаваща статистика: според изследване на фондация „Бертелсман“ над 40% от турците в Германия не желаят да се интегрират в страната, в която живеят вече от второ, дори трето поколение. И още нещо: делът на хората, които дават гласа си за един диктатор като Ердоган, тук дори е по-висок, отколкото в самата Турция.\r\n\r\nЙостмайер: В градове като Дортмунд и Дуисбург определено имат проблеми с мигрантите от България, но като цяло те не се разглеждат като сериозно предизвикателство. В същото време е много жалко, че покрай проблемите с т.нар. мигранти по бедност почти никой не вижда всички онези българи в Германия, които са истински интегрирани, които следват или работят тук, които живеят като пълноценни членове на германското общество. Затова използвам всяка възможност да подчертая, че трябва да правим разлика между едните и другите българи.\r\nЙостмайер: Много важно е да се включат активно в тукашния живот, а не да се изолират и да се ограничават единствено до контакти със свои сънародници. Само така могат да станат част от германското общество.\r\n ", "date": "2018.02.27", "title": "Едните и другите българи в Германия: 80% са от ромското малцинство"}
{"url": "https://www.dnes.bg/cars/2018/02/27/second-hand-nai-nadejdnite-avtomobili-na-staro-do-20-000.369230", "text": "\nАмериканското издание Consumer Reports публикува класация за най-добрите автомобили втора употреба, чиято максимална цена е 20 000 долара. В нея са попаднали машини, произведени през периода 2008-2017 г. \r\nИдеята на тази класация е да покаже на клиените, че не е нужно да харчат големи суми, за да придобият надежден автомобил. ", "date": "2018.02.27", "title": "Second hand: Най-надеждните автомобили на старо до $20 000"}
{"url": "https://www.dnes.bg/tenis/2018/02/27/goliam-rezil-117-izhvyrli-grisho-ot-dubai.369257", "text": "Световният №4 Григор Димитров допусна голям гаф, след като отпадна от турнира от сериите ATP 500 в Дубай. Това стана факт след загуба от непретенциозния Малек Джазири (Тунис) с 6:4, 5:7, 4:6 за 2,20 часа време игра. Българската звезда изненадващо срещна доста проблеми срещу 34-годишния си съперник, който е №117 в света, и допусна нелеп обрат, въпреки че спечели първия сет. За целия мач Гришо допусна общо дванадесет двойни грешки, което се оказа решаващо за изхода му. На 1/8-финалите пък Джазири, за когото това е най-голямата победа в кариерата му, ще срещне холандеца Робин Хаасе, №43 в света. Подробности за мача четете в ", "date": "2018.02.27", "title": "Голям резил! №117 изхвърли Гришо от Дубай "}
{"url": "https://www.dnes.bg/akoshtete-vqrvaite/2018/02/27/djak-i-loryn-dvoika-s-hiliadi-dolari-ot-snimka.369240", "text": "Джак Морис и Лорън Бълан живеят живот, който повечето хора биха нарекли мечта!\r\n \r\nДвамата пътуват постоянно, посещавайки най-отдалечените кътчета на света, като получават по $9 000 за всяка снимка, която си правят.\r\n \r\nДжак има 2 милиона последователи в Instagram, като двамата печелят от туристическите компании, които ги спонсорират.\r\n \r\nНеотдавна той сподели няколко съвета как е стигнал до мечтания начин на живот за много хора.\r\n \r\n\"Редактирам всички наши снимки. Правим кадрите около час след изгрев слънце, защото тогава светлината е най-подходяща\".\r\n ", "date": "2018.02.27", "title": "Джак и Лорън: Двойка, с хиляди долари от... снимка"}
{"url": "https://www.dnes.bg/stranata/2018/02/27/blokirani-v-prespite-dvama-myje-krai-kipilovo.369216", "text": "Екип от противопожарната служба в Котел спаси двама мъже, останали блокирани в автомобил в преспите край село Кипилово. Мъжете са пътували снощи в посока село Стара река.\n\n\nТе тръгнали около 17:00 часа от село Градец към село Стара река. Около 20:30 часа е съобщено в полицията от роднини, че са загубили връзка с тях.Установено е, че автомобилът, с който двамата са се движили, е закъсал в преспите между Котел и село Кипилово. По време на спасителната операция е използвана и тежка строителна техника.Спасените са откарани до домовете им от кмета на Кипилово Йордан Симеонов.\"Някъде около 01:30 часа вечерта приключихме със снегопочистването в селото и дойде пожарната кола от Котел, която ги докара. Взех ги с моята кола и ги закарах до съседното село\", обясни той пред БНР.Тази нощ пожарникарите от Котел са съдействали на петима жители на града и село Тича да се приберат по домовете си.", "date": "2018.02.27", "title": "Блокирани в преспите! Двама мъже край Кипилово"}
{"url": "https://www.dnes.bg/knigi/2018/02/27/geroinia-ot-roman-dava-ime-na-parfium.369228", "text": "Тайната на ароматите и тяхното послание винаги е вълнувала човечеството. Създаването на парфюми е изкуство, което идва от Древна Месопотамия и Египет на фараоните. По-късно е усъвършенствано от древните римляни и от персите, които издигат в култ използването на благоухания.  \r\nВ наши дни Франция е несъмненият наследник на тайната на парфюма. Изисканият аромат на френски парфюм се е превърнал в изящен символ на женствеността и романтиката, но и на флирта и съблазняването. \r\nРазположен на Френската ривиера, малкият град Грас (Grasse) се счита за la capitale mondiale des parfums – световна столица на парфюмите. Любопитен факт е, че Грас и българската столица на розите Казанлък са побратимени градове. \r\nИменно в Грас от началото на ХХ век ни отвежда романът \"Тайна с дъх на парфюм\" от Фиона Макинтош. След като в бестселъра си \"Кутия шоколад\" най-обичаната австралийска писателка ни отведе в Йорк и ни разкри чудесата на шоколадопроизводството, днес авторката обръща поглед към Лазурния бряг и жасминовите поля на Грас, за да ни отведе на романтично пътешествие през времето.\r\nАвгуст 1914 г. Европа е потопена в хаос. Франция е на ръба на война. Но в Грас, парфюмерийната столица на страната, предстои сватбата на десетилетието.\r\nНикой не пита независимата и талантлива Фльорет дали иска да се омъжи за избухливия и властен Еймъри дьо Ласе. Като единствена дъщеря на уважаваната парфюмерийна династия Дьолакроа тя е длъжна да приеме уредения съюз. \r\nБракът с най-големия производител на парфюми в Южна Франция е неизбежен и като че ли само камбаните на местната катедрала са на нейна страна. Техният звън оповестява началото на войната и заминаването на омразния й нов съпруг за фронта.\r\nСкоро младата жена получава закъсняло писмо от Себастиен дьо Ласе. По-малкият брат на Еймъри никога не е стъпвал в града, но горещо настоява сватбата да се отмени.\r\nУжасна тайна е надвиснала над двете изтъкнати фамилии и заплашва да съсипе както името, така и парфюмерийните им империи. Докато Себастиен и Фльорет търсят начин да спасят семействата си от позор, помежду им започват да прехвърчат забранени искри…\r\nДокато обикаля света в търсене на вдъхновение, Фиона Макинтош създава над 30 романа. Стилът ѝ се отличава с пищен език и богата атмосфера, характерни за класическия викториански роман, но проблемите, с които се сблъскват героите ѝ, трогват и най-претенциозния съвременен читател.\r\n\"Тайна с дъх на парфюм\" ще ви посвети в изкуството да създаваш аромати – от загадъчната дарба, известна като Le Nez (Носът), с която могат да се похвалят най-талантливите парфюмеристи в историята, през отглеждането на жасмин и други естествени ароматизатори до дистилационните и лабораториите, където химия и магия се срещат, за да се родят благоуханни чудеса. \r\nАко се вдъхновите за пътуване до Грас, направете го по време на фестивала на жасмина, който се провежда в началото на август всяко лято от 1946 година насам. Освен най-големия световен музей на парфюмите в Грас може да посетите и дистилационните Fragonard, Molinard и Galimard, които днес са отворени за посетители.\r\nИменно в последната Фиона Макинтош създава бутиковия парфюм \"Фльорет\", който носи името на главната героиня от \"Тайна с дъх на парфюм\". Най-отдадените читатели дори могат да поръчат парфюма за себе си или за подарък – в основата му ще открият аромат на майски рози и виолетка, но в сърцето му е ароматът на жасмин. Връхните нотки на \"Фльорет\" са екзотичните за епохата на романа пачули, зелен чай и джинджифил. \r\n\"Завършеният парфюм се получи по-деликатен и лек, отколкото романът и героинята, от които бе вдъхновен – признава Фиона Макинтош, – но се надявам, че у читателите историята на Фльорет ще остави дълготраен спомен като аромата на изискан френски парфюм.\"", "date": "2018.02.27", "title": "Героиня от роман дава име на парфюм"}
{"url": "https://www.dnes.bg/obshtestvo/2018/02/27/vlak-udari-priaspa-pytnicite-s-bezplaten-bilet-za-prestoia.369203", "text": "Пътниците от бързия влак Русе - Варна ще бъдат обезщетени за прекалено големия престой в гара Самуил. Вчера бързият влак № 9623 от Русе за Варна, който заминава от Русе в 16:20 ч., е престоял в участъка между гарите Самуил и Висока поляна.Престоят на влака е бил вследствие на ударена заледена пряспа, от което възниква повреда в локомотива, съобщиха от БДЖ.Композицията е изтеглена в гара Самуил, където за пътниците са осигурени храна и топли напитки до изчакването на дизелов локомотив от Варна, който да обслужи влака.Въпреки независещите от БДЖ обстоятелства, предизвикани от тежката зимна обстановка, както и усилията на персонала за пътниците да бъдат осигурени нормални условия за престой, националният железопътен превозвач ще обезщети всички свои клиенти, пътували с този влак.Поради прекалено големия престой в гара Самуил, на всички пътници от бърз влак № 9623 от Русе за Варна ще бъде предоставена възможността да получат билет за избран от тях маршрут за пътуване с влак в страната.Клиентите на \"БДЖ – Пътнически превози\" ЕООД могат да получат своята компенсация на билетните каси във всяка една гара, като предоставят билета си от пътуването с бързия влак от Русе за Варна на 26.02.2018 г.", "date": "2018.02.27", "title": "Влак удари пряспа, пътниците с безплатен билет за престоя"}
{"url": "https://www.dnes.bg/stranata/2018/02/27/djip-padna-v-reka-cherna-v-smolian-ranena-e-jena.369197", "text": "Джип падна тази сутрин в коритото на река Черна в Смолян. В колата са пътували мъж и жена, а инцидентът е станал около 7:45 часа.Зад волана на джипа \"Сузуки Гранд Витара\" е бил 60-годишният шофьор. До инцидента се стигнало след като той загубил управление над автомобила и колата излязла извън пътното платно. Тя се преобърнала в коритото на река Черна.При инцидента е пострадала пътуващата в джипа 57-годишна жена, която е получила фрактура на прешлени, съобщиха от полицията в Смолян.Извършен е оглед на местопроизшествието и е образувано досъдебно производство. Работата по случая продължава.Пострадалата пътничка е извадена от катастрофиралия автомобил от екип на пожарната в Смолян.", "date": "2018.02.27", "title": "Джип падна в река Черна в Смолян, ранена е жена"}
{"url": "https://www.dnes.bg/politika/2018/02/27/temenujka-na-izchakvane-borisov-zvynna-na-babish-chaka-cheshki-doklad.369215", "text": "Премиерът Бойко Борисов се е обадил по телефона на чешкия си колега Андрей Бабиш, за да поиска информация за сделката на активите на ЧЕЗ. \n\n\n\n\nТова заяви шефът на парламентарната група на ГЕРБ Цветан Цветанов след приключването на политическия консултативен съвет, който се проведе в Министерския съвет.Цветанов каза още, че чешките институции са проверявали сделката и е имало доклад от финансовия министър на Чехия. Борисов е поискал тази информация да стигне и до българските власти.\"Приет е ангажимент, документите, които ще получим да бъдат използвани в дискусията, която ще се проведе в българския парламент, за да отпаднат абсолютно всички спекулации относно тази сделка, която е извършена на територията на Чехия\", добави той.\r\nПо думите му има и решение по време на обсъждането в парламента да бъде поканен и представител от президентската институция.\"Смятаме, че когато се дискутира такава важна тема и виждаме ангажимента и на президента с вчерашното провеждане на няколко работни срещи с представители на дадените институции, които имат пряко отношение към проверките, които трябва да бъдат осъществени, да може и неговият представител да бъде информиран от съответните органи, за да можем действително да намалим напрежението и да няма интерпретации в публичното пространство\", каза още Цветанов.В четвъртък на съвместно заседание на енергийната комисия и на Комисията за контрол на службите за сигурност ще бъдат изслушани всички институции, които трябва да проверят сделката за бизнеса на ЧЕЗ.Дотогава е възможно да пристигне информация от чешката държава.Коалиционните партньори ГЕРБ и Обединени патриоти са решили да се изчака да приключи изслушването в парламента и едва след това да бъде разглеждана подадената от енергийния министър Теменужка Петкова оставка.Това се депозира отказа си от поста в петък, а още същия ден от Брюксел Борисов съобщи, че ще приеме оставката й. Сега обаче е възможно той да преразгледа решението си.Очаква се след заседанието на комисиите в четвъртък да бъде взето окончателното становище дали оставката на Петкова да бъде приета, или не и ако бъде приета, да се търси нов министър.Засега на консултативния съвет не е обсъждано име на нов министър, като Цветанов уточни, че ако се стигне дотам, това вероятно ще стане следващата седмица.", "date": "2018.02.27", "title": "Теменужка на изчакване! Борисов звънна на Бабиш, чака чешки доклад"}
{"url": "https://www.dnes.bg/stranata/2018/02/27/jena-e-nahapana-ot-dva-pitbula-v-ryjena-v-bolnica-e.369202", "text": "47-годишна жена от казанлъшкото село Ръжена е в болница, след като е била нахапана от два питбула. Кучетата са били пуснати без повод и каишка.По думите на кмета на общината Апостол Терзиев собствениците на питбулите са ги пуснали \"да си поиграят\" в двора на къщата. Малко след това жената е била нападната от двете кучета.\r\nНахапаната жена е майката на собственика, която се опитала да разтърве кучетата. Съседи твърдят пред bTV, че жената сериозно е пострадала.", "date": "2018.02.27", "title": "Жена е нахапана от два питбула в Ръжена, в болница е!"}
{"url": "https://www.dnes.bg/zvezdi/2018/02/27/ralica-paskaleva-i-teodor-salparov-stavat-roditeli.369206", "text": "Ралица Паскалева официално обяви, че й предстои да стане майка.Преди време тя разкри в Instagram с кадър, че е обвързана с волейболиста Теодор Салпаров.\nА днес признанието й беше, че двамата чакат дете, дори вече са измислили името му.\"Живот и здраве ще си имаме едно лятно бебе\", но дали бъдещият наследник ще е момче или момиче, тя отказа да оповести.\"Още в самото начало и двамата казахме, че сме готови за такова нещо и бихме желали да създадем семейство заедно. Така че не бяхме изненадани, напротив – даже го очаквахме и искахме да е така\" - сподели Ралица Паскалева пред Нова тв.\nБъдещата майка е родена през 1989 г. в Русе, в семейство на актьори и е завършила НАТФИЗ в класа на проф. Стефан Данаилов. Волейболният национал Теодор Салпаров, е със 7 години по-голям от нея и е роден в Габрово.Ралица явно е наследила артистизма от родителите си, а той - спортните умения от майка си, която е бивша волейболистка.За Салпаров това ще е второ дете, има един син от връзката си с тв водещата Бойка Делиева. Паскалева за първи път ще усети майчинството.", "date": "2018.02.27", "title": "Ралица Паскалева и Теодор Салпаров стават родители"}
{"url": "https://www.dnes.bg/festivali/2018/02/27/rafting-i-kaiak-v-kresnenskoto-defile.369212", "text": "Рафтинг и каяк сезона в Кресненското дефиле ще бъде открит на Outdoor & White Water Fest на 31 март и 1 април. Събитието ще се проведе за втора поредна година.Първото такова бе посетено от 800 души, а тази година организаторите са подготвили неспиращи и разнообразни спортни активности сред природата (рафтинг, колела, катерене, летене с парапланер, пейнтбол), музика на живо, DJ парти и прожекции на тематични филми.За тези, които предпочитат да научат и как стават нещата на теория, ще има дискусии с личности от света на екстремните спортове и планината.Сред специалните гости на феста ще е и алпинистът Боян Петров, който в компанията на местните ще разкажат за съдбата на българската природи и как се развива туризма в региона.Уютен палатков лагер, сгушен сред иглолистните дървета и край реката, ще подслони  почитателите на къмпингуването, които искат напълно да се потопят в атмосферата на планината, като същевременно не остават далеч от фестивалното парти настроение на музикалната сцена. Предпочитащите удобствата на дома пък ще могат да изберат да нощуват в къщи за гости в непосредствена близост в Симитли, Кресна и региона.Първото издание на Outdoor & White Water Fest през 2017 г. утвърди дългогодишната традиция в последната седмица на март пролетното пълноводие да бъде отбелязвано  с  DJ парти, специални гости, демонстрационни спускания и придружаващи активности.Как да стигнем до Център за приключения  и рафтинг кемп Адвенчър Нет: на 120км. от София по магистралата  Е79 за Гърция, непосредствено след втория тунел от Благоевград, отбивката вдясно.", "date": "2018.02.27", "title": "Рафтинг и каяк в Кресненското дефиле"}
{"url": "https://www.dnes.bg/politika/2018/02/27/makedonskiiat-poslanik-belene-shte-osiguri-tok-za-balkanite.369195", "text": "Идеята на българския министър-председател Бойко Борисов за съвместно изграждане на АЕЦ Белене ще позволи на страните от Западните Балкани, които нямат достатъчно електроенергия, да разполагат десетилетия напред със собствен източник на електроенергия на територията на близка, приятелска и съседна страна като България, с която имаме договор за добросъседство и сътрудничество. Това каза посланикът на Република Македония у нас Мариян Гьорчев по време на конференцията \"Стратегическа инфраструктура и инвестиции 2018 – Кохезия и свързаност\", организирана от Градът Медиа груп.\r\nТой отбеляза че всяка година Македония внася електроенергия за 1 млрд. евро и то предимно от България.\r\nСпоред него Коридор 8, който трябва да свързва България, Македония и Албания, е не само транспортна и железопътна връзка, а има отношение и към електроенергията и газификацията на всички страни от Западните Балкани, които в момента не са газифицирани. \r\n\"Коридор 8 има значение и за развитието на индустрията, търговията, транспорта, туризма и услугите, които имат все по-значимо участие в БВП на Балканите и на Европа\", допълни той.\r\nГьорчев каза още, че Коридор 8 е важен и за цифровизацията на страните от Западните Балкани, за да бъдат част от четвъртата индустриална революция. \r\n\"Ако ние, страните от Западните Балкани, искаме да сме част от новото време, трябва да следваме примера на България, която е гигант не само в Югоизточна Европа, а може би в цяла Европа, не само защото еврокомисар за цифровизацията е Мария Габриел, но и заради постиженията на страната в този сектор\", подчерта посланикът.\r\nЗаместник-министърът на транспорта Велик Занчев каза от своя страна, че за България е изключително важно да докажем на европейските й партньори, че транспортната свързаност на Балканите ще доведе до по-голяма свързаност и растеж на всички страни от ЕС.\r\nТой допълни, че това е един от приоритетите на българското председателство на ЕС в оставащите четири месеца.\r\n\"България има сериозен принос в окрупняването на проектите в Западните Балкани и разглеждането им в коридорен принцип. Получихме подкрепа от Брюксел за пътя София-Скопие и София-Ниш. Мултимодалния коридор Русе-Бургас-Варна-Кавала-Солун е друг проект, по който работим активно с Гърция. Подписахме меморандуми за железопътната инфраструктура по тези коридори със Сърбия, Македония и Гърция\", каза Занчев. \r\nТой допълни, че е необходимо паралелно и в координация да бъдат изградени липсващите връзки, за да се гарантира по-голяма завършеност на коридорите и по-висока стойност на инвестиците.\r\nЗанчев заяви, че европейските средства са основен източник за финансиране с 5 млрд. лв по ОП Транспорт и Транспортна инфраструктура. \r\n\"Механизмът за съфинансиране на Европа и националният ресурс не са достатъчни за нуждите в транспортния сектор. Необходимо е активно да търсим различни финансови източници като безвъзмездно финансиране и банкови гаранции\", смята Занчев.", "date": "2018.02.27", "title": "Македонският посланик: \"Белене\" ще осигури ток за Балканите"}
{"url": "https://www.dnes.bg/stranata/2018/02/27/vlak-pregazi-i-ubi-63-godishen-myj-v-montana.369221", "text": "Влак, пътуващ от Монтана за Бойчиновци, е прегазил в 6:20 часа тази сутрин 63-годишен мъж от Монтана, съобщиха от МВР в Монтана.Фаталният инцидент е станал в промишлената зона на гарада, откъдето влакът преминавал за Бойчиновци. Мъжът е загинал на място. Екип на пожарната в града се намесил, за да бъде извадено тялото. Машинистът е видял човека, подал е звуков сигнал, но не е успял да спре. Предполага се, че 63-годишният мъж също е видял влака, но се е подхлъзнал по снега и е паднал върху релсите.", "date": "2018.02.27", "title": "Влак прегази и уби 63-годишен мъж в Монтана"}
{"url": "https://www.dnes.bg/stranata/2018/02/27/kuk-potyna-v-pomorie-buriata-go-napravi-na-parcheta.369208", "text": "\nЕмблематичният кораб \"Кук“, който се използваше за разходка на туристи и за курсове до остров Света Анастасия, потъна тази нощ в Поморие.Новината бързо се разпространи в социалните мрежи от поморийци.\"Силният североизточен вятър е скъсал въжетата и при следващия порив корабът се ударил в пристанището, пропукал се е и се е напълнил с вода. Момчетата цяла нощ са били на пристанището, звъняли са няколко пъти на собственика, но не са го открили. Още преди две седмици е бил предупреден, че се очаква лошо време\", каза кметът на Поморие Иван Алексиев пред БургасИНФО.Поморийци коментират, че пораженията върху плавателния съд са големи.Собственикът на корабчето Яни Пападополу е опитен капитан, в последните години водеше червеното корабче, което беше атракция за туристите.\"Другата щета е в рибарското пристанище. При обръщане на вятъра влиза една насрещна вълна, която събира лодките. За радост, няма потънали, а само пострадали. Цяла нощ там са работили всички от пристанището, моряци, собственици на плавателни съдове\", обясни Алексиев.Кметът допълва, че при това време, няма как лодките да се изкарат. Той е категоричен, че всички собственици на лодки са били уведомени своевременно за лошото време, което предстои.", "date": "2018.02.27", "title": "\"Кук\" потъна в Поморие, бурята го направи на парчета"}
{"url": "https://www.dnes.bg/politika/2018/02/27/bsp-prati-na-temida-papkata-s-privatizaciiata-na-chez.369222", "text": "БСП започва ревизията на прехода с приватизацията на ЧЕЗ и още днес праща папката с документите за нея на прокуратурата. Това обяви червената шефка Корнелия Нинова след скандалите от последните дни заради решението на чешкото дружество да продаде активите си на пазарджишката фирма \"Инерком\".\n\n\nОсвен това социалистите искат да се създаде специална анкетна комисия в парламента, която да изясни всички обстоятелства около сделката с ЧЕЗ. От левицата се готвят за среща с чешкия посланик в четвъртък, за да му връчат писмо, адресирано до чешкия премиер. \"Зад ЧЕЗ стои чешката държава и е нормално и българската да прояви интерес какво се случва\", мотивира се Нинова.От БСП искат и премиерът Бойко Борисов още утре да отиде в парламента и да обясни решението за продажбата на ЧЕЗ. Според Нинова политическата отговорност в случая е лично негова. Тя отсече, че през 2004 г., когато от енергийното дружество са продадени 67% на ЧЕЗ от премиера Симеон Сакскобурготски, правителството е приело стратегия за приватизацията му, която не е променяна. \"В нея пише, че 33 на сто от дружеството се запазват, за да може държавата да има възможност за контрол и надзор за дейността на дружеството и гаранция, че дружеството ще управлява дейността си в синхрон с обществения интерес\", обясни Нинова. През 2011 г. правителството на Бойко Борисов пък продава и останалите 33 на сто и заради това, според Нинова, той е нарушил приетата стратегия за приватизацията на дружеството.\"Питам Борисов при какви условия ги е продал и има ли гаранция в договора, че купувачът реши тръгне някой ден да ги продава, ще има гаранция за дейността му\", скочи още червената шефка. Тя се закани, че БСП ще направи всичко възможно да спре сделката за ЧЕЗ, която според нея е крайно вредна за хората.", "date": "2018.02.27", "title": "БСП прати на Темида папката с приватизацията на ЧЕЗ "}
{"url": "https://www.dnes.bg/politika/2018/02/27/prezidentyt-obmislia-da-svika-ksns-to-zaradi-chez.369225", "text": "Президентът Румен Радев обмисля да свика Консултативния съвет по национална сигурност заради сделката за ЧЕЗ.\"В момента събирам информация и ще преценя\", отвърна той на въпроса смята ли да съберете първите в държавата по темата. Държавният глава даде да се разбере и че държавата няма механизъм, по който да спре сделката. Той обясни, че за съжаление, държавата сама се е отказала съзнателно от този механизъм през 2012 година, когато е решила да се освободи от участието си в електроразпределителните дружества.Попитан кой може да се намеси при такава сделка, президентът Радев отговори, че въпросът трябва да се отнесе към правителството и добави, че всички агенции и служби са към него.\n\n\n\"Очаквам от там отговори на въпроси и адекватни действия, които да защитят публичния интерес и националната сигурност. Все още не е ясен механизмът на финансиране, той ще даде отговор на въпроси - дали са само банки или има и други финансови институции\", коментира държавният глава, цитиран от президентския пресцентър.\"По закон ЧЕЗ е част от националната европейска критична инфраструктура с пряко отношение към въпросите на националната сигурност. Затова всякакъв въпрос, че това е една банална сделка на едно търговско дружество е нещо, с което ни заблуждават\", каза още Радев.Според него светкавичната оставка на министъра на енергетиката не приключва случая, а напротив - генерира още повече въпроси. \"Явно става въпрос за схема за скрито придобиване на дружеството\", категоричен е Румен Радев.Според него основният въпрос е кой и защо крие своите намерения. \"Как така една фирма без история, без опит, без капацитет и без ресурси получава огромна банкова гаранция и защо досега имената на банките, най-прозрачните публични финансови институции, се крият\", каза Радев и попита дали фирмата има политическа гаранция.Румен Радев беше категоричен, че правителството дължи отговори на всички потребители, които плащат сметки за ток, а това са всички български граждани. \"Всички чакаме отговори\", добави президентът.Той обясни, че провежда срещи с отговорните институции, които имат отношение по сделката с ЧЕЗ – с председателя на Комисията за финансов надзор и с представители на ДАНС. ", "date": "2018.02.27", "title": "Президентът обмисля да свика КСНС-то заради ЧЕЗ"}
{"url": "https://www.dnes.bg/sofia/2018/02/27/kazusyt-dvoinata-kyshta-pyrvo-syborena-sega-shte-ia-vyzstanoviavat.369207", "text": "\"Двойната къща\" на бул. \"Васил Левски\" ще бъде възстановена цялостно, с необходимите материали по проект, който е одобрен преди няколко години. Това каза министърът на културата Боил Банов на пресконференция за представяне на предложенията на Столичната община за даване на статут на културна ценност на важни обекти и връщането на статут за обекти, на които той е бил отнет.\n\"За Двойната къща на бул. \"Васил Левски\", всички знаете какъв голям проблем стана с нейното изваждане. Искам да поздравя собственика, който положи усилия, осъзна ключовата функция на къщата с оглед на централната градска част. Имаме разбирателство\", посочи той.\"Има и добри примери и практики. Усещането е, че все повече хора започват да си дават сметка за важността на това да устоят на тенденцията на бързите пари. Все повече хора започват да осъзнават каква добавена стойност имат такива сгради\", коментира министърът. \r\nТова са едни бижута, особено когато се възстановят качествено и сериозно, изтъкна Боил Банов. \r\n\"По всички предложения на кмета на Столична община сме завели преписки и действаме. Няколко ключови обекта са, които в последните години са със свален статут\", каза още министърът.", "date": "2018.02.27", "title": "Казусът \"Двойната къща\": Първо съборена, сега ще я възстановяват!"}
{"url": "https://www.dnes.bg/cars/2018/02/27/tova-sa-te-nai-ochakvanite-e-avtomobili-v-jeneva.369198", "text": "Най-големият автомобилен салон в света - в Женева, ще отвори врати за журналистите още на 6 март, а широката публика ще може да се наслади на всички премиери от 9 март. Автомобилните експерти назоваха петте най-очаквани коли на ток, които ще дебютират в коплекса \"Палекспо\".На първо място те посочват електрическия кросоувър Hyundai Kona Electric, който ще бъде показан в две модификации с различни двигатели. Моделът е първият в историята на южнокорейския брад на ток и ще може да изминава 470 км с едно зареждане.Новият Mercedes EQ C, който ще изминава 500 км без дозареждане, заема втора позиция в класацията. Очаква се автомобилът да бъде комплектован с два електрически двигателя, като засега други подробности за него не са известни. Показаният по-рано прототип позволява да си представим как ще изглежда електромобила на германсдката марка.Един от най-очакваните \"зелени\" автомобили бе наречен и Jaguar I-Pace, чиято батерия ще се зарежда на 80 процента само за 45 мин.", "date": "2018.02.27", "title": "Това са те! Най-очакваните е-автомобили в Женева"}
{"url": "https://www.dnes.bg/obshtestvo/2018/02/27/aviootriad-28-litva-za-bylgarite-ot-timishoara.369224", "text": "Премиерът изпрати Авиоотряд 28 до румънския град Тимишоара, за да прибере българите, които бяха блокирани на летището след като полет на нискотарифната компания Ryanair изостави пътниците.По разпореждане на премиера Бойко Борисов самолет Ербъс 319 на Авиоотряд 28 ще извърши днес следобед извънреден полет по летище Тимишоара, за да прибере в София група от 113 български граждани, съобщи правителствената информационна служба.\nСамолетът на Ryanair е бил отклонен от маршрута Лондон-Пловдив към летището на румънския град снощи. След подаден сигнал българското посолство в Букурещ е влязло в контакт с летищните власти, както и с представители на авиокомпанията.До момента 62-ма граждани с два автобуса пътуват към София и вече са на българска територия. 90 души обаче се намират все още на летището в Тимишоара, а други 23-ма души - майки с деца, са настанени в хотели в околностите.Вицепремиерът и министър на външните работи Екатерина Захариева и министърът на транспорта, информационните технологии и съобщенията Ивайло Московски организират извънредния полет, след като се оказа, че превозвачът не може да осигури самолет и че от съдействие имат нужда много семейства с малки деца.Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша.До момента на два пъти на българските граждани са им осигурени ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.", "date": "2018.02.27", "title": "Авиоотряд 28 литва за българите от Тимишоара"}
{"url": "https://www.dnes.bg/notifikacii/2018/02/27/uverenie-ot-kevr-tokyt-niama-da-skochi-sled-sdelkata-za-chez.369209", "text": "Шефът на Комисията за енергийно и водно регулиране Иван Иванов обяви, че заемът за купуването на ЧЕЗ няма да бъде платен от клиентите чрез цената на тока. \r\n\"Това е ангажимент на купувача\", посочи Иван Иванов.\n\n\n\n\n\n\r\nИванов обясни, че регулаторът може да провери сделката за активите на CEZ Group в България само ако има промяна в лиценза, тоест при продажба на обособена част от лицензираното дружество, или ако купувачът заложи материални активи, които се използват за лицензионната дейност.\r\nПри сделката на \"Инерком България\" и двата варианта на този етап не са налице, каза Иванов. Дали има заложени материални активи, ще стане ясно от договора за продажба, посочи още председателят на регулатора. Той даде за пример продажбата на активите на E.ON на чешката Energo Pro и на ТЕЦ \"Варна\", при които не се е налагало промяна на лиценза и съответно - проверка на сделките.\r\nИванов беше категоричен, че дейността на компанията ще бъде контролирана, независимо кой е собственикът, за да бъде гарантирано качеството на услугата. Ако има отклонения от дейността, ще има административни санкции.\r\nИван Иванов отказа да коментира жалбата на Energo Pro, че сделката не е била прозрачна. Компанията също участваше в процедурата за продажбата на активите на чешкото дружество в България.\r\nКЕВР ще направи оценка на инвестиционните разходи на трите електроснабдителни и електроразпределителни дружества, тъй като идва краят на тригодишния регулаторен период. При необходимост ще бъде направена корекция, обеща Иванов.\r\nДо 31 март трите дружества трябва да внесат своите заявления за цената на тока от 1 юли и бизнес плана си за следващите три години.\r\n", "date": "2018.02.27", "title": "Уверение от КЕВР: Токът няма да скочи след сделката за ЧЕЗ!"}
{"url": "https://www.dnes.bg/zvezdi/2018/02/27/ima-prysten-mariana-popova-opovesti-godeja-si.369220", "text": "Мариана Попова публично обяви, че е сгодена. 39-годишната певица публикува в социалната мрежа Facebook снимка на годежния пръстен, който е получила от актьора Веселин Плачков, и признанието: \"Когато има смисъл! Тя каза най-истинското ДА в живота си!\"Да припомним, че дълги години Мариана Попова имаше връзка с италианеца Ханес Перфлер, от когото има дъщеря Мария-Магдалена. Веселин Плачков също има дъщеря от предишна връзка. В момента четиримата живеят заедно, а актьорът е категоричен, че децата им се разбират.\"За момента мога да кажа, че имаме две прекрасни деца и ако съдбата е рекла, ще имаме още 12 - споделя Веселин Плачков в интервю за \"Love style\" в края на миналата година относно това дали двойката ще се радва на общ наследник. - Когато се превърне в самоцел, то обикновено не става, затова не искам да давам еднозначен отговор\". Мариана и Веселин се запознават преди повече от 2 години и едва година по-късно се откриват един за друг.Малко по-късно дойде и признанието, че са заедно и живеят под един покрив. А кадърът с пръстена на ръката на певицата е логична развръзка на любовта й с актьора.", "date": "2018.02.27", "title": "Има пръстен! Мариана Попова оповести годежа си"}
{"url": "https://www.dnes.bg/zvezdi/2018/02/27/arestuvaha-hedyr-lokliyr-za-domashno-nasilie.369164", "text": "Актрисата Хедър Локлиър беше арестувана за предполагаемо домашно насилие и нападение на полицай, съобщи Асошиейтед прес.Жертвата е приятелят на 56-годишната актриса, който живее с нея, пише БТА.Хедър Локлиър вече е освободена под гаранция от ареста, но ще трябва да се яви в съда през март.Актрисата е бивша съпруга на Ричи Самбора. Двамата се ожениха през 1994 г. и се разведоха през 2007 г., но споделят, че са продължили приятелството си.Китаристът на групата Bon Jovi и Хедър  имат дъщеря Ава, която тръгна по стъпките на майка си и стана актриса и модел.", "date": "2018.02.27", "title": "Арестуваха Хедър Локлиър за домашно насилие"}
{"url": "https://www.dnes.bg/cars/2018/02/27/avtomobil-iznenada-germanka-v-dnevnata-i.369154", "text": "Германка преживя шок, когато автомобил срути стената на дневната й, докато тя гледала телевизия, предаде ДПА, като се позова на местната полиция.\r\nШофьорът изгубил контрол над колата на завой в края на улица със стръмен склон в град Лангенхан, провинция Райнланд-Пфалц, и връхлетял върху къщата.\r\nЖената не е пострадала при инцидента, но дневната й е разрушена, а автомобилът - смачкан. \r\nЩетите се оценяват на около 11 000 евро./БТА/", "date": "2018.02.27", "title": "Автомобил изненада германка... в дневната й"}
{"url": "https://www.dnes.bg/notifikacii/2018/02/27/v-sniag-i-stud-bylgari-blokirani-na-letishte-v-timishoara.369167", "text": "Десетки българи се оказаха блокирани с часове на летището в Тимишоара. Самолетът на нискотарифната компания Ryanair им предложи превоз с автобус по блокираните от снега пътища в Румъния.Пътниците излетели в препълнения самолет от Лондон вчера в 15 ч. за Пловдив. Летището под тепетата обаче било затворено и машината била пренасочена първо към София, а после – към Тимишоара.\"Капитанът на Ryanair заяви, че ще бъдем настанени в хотел и днес ще бъдем извозени дали до Пловдив, или до София. От 21 ч. вечерта ние стоим на летището. Нищо не е осигурено, просто ни стовариха на летището и чакаме от 9 часа\", разказа пред bTV една от блокираните – Даниела Стоилова.По думите й от авиокомпанията предложили автобусен транспорт: \"Автобусите приличаха на автобуси на градския транспорт, без тоалетна. 60 човека от групата се качиха на този автобус. Останалите 130 отказахме, защото не виждаме в това време как ще стигнем до България\".Към момента Стоилова и останалите на аерогарата нямат контакт със заминалите. Тези, които не поели риска да тръгнат през нощта при тежка зимна обстановка, получили по един ваучер за 5 евро – достатъчни за по едно кафе и минерална вода.\"Една майка, която е с малко бебе, помоли да й осигурят памперси и храна за бебето, при което й казаха, че всичко е затворено и няма как да й помогнат\", посочи Стоилова.От Ryanair казали, че чакат отварянето на офиса в Дъблин, за да излязат с решение на ситуацията.Информация чака и консулът ни в Букурещ Мирчо Иванов. Той също призна, че няма връзка със заминалите с автобуса български граждани.Почетният консул на страната ни в Тимишоара ще има грижата да осигури най-необходимото на нашите сънародници.", "date": "2018.02.27", "title": "В сняг и студ: Българи блокирани на летище в Тимишоара"}
{"url": "https://www.dnes.bg/sofia/2018/02/27/i-dnes-obshtinata-zamrazi-sinia-i-zelena-zona-v-sofiia.369162", "text": "\"Синя\" и \"зелена\" зона в София се затварят и днес, заради тежките  метеорологични условия, съобщават от Центъра за градска мобилност /ЦГМ/.\nИ днес ще се почиства с приоритет паркингите пред училища, детски градини и  обществени сгради. Системата за SMS паркиране няма да приема  съобщенията за плащане, а талоните няма да се проверяват.От Центъра призовават гражданите да се съобразят с условията и да не използват личните си автомобили.", "date": "2018.02.27", "title": "И днес общината замрази \"синя\" и \"зелена\" зона в София"}
{"url": "https://www.dnes.bg/televizia/2018/02/27/vremena-prez-voina-v-edno-frensko-selo.369102", "text": "Втори епизод на френския сериал \"Едно френско село\" ни връща към 24 юни 1940 г. След безцелно скитане по пътищата Даниел и неговото семейство се връщат обратно във Вилньов.\nВ този град, изпълнен с хаос, лекарят и заместник-кмет Даниел е считан от германците за единствения отговорник за укриване на група бежанци, пренаселили селската църква.Докато с помощта на младия полицай Жан Маршети Даниел се опитва да организира спасителните операции, Реймон се връща в църквата за да открие Мари, от която не е получавал вести от вече седмица.Гледайте \"Едно френско село\" всеки делник от 19:50 по телевизия ", "date": "2018.02.27", "title": "Времена през война в \"Едно френско село\""}
{"url": "https://www.dnes.bg/video-prognoza/2018/02/27/stud-i-jylt-kod-v-stranata-snegovalejite-spirat.369153", "text": "\r\n                        \r\n                        \r\n                        \r\n                    \r\nВятърът ще отслабне и ще бъде умерен до силен, от север-североизток. Жълт код заради очаквани ниски температури е обявен в цялата страна с изключение на област Благоевград.\"Сутринта температурите ще са предимно между минус 12 и минус 4 градуса, на места дори по-ниски. Дневните също почти навсякъде ще са отрицателни - между минус 7 и минус 2 градуса, в югоизточните райони малко по-високи\", прогнозира Матев.\r\nПрез нощта срещу сряда, с преминаването на нов средиземноморски циклон, от югозапад валежите отново ще се активизират, предимно в Източна България. До обяд обаче се очаква постепенно да намаляват и дори да спрат, като най-късно това ще се случи в Източна България.\r\n ", "date": "2018.02.27", "title": "Студ и \"жълт код\" в страната. Снеговалежите спират! "}
{"url": "https://www.dnes.bg/world/2018/02/27/pyrvo-5-chasovo-humanitarno-primirie-v-iztochna-guta-siriia.369169", "text": "Започна първото петчасово всекидневно хуманитарно примирие в Източна Гута по инициатива на Русия. Нощта в последния бастион на сирийските бунтовници в района на столицата Дамаск е преминала като цяло спокойно, предадоха световните агенции, като се позоваха на Сирийския център за наблюдение на правата на човека.\r\nПо-рано руското министерство на отбраната обяви, че всеки ден в Източна Гута ще има прекратяване на огъня между 9 и 14 ч. (и българско време). Ще бъде създаден хуманитарен коридор, който да позволи на цивилните да напуснат района.\n\nНаблюдателният център - неправителствена мониторингова организация, която работи във Великобритания и разполага с широка мрежа от информатори в Сирия - съобщи, че нощта в Източна Гута като цяло е преминала спокойно. Тази констатация бе потвърдена от кореспондент на Франс прес в Дума - най-големия град в бунтовническия анклав.\r\nДума е била подложена на кратък артилерийски обстрел точно преди влизането в сила на петчасовото прекратяване на огъня, допълни наблюдателният център.\r\nВ събота Съветът за сигурност на ООН прие резолюция, настояваща за незабавно 30-дневно хуманитарно примирие в Сирия. То обаче не важи за терористични групировки като бившия клон на Ал Кайда Джебхат ан Нусра (Фронт на победата) и \"Ислямска държава\".\r\nСпоред интерпретацията на Русия и Иран - основните съюзници на сирийския президент Башар Асад, примирието не се отнася и за водещите бунтовнически фракции в Източна Гута. Това са ислямистките групировки Джаиш ал Ислам (Армия на исляма) и Файлак ар Рахман (Легион на Всемилостивия)./БТА/\r\n ", "date": "2018.02.27", "title": "Първо 5-часово хуманитарно примирие в Източна Гута, Сирия"}
{"url": "https://www.dnes.bg/notifikacii/2018/02/27/neveji-v-upravlenieto-na-chez-kakvi-problemi-sledvat.369163", "text": "\r\n                        \r\n                        \r\n                        \r\n                    Едно уравнение с много неизвестни - сделката с продажбата на ЧЕЗ, от която зависи енергийното бъдеще на близо 3 млн. души в Западна България, продължава да увлича целия държавен ресурс - политически, икономически, и обществен. В един и същи ден в чешките медии се появи информация, че сделката е осъществена чрез офшорна компания, собственост на руско-грузински бизнесмен, известен от Panama papers.Според лидера на \"Движение 21\" Татяна Дончева сделката е договаряна на много високо ниво и трудно юридически може да бъде спряна.\n\n\n\r\n\"Сделката с продажбата на ЧЕЗ е едно голямо безобразие, извършено от хора, които овладяха държавата в много голяма степен. Обществото все още няма представа в каква степен е сложена ръка върху някои процеси. Тези хора не считат за нужно да се съобразяват с общественото мнение\", категорична е Дончева в студиото на \"България сутрин\".\r\nПо думите ѝ трябва много внимателно да се обсъди въпросът дали е добре или не държавата да притежава електроразпределителните дружества.\r\n\"Тази сделка е сключена със съгласието на Бойко Борисов - иначе нямаше да се случи. Ако все пак бъде спряна, това ще предизвика скандал между Делян Пеевски, Бойко Борисов и Ахмед Доган\", твърди политикът пред .\r\nЛидерът на \"Движение 21\" е на мнение, че няма как Гинка от Пазарджик или Стамболийски да притежава едно такова огромно дружество като ЧЕЗ.\r\n\"След 10 ноември в България имаше режим на тока. Назначаването на невежи хора в управлението на толкова важни за обществото и националната сигурност компании винаги е свързано с проблеми в бъдеще\", завърши Дончева.", "date": "2018.02.27", "title": "Невежи в управлението на ЧЕЗ: Какви проблеми следват?"}
{"url": "https://www.dnes.bg/crime/2018/02/27/blagoevgradchanin-dade-na-mnim-policai-6-bona.369171", "text": "83-годишен мъж е станал жертва на телефонна измама със сумата от 6000 лв., съобщиха от ОДМВР - Благоевград.Сигналът за измамата е получен в полицията вчера. Върастният мъж от Благоевград съобщил, че следобед е получил обаждане по телефона от мъж, който се представил за полицейски служител.Той му поискал парична сума под предлог, че ще съдейства за залавяне на телефонни измамници. Възрастният му дал около 6000 лева.По случая е образувано досъдебно производство.", "date": "2018.02.27", "title": "Благоевградчанин даде на мним полицай 6 бона"}
{"url": "https://www.dnes.bg/obshtestvo/2018/02/27/edin-e-chez-a-shegite-sa-mnogo-shte-kupi-li-inerkom-i-tesla.369159", "text": "\r\n                        \r\n                        \r\n                        \r\n                    Само няколко дни след като стана ясно, че пазарджишката фирма \"Инерком\" със собственик Гинка Върбакова, е избрана да купи бизнеса на ЧЕЗ, най-различни подигравки заляха Facebook.Потребителите бяха от изобретателни по-изобретателни в измислянето на шеги, осмиващи сделката.\n\n\nСлед като бившият енергиен министър Теменужка Петкова подаде оставка, в социалната мрежа заваляха куп музикални поздрави, асоциации и най-различни подхвърляния и по неин адрес.Според някои потребители на Twitter самият Илон Мъск е получил оферта от Гинка за двете си компании Tesla Motors и SpaceX.Нашенци откриха връзка дори между новия собственик на ЧЕЗ и леля Гошка, която неотдавна удари голямата печалба в Испания и забогатя.", "date": "2018.02.27", "title": "Един е ЧЕЗ, а шегите са много: Ще купи ли \"Инерком\" и Tesla!?"}
{"url": "https://www.dnes.bg/muzika/2018/02/27/nina-nikolina-i-magicheskite-glasove-na-bylgariia-s-debiut-v-strasburg.369176", "text": "Нина Николина е музикален продуцент и една от певиците в новия проект \"Магическите гласове на България\", който ще има официална премиера на 9 март в престижната, концертна зала Cité de la musique в Страсбург. \r\nНовият проект е гвоздей в програмата на гала концерта, организиран от Министерство на културата, Българския културен институт в Париж и мисията ни в Страсбург по повод Българското председателство. Това е второто голямо събитие в чужбина след откриващия концерт в Брюксел в началото на февруари.\r\nГалата ще мине под наслов \"Женските гласове на България\" и включва изпълнения на новата формация, в която участват Александра Борисова, Бисерка Пиларска, Атанаска Бонева, Таня Първанова, Еличка Кръстанова.\r\nНина Николина ще представи и друг свой популярен проект \"Пендара етно проджект\", в който народната музика се среща със съвременната електронна сцена. \r\nВ проекта участва и дългогодишният, музикален партньор на Нина Николина -  перкусионистът, композитор и музикален продуцент Калин Вельов. Той е единственият мъж в спектакъла в Страсбург. За разлика от обичайните си перкусии, този път Калин Вельов ще има соло на тъпан.\r\nПо време на концерта ще прозчвучат някои от най-популярните, български народни песни като \"Седнало е Джоре\", \"Бре Петрунко\", \"Дилмано\" , \"Полегнала е Тодора\" и \"Мори айда, айда\".\r\n\"Това не е традиционен концерт, а мултимедиен спектакъл, в който се разказва историята на българската песенна традиция - от древността до наши дни\", казва режисьорът на спектакъла Любомира Костова. \r\nТя, заедно с режисьора на мултимедията Ема Константинова и сценариста Георги Тошев,  представят панорама от най-доброто на женските гласове на България през годините. В концерта задочно чрез специални видеа участват световноизвестното българско сопрано Соня Йончева и Силви Вартан. \r\n\"Традиционното пеене в България е специфично за всеки регион, но в него е заложена силната връзка на българина с природата. Той й се моли, той прави магии за плодородие, той живее в хармония с нея. Природата \"диша\" в песента, в звуците, в реденето на думите. \r\nРодопската песен носи мекотата на Родопите – планината, в която се вярва, че е роден легендарният певец Орфей. Красивата,  родопска песен \"Излел е Дельо хайдутин\" е българското \"космическо\" послание, избрано сред множество други музикални предложения да представи земната цивилизация. \r\nПрез 1977 г. златната плоча на Вояджър отлита и там е и тя, българската песен, съзвучна с Космоса”, разказва консултантът на спектакъла доц. д-р Веселка Тончева  от БАН.\r\nПрочутите български, женски, оперни гласове ще представи примата на Софийска и Пловдивска опера Таня Иванова и пианистът и композитор Екатерина Николова, която от години живее и работи във Франция. \r\nТаня Иванова е аплодираната не само в България, но и в Европа като Лейди Макбет от \"Макбет\" на Верди, Елизабет от \"Дон Карлос\" на Верди, Мими от “Бохеми” на Пучини, а Николова е работила в различни музикални формации като Orchestre Philharmonique de Strasbourg, Orchestre Symphonique de Mulhouse, Opéra National du Rhin, Ensemble Moderne-Francfort, Orchestre.                                                                                       ", "date": "2018.02.27", "title": "Нина Николина и \"Магическите гласове на България\" с дебют в Страсбург"}
{"url": "https://www.dnes.bg/sofia/2018/02/27/liulin-na-nokti-romi-napadat-do-uchilishta-i-metroto-iskat-pari.369175", "text": "Група млади роми нападат деца и възрастни в столичния квартал \"Люлин\". За това сигнализират родители и потърпевши на набезите.Нападенията са станали пред няколко училища – 137-мо, 90-то, 33-то и в близост до метростанции. Част от тях са извършени посред бял ден, по обяд, когато децата се прибират или отиват на училище. В някои от случаите жертвите са били заплашвани с нож.\"На път за работа, в 6 без 15 сутринта, минавайки покрай блоковете, усетих някакви стъпки, обърнах се и в момента в който се обърнах да тръгнах наобратно и ме нападнаха. Хвана ме за гушата и каза дай чантата\", разказа жена пред Нова.Когато се осъзнала видяла момче със сива качулка да тича с чантата й. \"Уплахът беше много голям\", споделя жената.Сред жертвите на наглите роми е и младеж, който бил сам на улицата.\"Появиха се отнякъде, двама по-големи и един по-малък, минаха зад мене, заобиколиха ме отляво и отдясно, двамата по-големи, малкото остана по-отзад. Когато прецениха, че няма никой и че е удобно да нападнат, започнаха да разпитват за пари\", спомня си младият мъж. Той казал, че няма пари и тръгнал да бяга. Нападателите обаче го ударили.\"Скрих се в метрото, три дни имах голяма синина на окото\", каза младежът.За проблема сигнализират и родители на нападнати деца. Майка на учеинк в 137-мо училище разказа, че детето й е в 6 клас и било нападнато на връщане от училище. Ромите пресрещнали него и още две момчета и им казали да си дават парите, за да нямат проблеми. Момчето доброволно извадило всичко, което има, другите деца нямали пари.\"Нападателят е от ромски произход, децата го разпознаха\", каза майката и разказа и за други такива случаи.\"Съученик на сина ми, преди около две седмици, е бил брутално пребит в \"Люлин 2\", каза жената. Момчето отивало на училище, когато го пресрещнали трима младежи от ромски произход, повалили го на земята и му взели абсолютно всичко – пари, телефон, ключове и др.Баща разказа, че и синът му е бил потърпевш. Момчето се връщало от тренировка, когато го нападнали на излизане от залата.\"Тръгнал към спирката, отзад двама цигани го питат има ли пари, блъскат го. Той казва, че няма, ритат го. Били са с нож\", разказа мъжът.На другия ден той и синът му подали жалба в Девето районно. Докато пишели, ромите минали покрай сградата и младежът ги разпознал.От полицията обясняват, че нападателите са задържани, но после са освободени. Проблемът стигнал и до кмета на \"Люлин\", който свикал спешна среща с ръководството на районното. По време на разговорите станало ясно, че за квартал, който е с големината на град с 250 000 жители, отговарят 16 квартални полицаи.\"Пет патрулки отговарят за целия \"Люлин\", \"Обеля\" \"Модерно предградие\", \"Надежда\" 5 и 6 \"Банкя\" и \"Иваняне\", каза люлинчанин, присъствал на срещата. Според него било решено да се искат още униформени, но всичко е въпрос на бюджет.", "date": "2018.02.27", "title": "\"Люлин\" на нокти: Роми нападат до училища и метрото! Искат пари!"}
{"url": "https://www.dnes.bg/stranata/2018/02/27/shofior-blysna-14-godishno-momiche-v-montana.369184", "text": "14-годишна пешеходка е блъсната от лек автомобил на бул. \"Трети март\", съобщиха от МВР-Монтана. На 26 февруари 2018 г. около 15:30 часа на бул. \"Трети март\" в Монтана, с посока на движение от ул. \"Св. Климент Охридски\" към бул. \"Парта\", 37-годишен мъж от Берковица се е движил с несъобразена скорост спрямо състоянието на пътната настилка, като няма възможност да спре и блъска неправилно пресичащо пътното платно 14-годишно момиче. Водачът не е употребил алкохол. Пострадалата е транспортирана в МБАЛ-Монтана. Приета е със счупени лицеви кости и кости на носа, със загуба на съзнание. Няма опасност за живота ѝ. По случая е образувано досъдебно производство.", "date": "2018.02.27", "title": "Шофьор блъсна 14-годишно момиче в Монтана"}
{"url": "https://www.dnes.bg/politika/2018/02/27/sdelka-s-chez-sled-politicheski-razgovori-no.369166", "text": "\r\n                        \r\n                        \r\n                        \r\n                    Ако оставката на Теменужка Петкова въобще има някакво основание, то това не е, че бившият енергиен министър се е познавал с избрания купувач на ЧЕЗ, а това, че не се е интересувал от случващото се, смята нейният предшественик Трайчо Трайков. \n\n\n\r\nСпоред него дори и държавата да няма формални лостове, което не било вярно, не е редно правителството да не се е интересувало от тази сделка. \r\nВчера стана ясно, че Националната агенция по приходите е започнала проверка по сделката между ЧЕЗ и \"Инерком\", а президентът Румен Радев се срещна с шефа на Комисията за енергийно и водно регулиране Иван Иванов и призова за повече информация за случая с ЧЕЗ от институциите. \r\nНа този фон пък се появиха твърдения, че офшорна компания е финансирала голяма част от сделката между дружеството и пазарджишката фирма \"Инерком\" ООД със собственик Гинка Върбакова. \r\n\"Сделката тече от много време. Тя не падна като гръм от ясно небе. И изглежда странно, че на фона на доста по-сериозни компании, които проявяваха интерес, точно тази беше избрана\", коментира Трайчо Трайков в студиото на \"България сутрин\". \r\nПред  той бе категоричен, че на първо място стои въпросът за финансирането, тъй като най-важна е цената и сигурността, че купувачът ще успее да я плати. \r\n\"Управлението на този бизнес е изключително сложно, то е комплекс от финансови, технически, регулаторни и юридически аспекти\", подчерта още бившият министър на енергетиката. \r\nПо думите му твърденията на правителството, че държавата не може да се меси в една частна сделка не са съвсем верни, а договори с такъв мащаб винаги са обект на политически разговор.", "date": "2018.02.27", "title": "Сделка с ЧЕЗ – след политически разговори, но... "}
{"url": "https://www.dnes.bg/stranata/2018/02/27/chastichno-bedstveno-polojenie-v-glavinica.369182", "text": "Частично бедствено положение е обявено в община Главиница, съобщи заместник-кметът Данка Милчева пред \"Фокус\".Обстановката е тежка поради снеговалежа и силния вятър, който образува навявания. Затворени са пътищата в направленията Главиница-Сокол-Зафирово-Долно Ряхово-Малък Преславец и Главиница-Сокол-Суходол-Бащино.Частичното бедствено положение ще бъде отменено при спиране на навяванията и след разчистване на пътищата.\r\nНяма бедстващи хора.Днес и утре училищата няма да работят. За детската градина в Главиница ще се сформира една смесена група. Ток и вода има във всички населени места.", "date": "2018.02.27", "title": "Частично бедствено положение в Главиница"}
{"url": "https://www.dnes.bg/eu/2018/02/27/v-briuksel-arestuvat-bezdomnici-spasiavat-gi.369168", "text": "Спящи на улицата бездомници бяха арестувани в Брюксел, за да бъдат спасени от премръзване в необичайния студ, настигнал страната.\r\nПолицията беше изпратена в няколко квартала в столицата да прибере спящите на открито, дори ако те не желаят да отидат в градските убежища.\r\nГрадоначалникът на община “Иксел” Винсен Де Волф обясни, че акцията се прави за доброто на хората, тъй като студовете могат да им причинят измръзване и смърт.\r\nОбщината е заделила отопляемо помещение, където те да бъдат подслонени временно, докато премине ледената вълна.\r\nКметът е наредил на полицията да прибира принудително бездомниците, които не желаят доброволно да отидат в приютите на общината или на благотворителни организации. 10 човека бяха прибрани в първия ден от акцията.\r\nБелгия е в ръцете на т нар. “Сибирска мечка” - антициклон, довел до необичайно ниски температури, стигащи до минус 10, но усещащи се до минус 17 градуса. Като най-лошото все още предстои в сряда и четвъртък, когато се очаква живачните стълбове да паднат още по-ниско.\r\n\"Бездомните са отвеждани в отоплени стаи, където се преглеждат от лекар, който определя здравословното им състояние и преценява дали за тях ще бъде опасно да бъдат върнати на открито. Ако лекарят е съгласен, те биват оставяни в общината до следващата сутрин”, поясни кметът.\r\nОколо 3000 бездомници живеят в Брюксел и околностите. “Иксел”, където се намират централите на основните европейски институции, са сред предпочитаните места за пренощуване на открито заради многобройните отводи на климатични инсталации.\r\nКметовете на останалите квартали също са издали заповеди за принудително събиране на бездомници, като се наблегне първо на децата, спящи навън. Повечето от тях са румънци, просещи през деня от пешеходците.\r\nПренощуването на открито не е забранено в Белгия. Властите могат само при изключителни обстоятелства и “абсолютна необходимост” да преместват от улиците бездомниците.\r\nОбщинските приюти в Брюксел ще бъдат отворени до 8 март.", "date": "2018.02.27", "title": "В Брюксел арестуват бездомници, спасяват ги"}
{"url": "https://www.dnes.bg/notifikacii/2018/02/27/voniashto-leglo-mandja-s-meso-zatvornici-sydiat-dyrjavata-pribirat.369143", "text": "103-ма затворници са осъдили Главна дирекция \"Изпълнение на наказанията\" (ГДИН) към Министерството на правосъдието през 2017 г.Лишените от свобода водят дела срещу министерството основно заради условията, в които изтърпяват присъдите си.\r\nЗа м.г. ГДИН е загубила дела за общо 169 874 лв., като от тях е изплатила малко над 122 хил. лева, пише \"Сега\".В дирекцията няма регистър на делата и затова не бяха предоставиха данни за номерата и съдилищата. Произволна проверка в електронните съдебни деловодства бързо вади на бял свят част от казусите.Така например ГДИН е осъдена да плати 660 лв. на затворник, който за период от една година е търпял неимуществени вреди от това, че не са му били осигурени нормална жилищна свободна площ и постоянен достъп до санитарен възел и течаща вода, баня и тоалетна в съответствие с хигиенните изисквания.В исковата молба, която е за 26 400 лв., затворникът разказва как е бил местен няколко пъти. Първо е бил в килия от 11 кв. м със 7 триетажни легла, после в килия от 8 кв. м са били 18 човека, а в последната си килия е бил с още 26 души. Твърди, че при всяко преместване е питал надзирателите дали може да бъде настанен в помещение, където има само непушачи, но отговорът бил: \"Тук не е хотел\". Разказва още, че килиите били пълни с насекоми, а в периода от 20 до 6 ч. вместо тоалетна можел да ползва пластмасова кофа.Осъден на доживотен затвор без право на замяна е осъдил ГДИН за 1200 лв., защото не са му били давани полагащите му се обувки. В молбата си той разказва как му се е налагало да излиза бос на открито и как краката му са били наранени от острите камъчета в двора на затвора в Белене.Дирекцията е осъдена да плати 2000 лв. и на друг доживотен затворник. Той печели дело за това, че е мюсюлманин, а от затвора са му отказали да му осигурят меню, изключващо свинско.\r\n ", "date": "2018.02.27", "title": "Вонящо легло, манджа с месо – затворници съдят държавата, прибират…"}
{"url": "https://www.dnes.bg/sofia/2018/02/27/s-risk-za-stolichani-glutnica-kucheta-po-ulicite-do-uchilishte.369066", "text": "Сигнал за глутница улични кучета в близост до столичното 5 ОУ \"Иван Вазов\", кв. Павлово, бе подаден от гражданин в платформата за сигнали – HelpBook.На кадрите, които са заснети на 25.02.2018 г., не се вижда, но едното куче имало пластмасова \"обица\" на дясното ухо, вероятно представляваща маркировка, поставена при предишно хващане, пише авторът на .\"Странна е политиката на Столичната община, която \"Екоравновесие\" изпълнява като общинско предприятие. Защо заловените безстопанствени кучета се пускат отново на улицата след кастриране и обезпаразитяване? Да не би кастрираните животни да започват да познават закона за движение по пътищата и престават да излизат внезапно на пътя? Или веднъж обезпаразитени, ефектът на противопаразитния препарат трае вечно?\", четем още в него.\r\nГражданинът се обръща към институциите с въпрос не са ли притеснени от факта, че в България има най-много случаи на заболяване от кучешка тения, измежду всички страни в ЕС, като това може  на Европейския център за профилактика и контрол на заболяванията (ECDC). \r\nПреди дни е изпратен още един с подобен случай, като в него се пояснява, че глутница, която се състои от 4 големи кучета и 13 малки, напада минувачите по пътя. Посочен е и адресът: гр. София, 1186, с. Герман, ул. \"Врана\" 26 (пряка на \"Цариградско шосе\" 166).\r\nАвторът на сигнала уточнява, че се надява на бърза реакция, преди малките кученца да пораснат и да станат агресивни и опасни.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.27", "title": "С риск за столичани: Глутница кучета по улиците, до училище..."}
{"url": "https://www.dnes.bg/notifikacii/2018/02/27/caria-na-halvata-grymnat-s-edin-kurshum-koi-go-ubi.369144", "text": "Един от най-големите производители на халва и локум в страната беше убит в дома си. Тежкото престъпление станало в къщата на Иван Христов в село Добревци, община Ябланица. По информация на БНР за убийството е задържан синът му.Сигналът за убийството на 47-годишния бизнесмен, който има фирма за производство на сладкиши, е бил подаден от брат му малко преди 19 часа часа в неделя.\nМъжът го е намерил в дома му с огнестрелна рана в областта на главата. Това станало след обедна сбирка в къщата му, на която присъствали само близки приятели и роднини.Предполага се, че е избухнал скандал, след като приятелите му си тръгнали. В разправията бил замесен неговия син, който не харесвал как баща му върти бизнеса си. Младото момче искало да има промени, но по-отраканият бизнесмен отказвал да го слуша. След голяма разправия се смята, че момчето извадило пистолет и застреляло баща си. Друг роднина повикал брат му и така се стигнало до подаването на сигнала в полицията.\"Синът му все беше недоволен от това, което правеше баща му. Той искаше да зареждат големите магазини и да избягат от уличната търговия, която им носеше добри приходи. Не знаем обаче дали това е причината за скандала между тях и дали изобщо е имало такъв, преди да се стигне до убийството\", разказват пред \"Монитор\" близки на семейството.Според друга версия Христов имал приятелка в София и искал да се разведе заради нея. Това обаче предизвикало гнева на сина му.Кметът на село Добревци Йордан Йорданов каза, че причините за убийството все още се изясняват, а простреляният не е имал конфликти. Полицията проверява версията и за други замесени в покушението над бизнесмена.Все още в Окръжната прокуратура в Ловеч, под чието ръководство се разследва случаят, няма официална информация, че за убийството на бизнесмена е задържан синът му.", "date": "2018.02.27", "title": "Царя на халвата гръмнат с един куршум. Кой го уби?"}
{"url": "https://www.dnes.bg/zvezdi/2018/02/27/megan-iang-na-28-filipinkata-grabnala-mis-sviat.369058", "text": "\nНа днешния 27 февруари рожден ден празнува една от най-красивите жени на планетата - \"Мис Свят\" 2013 Меган Янг.\r\nФилипинката е родена през 1990 година и спечели конкурса, който се проведе през 2013 година на остров Бали в Индонезия. Месеци преди това тя е коронясана и за \"Мис Филипини\" 2013.\r\n\r\nТя е родена в САЩ, но живее във Филипините от 10-годишна. \r\nМайка й е филипинка, а баща й – американец. Въпреки това тя определя себе си като филипинка.\r\nЯнг е завършила киноизкуство в университета и има няколко участия на екран. Може би най-известната лента с нейно участие е филипинската романтична комедия \"The Reunion\" от 2012 година.\r\nТя има по-малка сестра – Лаурън Янг, която е актриса и модел.\r\nМеган Янг става първата филипинка, печелила някога конкурса за красота \"Мис Свят\".\r\nТя става лице на своята родина пред света след ужасяващия тайфун \"Хаян\", отнел живота на близо 10 000 филипинци. Тя дори пише в британския таблоид \"Сън\", където обяснява за огромните щети от природното бедствие.\r\n ", "date": "2018.02.27", "title": "Меган Янг на 28: Филипинката, грабнала \"Мис Свят\""}
{"url": "https://www.dnes.bg/politika/2018/02/27/krainodesni-partiite-sa-vredni-no-napirat-za-partiia.369145", "text": "Крайнодесни формации правят пореден опит да регистрират политическа партия. Новият проект се казва \"Независимост\", а декларациите за индивидуално членство, с които се набират учредители, вече се разпространяват по интернет.В края на 2013 г. редица крайнодесни организации, сред които \"Национална съпротива\", \"Кръв и чест\", \"Стрейт едж\" и др., учредиха \"Националистическа партия на България\". Целта им беше да участват в евроизборите през 2014 г.Политическият им проект обаче се натъкна на масирана обществена и институционална съпротива. Прокуратурата обяви, че основополагащите принципи на партията противоречат на Конституцията.Накрая регистрацията й беше заличена заради недостатъчно подписи, с което опитът на крайнодесните да участват във вота се провали.В основата на новия проект и сега стоят членове на \"Национална съпротива\", които се обявяват \"за една национално могъща, независима, обединена и социално справедлива България\", пише \"Сега\".\"Време е национализмът да се представлява от националистите, а не от актьори, които играят само ролята на такива, а всъщност са най-големите крепители на статуквото. В България всички партии обслужват чужди интереси. Едни обслужват интересите на САЩ и ЕС, други пламенно защитават интересите на Русия, трети са си направо турски партии, но общото на всички е, че са вредни за България! Време е тези, които направиха от националното предателство държавна политика, да си платят\", заявяват организаторите.\r\n ", "date": "2018.02.27", "title": "Крайнодесни: Партиите са вредни! Но напират за… партия"}
{"url": "https://www.dnes.bg/sofia/2018/02/27/160-snegorina-chistiat-iz-sofiia-pochva-chistene-na-trotoari.369151", "text": "\r\n                        \r\n                        \r\n                        \r\n                    \r\n\"Обстановката е усложнена, но се работи усилено и наистина всички дават всичко то себе си. Продължава да се работи най-вече по основни улици - докато вали сняг, приоритет ще останат трасетата на градския транспорт. В момента на места има малки закъснения в градския транспорт, но когато започне трафикът, се очаква да станат и по-големи.Тя поясни още, че има леко закъснение на градския транспорт, но няма затворени линии. И днес \"синята\" и \"зелената\" зона няма да работят.\r\n\"Обработките продължават, но обстановкат е усложнена. Моля отново всички да бъдат много внимателни. Хора, които ще излязат с автомобилите си, да се съобразят със зимната обстановка. Почистват се спирки, подлези, започна почистването и на тротоари. Очаква се да вали до обяд, довечера отново се очаква да започне да вали\"\r\nВ кризисния център на общината са пренощували 198 човека без дом. Ще им бъде осигурен престой и през деня, стана ясно още от изказването ѝ.\r\n\"Моля всички да бъдат много внимателни и съветвам хората, които излизат с автомобилите си, да се съобразят с метеорологичните условия“, каза още тя и уточни, че и двата пътя до Витоша днес са отворени.\r\nПоискала съм да не се заплаща работата по обработката на улиците в ж.к. \"Люлин\", защото фирмата там не се справя, каза още кметът на София.\"Очаква се снегът да спре до обяд, но довечера пак ще вали и обстановката ще продължи да бъде тежка. Но ще се справим. А след това много внимателно ще се анализира работата и ще наложат всички санкции – където се види, че не е почистено, няма да се заплати труда“, уточни още тя.", "date": "2018.02.27", "title": "160 снегорина чистят из София, почва чистене на тротоари "}
{"url": "https://www.dnes.bg/notifikacii/2018/02/27/zauerland-go-zakysa-s-parite-kobrata-otiva-v-sasht.369146", "text": "Промоутърската компания \"Зауерланд\", към чийто тим се боксира Кубрат Пулев, е пред фалит, обявиха медиите в Германия. Тя има големи финансови проблеми и за целта е намалила разходите драстично. Преместила е своя офис от Берлин в Хамбург и шефовете й обмислят да се откажат от зала \"Макс Шмелинг\", където наемът е много висок.Като една от мерките се предлага боксьорите да плащат лично на своите треньори. С последното не е съгласен и наставникът на Кобрата Ули Вегнер. Преди няколко месеца Кубрат намекна, че може да се раздели със \"Зауерланд\" и да потърси промоутъри в САЩ, където боксът е много по-комерсиален. \r\n ", "date": "2018.02.27", "title": "\"Зауерланд\" го закъса с парите, Кобрата отива в САЩ?"}
{"url": "https://www.dnes.bg/stranata/2018/02/27/i-sedmica-ne-izkara-piasyk-v-pyrviia-parkomat-v-tyrnovo.369147", "text": "Първият паркинг автомат, монтиран само преди дни пред общината във Велико Търново, вече е повреден. Неизвестни злосторници са натъпкали пясък и кал в отворите, в които се поставят монетите и откъдето излизат картите за платеното паркиране.Този път обаче на извършителя на хулиганската постъпка едва ли ще му се размине, тъй като автоматът са наблюдава постоянно с камера, която е записала вандалския акт, пише \"Монитор\".Паркинг автоматът в центъра на старата столица е сред най-модерните в страната. Изработен е от удароустойчива стомана и се захранва със слънчева светлина. Работи с български и евромонети.От общината обявиха, че за улеснение на жителите и гостите на града, ще бъдат монтирани още две такива устройства - в района на съседния парк Марно поле и на намиращата се до него бивша градска поликлиника.\r\n ", "date": "2018.02.27", "title": "И седмица не изкара! Пясък в първия паркомат в Търново"}
{"url": "https://www.dnes.bg/obrazovanie/2018/02/27/vsiako-sedmo-uchilishte-u-nas-s-e-dnevnik.369149", "text": "Приблизително всяко седмо училище използва електронен дневник. Това показва проучване на образователното министерство чрез анкетиране на 2139 школа, което установило, че иновацията е въведена в 316 учебни заведения.Към момента все още няма нормативно изискване за водене на електронен вариант на дневниците в системата на училищното образование.Предстои обаче изменение на Наредбата за информация и документите за системата на предучилищното и училищното образование, в което е предвидено от учебната 2018-2019 година дневници да може да се водят в хартиен и/или в електронен вид.Така преподавателите ще могат да влизат направо с таблета или смартфона, през който да вписват отсъствията, оценките и забележките на учениците. Една от идеите на промените е да се намали бумащината, пише \"Монитор\".За целта институциите може да използват собствени софтуерни продукти, които осигуряват обработването и наличието на цялата информация, отразена в реквизитите на хартиения вариант. Промените предвиждат още информацията от електронния дневник да се съхранява на хартиен носител в срок от 5 годиниТова на практика означава, че онлайн съдържанието може да се сканира и да се пази в архива на училището. Макар все още е-дневниците обаче да не са разписани нормативно, някои школа вече са въвели иновацията.\r\nЕдно от учебните заведения, в които иновацията е въведена още от преди около шест години, е 119-о СУ \"Академик Михаил Арнаудов\". Електронният дневник позволява съвременна и ползотворна комуникация между училище и родители, разказа директорът на училището Диян Стаматов.\r\nОт броени дни учебното заведение използва нова платформа за поддръжка на електронния дневник. Така родителите могат ежедневно да следят оценките, отсъствията, отзивите, програмата, домашните работи на своите деца.", "date": "2018.02.27", "title": "Всяко седмо училище у нас – с е-дневник"}
{"url": "https://www.dnes.bg/zvezdi/2018/02/27/emiliia-sled-koko-svatba-s-jorj-da-no-koga.369148", "text": "Попфолк звездата Емилия призна, че вече е получила годежен пръстен от своя любим – бизнесменът Жорж Башур. \"Да, ето го! Сватба ще има, живи и здрави, да!\", потвърди изпълнителката. Връзката си с арабския милионер Емилия описа като кармична и обясни, че по скалата от 1 до 10 е влюбена в новата си половинка \"16\".\nКога с Башур ще се разходят до олтара обаче щастливата двойка все още крие в тайна.\"Още веднъж държа да отбележа, че по време на раздялата ни с Коко нямаше трети човек – нито от негова, нито от моя страна. Нас ни разделиха битовизмите отношението по-скоро. Човекът, който бе до мен, не се държа така, сякаш аз съм първата, най-важната. А аз него го поставях на първо място\", откровена бе тя пред Канал 3.Емилия и Динев финализираха връзката си едва девет месеца след като посрещнаха втората си обща рожба – дъщеричката им Мира. Въпреки че крахът не се дължи на изневяра, певицата признава, че славата му на полова шпага във фолксредите винаги е тежала на връзката им. \"Така и не се засякохме – когато той ме обичаше до болка, аз бях на друг етап и обратното\", обясни Емилия.\r\n ", "date": "2018.02.27", "title": "Емилия след Коко: Сватба с Жорж, да! Но кога?"}
{"url": "https://www.dnes.bg/index/2018/02/27/receptata-dnes-morkovena-krem-supa-s-kartofi-i-chushki.369054", "text": "3 моркова1 глава лук3 зелени чушки2 картофа50 мл олоЧерен пиперСолЧубрицаПресен магданоз  Нарежете зеленчуците на едро като запазите една половина от един морков. Сложете ги в дълбока тенджера. Покрийте с вода над средата на тенджерата. Добавете и олиото. Варете на слаб огън, докато зеленчуците омекнат. След като е почти готова, овкусете с подправките без магданоза. Разбъркайте. Свалете от котлона и пасирайте супата. Разпределете я в купи за сервиране, поръсете с настърганата половинка морков и ситно нарязан пресен магданоз.", "date": "2018.02.27", "title": "Рецептата Dnes: Морковена крем супа с картофи и чушки"}
{"url": "https://www.dnes.bg/notifikacii/2018/02/27/dvama-padnaha-ot-samolet-otmeniha-polet-ot-ekvador-za-sasht.369158", "text": "Полет от еквадорския град Гуаякил до Ню Йорк бе отменен в понеделник, след като двама мъже загинаха при падане от самолета на пистата, предаде ДПА, като се позова на в. \"Ел Универсо\".\r\nПредполага се, че двамата мъже са били пътници без билет, които са паднали от колесниците на самолета на \"Латам\" при излитане.\r\nЛетищните власти съобщиха, че инцидентът се разследва и временно затвориха аерогарата. \r\nСамоличността на загиналите все още не е известна.\r\n\"Ние много съжаляваме за инцидента на летище Гуаякил и изказваме нашите съболезнования\", заяви Мануел ван Оорт, изпълнителен директор на \"Латам\" Еквадор. \"Работим с властите и се надяваме да бъде установена причината за инцидента\", допълни той. /БТА/", "date": "2018.02.27", "title": "Двама паднаха от самолет, отмениха полет от Еквадор за САЩ"}
{"url": "https://www.dnes.bg/stranata/2018/02/27/zaplatata-na-bylgarina-teche-daje-raste-togava-zashto-reve.369157", "text": "\r\n                        \r\n                        \r\n                        \r\n                    Според последния доклад на Международния валутен фонд (МВФ), икономиката ни достига нови високи нива на ръст, но все още доходите на българина са далеч от средноевропейските. Освен това трябва да се извършат реформи и да се подобри дейността на публичните институции.\n\n\"Трудно е да се прогнозира кога ще достигнем средноевропейските доходи, но се очаква заплатите да растат с бързи темпове и през 2018 година. За последните 10 години постигаме много висок ръст в заплатите и особено в последните 2 години доходите на българина нараснаха в пъти, но все още сме далеч\", коментира икономистът Георги Вулджев в студиото на \"Денят ON AIR\".Според него експертите от МВФ са изненадани от икономическия растеж и от това, че сме задържали износа на високо ниво.\"Все пак според доклада на МВФ е необходима реформа в образователната система, защото има доста голям недостиг на кадри за бизнеса. В момента кадрите, които образователната система предоставя, не са достатъчни да задоволят търсенето на компаниите\", отбеляза още икономистът пред .По думите му един от основните проблеми, които спират икономическия растеж, е демографската ситуация в страната.\"В пенсионната система също има голям проблем. Може би пенсионните вноски също ще продължат да растат\", коментира още гостът на предаването.Вулджев уточни, че за 2018 г. експертите от МВФ препоръчват на компаниите ако имат бюджетен излишък да го спестят, за да се използва той за фискален буфер в бъдеще.\r\n ", "date": "2018.02.27", "title": "Заплатата на българина тече, даже расте... тогава защо реве?"}
{"url": "https://www.dnes.bg/kino/2018/02/27/stypki-v-kinoto-kompaniia-si-nabira-stajanti.369155", "text": "\r\n                        \r\n                        \r\n                        \r\n                    Необичан кастинг за стажанти организира голяма фирма у нас. Само за 24 часа 120 бъдещи творци в кино индустрията трябва да напишат сценарий и да заснемат филм по него.\r\nНай-добрите ще бъдат определени според броя гледания в YouTube канала на компанията. Сценаристите ще имат 3 часа за писане. С толкова ще разполага и снимачният екип. Готовият продукт трябва да бъде предаден на 11 март най-късно в 9 сутринта.\r\nВ помощ на кандидат-стажантите ще има осигурени 25 локации, които могат да използват като декор. Актьорите също ще бъдат осигурени от фирмата, съобщава.\r\nТричленно жури ще избере най-добрият филм, чиито създатели ще получат 500 лв. награда. На стаж ще бъдат взети и отличили се представители в отделни звена на даден филм, въпреки че крайният продукт не е победител.\r\n ", "date": "2018.02.27", "title": "Стъпки в киното: Компания си набира стажанти "}
{"url": "https://www.dnes.bg/obrazovanie/2018/02/27/vissheto-bezplatno-no-studentyt-ostava-i-raboti-v-bylgariia.369150", "text": "Висшето образование да бъде безплатно, ако завършилите студенти останат да работят у нас. Това предложиха от Асоциацията на индустриалния капитал в България (АИКБ) на среща с министъра на образованието и науката Красимир Вълчев.Според представителите на бизнеса студентите трябва да получават кредити, които те да насочват към университета, където ще учат, и ако след завършване на образованието си работят у нас за определен срок, то те няма да връщат парите. Образователният министър Красимир Вълчев обясни пред \"Монитор\", че предложението е обосновано от гледна точка на разходите за висше образование и връзката с пазара на труда.Той добави, че по въпроса ще има политически разговор. Вълчев допълни още, че подобен модел съществувал във Великобритания и се наричал \"заеми с условни плащания\".Идеята за безвъзмездно кредитиране на студенти е провокирана от липсата на млади специалисти в много области, като медицината.Веднага след завършването си те се насочват към страни от Западна Европа, а държавата инвестира през цялото време на обучението им, т.е. студентите не плащат за обучението си, а след това тези пари отиват като добавена стойност в държавата, в която студентът отива да работи, коментираха от АИКБ.В момента има наредба, в която са разписани правила за осигуряване на безвъзмездни средства за лицата, учили публична администрация, които след това изберат за свое работно място държавна институция.", "date": "2018.02.27", "title": "Висшето безплатно, но... студентът остава и работи в България"}
{"url": "https://www.dnes.bg/world/2018/02/27/prokuraturata-iska-30-g-zatvor-za-bivshata-prezidentka-na-iujna-koreia.369161", "text": "Южнокорейската прокуратура поиска присъда от 30 години затвор за бившата президентка Пак Гън Хе по обвинения във взимане на подкупи, злоупотреба с власт и други престъпления.\r\nАсошиейтед прес отбелязва, че знаковият процес за корупция е белязал зашеметяващото изпадане в немилост на първата жена, заемала най-високия държавен пост в историята на Южна Корея.\r\nОчаква се Сеулският централен районен съд да оповести по-късно днес датата, на която ще произнесе присъдата срещу бившата президентка, отстранена от поста от Конституционния съд и арестувана през март миналата година. \r\nАко Пак бъде призната за виновна, тя ще стане третият южнокорейски президент, осъден за престъпления. Досегашните двама са бивши генерали, въвлечени в преврата от 1979 г. и избиване на цивилни година по-късно.\r\nПак Гън Хе не присъства на днешното съдебно заседание.\r\nБившата южнокорейска президентка бе въвлечена в грандиозен скандал, след като през 2016 г. стана ясно, че е дала на своята близка приятелка и довереница Чхуе Сун Сил прекалено голям достъп до държавните дела, въпреки че тя не е заемала никакъв официален пост. Чхуе използвала това положение за получаване на лични облаги, включително чрез изнудване и взимане на подкупи.\r\nСкандалът предизвика масови протести с искане за оставката на Пак и през декември 2016 г. южнокорейският парламент гласува за нейното отстраняване от президентския пост - решение, потвърдено от Конституционния съд през март 2017 г.\r\nПо-рано този месец Чхуе бе осъдена на 20 години затвор. /БТА/\r\n ", "date": "2018.02.27", "title": "Прокуратурата иска 30 г. затвор за бившата президентка на Южна Корея"}
{"url": "https://www.dnes.bg/balkani/2018/02/27/bylgarkata-v-kipyr-ubita-ot-bezdomni-kucheta.369156", "text": "Нападение на бездомни кучета е версията, към която се е насочила кипърската полиция в разследването на смъртта на 46-годишна българска гражданка, съобщава в. \"Сайпръс мейл\".Българката П.М. бе намерена миналия четвъртък тежко пострадала в нива с картофи в района на град Пафос и почина по пътя към болницата.\nСпоред съдебно-медицинската експертиза тя е получила хеморагичен шок вследствие на многобройни наранявания, които е можело да бъдат причинени от земеделска машина. Полицията е проверила голям брой селскостопански машини и е разпитала фермери в района, но не е открила до момента следи в тази посока.Кипърската полиция е получила информация, че в района бродят бездомни кучета, както и че много от фермерите имат кучета. Голям брой собственици на кучета са призовани в полицейския участък на Пафос за разпит, съобщава \"Сайпръс мейл\".Жената е била пристигнала в Пафос четири дни преди инцидента, заедно с партньора си, за да си търси работа, пише още изданието. /БТА/\r\n ", "date": "2018.02.27", "title": "Българката в Кипър убита от бездомни кучета?"}
{"url": "https://www.dnes.bg/sport/2018/02/27/polezni-praktiki-za-sportuvashtite-i-aktivni-hora.369181", "text": "Как да коригираме стойката си, за да спортуваме ефективно? Какви мобилни приложения тип \"личен треньор\" да използваме? Кои са полезните \"джаджи\" за измерване на усилието при спорт? Как да се възстановяваме бързо след травми?\r\nНа 10-ти март, чрез практичните си уъркшопи форум \"Физкултура\" ще даде конкретни отговори на тези и други въпроси, стоящи пред повечето активни, спортуващи хора. Третото издание на събитието, организирано от Спортен клуб \"Бегач\", ще се проведе в две зали на Sofia Event Center и за пръв път тази година включва толкова богата, практически насочена програма. \r\n\"Заниманията с инструктори, спортни професионалисти и кинезитерапевти са важна част от съдържанието на единствения по рода си форум за активен начин на живот, който се провежда в България. Лекторите на \"Физкултура\" ще предадат специфични умения и ще помогнат на присъстващите да подобрят спортните си постижения и да намалят травмите.\r\nОсвен към спортуващите, форумът е насочен и към всички хора, които имат желание да променят начина си на живот, като го направят по-активен и здравословен. Те ще могат да получат конкретни съвети и идеи какви практики да използват, за какви грешки да внимават и как да бъдат мотивирани\" – разказва Еленко Еленков – Председател на \"Бегач\". \r\nЕдна от най-важните теми, които ще бъдат обсъдени на форума, стои в основата на всеки спорт и физическа дейност – анатомичната стойка на тялото. Как влияе позицията на тялото върху стави, сухожилия и мускули и какви корекции да направим в ежедневието и по време на бягане и други спортове ще разкаже специалистът Ваня Висарионова. Тя ще обърне специално внимание на дамите и младите майки, тъй като основната й дейност е свързана с възстановителното движение при жените. \r\nДруга важна тема, част от форума, са функционалните тренировки и възможностите за изготвяне на персонална програма чрез мобилно приложение. Благодарение на Михайло Николич ще бъдат обсъдени и характеристиките на различни тренировъчни и фитнес направления като – кросфит, високоинтензивна интервална тренировка (HIIT), калистеника, плиометрик и други. \r\nЩе бъдат представени и някои от последните технологии в спортната метрика. Сред тях е едно най-модерните устройства за измерване на усилието при бягане, за което ще разкаже Димитър Димитров от XCO Sports. Кинезитерапевтът Калин Стоянов пък ще сподели полезен опит за превенцията на спортни травми, като ще обърне специално внимание на бягането, плуването и колоезденето. \r\nЗа разлика от останалите уъркшопи, последният в програмата на форума, не е с практическа насоченост, но цели да даде вдъхновение и идеи. Момчетата от \"Balkans Everywhere\" ще представят движението \"Байкпакинг\" и ще се опитат да мотивират повече хора да започнат да използват колелото като инструмент за опознаване на екзотични дестинации, каквито не липсват и на Балканите.\r\nОще поводи за вдъхновение, съпроводени с полезна информация, ще предоставят и основните гост-лектори на събитието. Това са известният американски автор на тема фитнес, спортна психология и хранене - Мат Фицджералд, британската ултраатлетка и модел Кати Джейн Л'ерпение и избягалият 44 маратона в 44 държави за 44 дни Питър Томсън. Тримата ще представят за пръв път пред българска публика свои мотивиращи истории, ще дадат съвети и ще отговарят на въпроси.\r\nОсвен полезни уъркшопи и мотивиращи лекции, всеки участник във \"Физкултура\" ще получи здравословен обяд, пакет с подаръци и достъп до експо зоната с щандове пред залата. Предвиден е и симултанен превод в ефир. Регистрацията за форума продължава на уебсайта Fizkultura.bg, като цените  варират от 59 до 99 лева в зависимост от деня на записването и има отстъпки при закупуване на повече билети и корпоративни участия.  \r\nФорум \"Физкултура  2018\" се организира от Спортен клуб \"Бегач\" с институционалната подкрепа на Посолството на Великобритания и Посолството на САЩ в София.", "date": "2018.02.27", "title": "Полезни практики за спортуващите и активни хора "}
{"url": "https://www.dnes.bg/za-da-se-razbirame/2018/02/27/koi-vyprosi-ne-triabva-da-zadavate-na-interviu-za-rabota.369131", "text": "Интервюто за работа е първият препъникамък при търсене на работа, но то може да е и моментът, в който вие вадите печелившата карта. Всичко зависи от вас. Ако обмисляте всеки свой ход, дума и жест, ще имате много по-големи шансове да спечелите работното място, за което кандидатствате.За да направите добро професионално и личностно впечатление, не трябва да задавате някои въпроси на интервюиращия. Кои са те?Всички тези въпроси реално са важни. Те вълнуват кандидатите, защото все пак заплатата е най-мотивиращият фактор за един човек.Но ще стигнете и дотам. Просто не бързайте с тези въпроси така грубо още в самото начало на интервюто или веднага след като интервюиращият ви е попитал дали имате нещо да попитате.Ако зададете най-напред тези въпроси, под тях ще прозре единствено стремежа ви към получаване на повече лични облаги, отколкото желание за професионално развитие и принос към фирмата.Няма работодател, на когото да допаднат тези въпроси. Те подсказват единствено желание за лично облагодетелстване. Инстинктивно и професионално знаят, че на такива хора не може да се разчита. Затова и вероятно няма да се спрат на вашата кандидатура.", "date": "2018.02.27", "title": "Кои въпроси не трябва да задавате на интервю за работа?"}
{"url": "https://www.dnes.bg/stranata/2018/02/27/ledena-epoha-v-dobrichko-spasiavat-koli-i-pytuvashti.369170", "text": "Област Добрич остава една от най-критичните точки в страната след продължаващия снеговалеж и ниски температури, обхванали България.Продължава да бъдат затворени основните пътни участъци от Републиканската пътна мрежа в областта, като към 9 часа тази сутрин остава отворен единствено пътя от Добрич за Варна.През изминалото денонощие екипи на ОД МВР Добрич и РД ПБЗН Добрич са оказали съдействие по получените сигнали за закъсали коли и бедстващи хора.Реагирали са общо 11 екипа, включващи общо 32 пожарникари и спасители и 11.бр. пожарна и спасителна техника. В резултат на акциите са евакуирани 62 души, а други трима са спасени. Изтеглени са 7 автомобила, от които 5 автомобила създаващи тапа на пътя Добрич – Карапелит.След извършена координация от РД ПБЗН Добрич с дежурните от общините и кметовете на населени места в общини Добричка, Ген. Тошево и Крушари, допълнително бяха спасени 12 души.За спасените и евакуираните граждани е организирано настаняване в градовете Добрич и Каварна и селата Карапелит, Козлодуйци, Божурово, община Добричка и с. Спасово, общ. Ген. Тошево.От полицията съобщават, че са извадени 2 румънски автомобила с 4 души в района на с. Езерец, общ. Шабла, който са пътували за Румъния. Изваден е автомобил с 4 души между селата Рогозина и Спасово, като същите са настанени в с. Спасово. Изваден е автомобил с 3 души между с. Гешаново и с. Карапели, настанени в с. Карапелит.Освен тези случаи са извадени 2 автомобила с 5 души между с. Победа и с. Методиево, а край село Топола са извадени 3 автомобила с 6 души.Между кв. Рилци и с. Малка Смолница, са спасени общо 80 души закъсали с над 35 автомобила, в района на с. Козлодуйци е изваден автомобил с 4 души, настанени в селото. В района на с. Одърци изваден автомобил с 3 души, в района на с. Ваклино извадени 2 румънски автомобила с 7 души, ескортирани до Румъния.В района на с Топола 1 румънски автомобил с 4 души. Около 07:15 часа тази сутрин екипи на РД ПБЗН Добрич с помощта на МТЛБ и медицински екип са потеглили към с. Лозенец за оказване на помощ на родилка.Към настоящия момент над 35 машини на ОПУ почистват приоритетно пътищата в областта.", "date": "2018.02.27", "title": "Ледена епоха в Добричко: Спасяват коли и пътуващи"}
{"url": "https://www.dnes.bg/zvezdi/2018/02/27/ivo-dimchev-prizna-ot-12-godini-jiveia-s-hiv.369179", "text": "Иво Димчев не спира да провокира, смущава и същевременно да трогва. Пърформър, музикант, изложби, хореограф, автор на книги. Сега предстои да излезе нова книга, която със сигурност ще предизвика отзвук, а самият Иво се надява и на дебат.\"ХИВ + КИС. Така се казва новата ми книга. Не повече от 80 страници, но по същество. За това как от 12 години живея с вируса на СПИН, защото веднъж пиян правих секс без презерватив в Хърватска. Колко от вас сте правили секс без презерватив докато сте били пияни? Почти всички... Както и да е. В България не се говори за СПИН. Незнайно защо. Предполагам по руски пример. Еми, НЕ Е срамно да си ХИВ позитивен. Отдавна не се умира от ХИВ.Познавам хора които живеят с ХИВ от 35 години и изглеждат перфектно и имат перфектен живот. Освен това терапията те прави АБСОЛЮТНО безвреден. В България хората не са наясно с тези неща. А трябва. Защото в страната ни има хиляди българи, които живеят с ХИВ, но умират от СРАМ и крият дори от най-близките си. Това НЕ Е ОК! Ще има книга, ще има и ДЕБАТ. Няма място за срам, още по-малко за вина. Но има много място за повече Информираност и повече Адекватност\", написа артистът в профила си във Facebook.Повече новини за звезди четете на ", "date": "2018.02.27", "title": "Иво Димчев призна: От 12 години живея с ХИВ!"}
{"url": "https://www.dnes.bg/stranata/2018/02/27/sela-bez-tok-i-blokirani-pytishta-krai-stara-zagora-i-ruse.369177", "text": "Девет села са без ток в Старозагорска област, от които шест в Община Раднево, три в Община Стара Загора, както и Индустриалната зона, съобщи областният управител Гергана Микова пред БТА.\r\nЕкипи на ЕВН работят по възстановяване на елекрозахранването.\r\nПътят Мъглиж-Николаево, част от подбалканския път София- Бургас, остава затворен заради снегонавявания, почистващата техника пробива близо 2-метровите преспи, въпреки силният вятър в Подбалкана.\r\nПроходът на Републиката вече е отворен за тежките камиони над 12 тона, очаква се да бъдат пропуснати за придвижване ТИР-овете, които бяха спрени на временните паркинги в Старозагорско. \r\nСилен сняг обаче вали на прохода Шипка, където на места са образувани 2-метрови преспи. Движението е при зимни условия, шофьорите да пътуват с повишено внимание, препоръчват от Областно пътно управление.\r\nВ 6 от 11 общини в областта, включително и в град Стара Загора, днес и утре няма да има учебни занятия.\r\nТежка остава обстановката и в друг от най-големите областни градове – Русе. Частично бедствено положение е наложено в община Сливо поле, а в община Борово са в готовност да го обявят, съобщи заместник-областният управител на Русе Валентин Колев.\r\nЕлектрозахранване няма частично в град Сливо поле, както и в село Ряхово. В останалите населени места от областта има ток и вода.\r\nЗатворени за движение са всички главни пътища от Русе за Силистра, Разград и Бяла. Последният е ограничен временно за почистване. \r\nТретокласната пътна мрежа в областта е затворена от снощи за всички превозни средства. ГКПП \"Дунав мост\" е почистен и отворен.\r\nПрез нощта е имало закъсали превозни средства край Бъзън - по пътя Русе-Разград, и по пътя Русе - Николово. Екипи на противопожарната служба са евакуирали пътниците.\r\nВ областта са затворени много училища. До 1 март включително в четирите учебни заведения в община Ценово няма да има занятия. Днес и утре ще бъдат неучебни за учениците от училищата в община Две могили.\r\nВъв връзка с усложнената зимна метеорологична обстановка през нощта днес се отменят всички учебни занятия на територията на град Русе и на цялата община. Четири учебни заведения ще останат затворени и в община Иваново.\r\nОт хидрометеорологичната станция в града информираха, че се е образувала 29 см снежна покривка. Скоростта на вятъра тази сутрин е 30 км/час, а температурата на въздуха е минус 9,1 градуса.", "date": "2018.02.27", "title": "Села без ток и блокирани пътища край Стара Загора и Русе"}
{"url": "https://www.dnes.bg/sport/2018/02/27/iusein-bolt-shte-igrae-v-bivsh-tim-na-stoichkov.369178", "text": "Легендата Юсейн Болт смени шпайковете с бутонки и ще заиграе в южноафриканския футболен клуб Мамелъди Съндаунс, където през сезон 2009/2010 треньор беше легендата Христо Стоичков.\r\nВ понеделник Болт написа в туитър, че е подписал с футболен клуб и ще говори повече по въпроса тази вечер. От Мамелъди потвърдиха новината със снимка на Болт в тренировъчен екип, а под нея написаха, че \"футболът никога няма да бъде същият\".\r\nПрез годините Болт беше свързван с много големи клубове, така че \"трансфер\" в Мамелъди изглежда доста неочакван.\r\n ", "date": "2018.02.27", "title": "Юсейн Болт ще играе в бивш тим на Стоичков"}
{"url": "https://www.dnes.bg/stranata/2018/02/27/stara-zagora-praznuva-3-mart-s-shestvie-s-nai-dylgoto-zname.369196", "text": "С традиционно шествие до паметника \"Бранителите на Стара Загора\" с дългия 300 метров национален флаг ще отбележат 3 март старозагорци.\r\nТриста метровото знаме за четвърта поредна година отново ще бъде пренесено на ръце от военнослужещи от Втора механизирана бригада, заедно с желаещите да застанат редом до тях старозагорци и гости на града. Поради реновирането на централния булевард, тази година шествието ще тръгне в 11.00 ч. от сградата на областната администрация, предвождано от две сакрални за старозагорци знамена – на Старозагорското въстание и Самарското знаме, свещеници и военния духов оркестър. \r\nСлед знамето ще тръгнат кмeтът нa Cтapa Зaгopa Живкo Toдopoв, oбщинcкoтo pъкoвoдcтвo и  другите официални лица, следвани от конницата на прабългарската школа \"Багатур\" и гражданите. По обед на Мемориала \"Бранителите на Стара Загора\", познат като Самарското знаме, ще започне тържественият ритуал за поднасяне на венци и цветя, под наслов \"Пред падналите за България – поклон!\".\r\nТази година шествието в Стара Загора ще бъде проследявано с камери по протежение на целия маршрут, а картината ще бъде предавана на видеостена с размери 30 кв.м, разположена под върха на Мемориала. Така хората, които се намират там, ще могат да наблюдават паметното шествие и движението му към хълма, съобщават от Общината.\r\nЗа желаещите граждани да се изкачат на Мемориала \"Бранителите\" на 3 март, в 11.00 ч. от подлеза пред Регионална библиотека \"З. Княжески\" ще тръгнат 4 автобуса.\r\nВ навечерието на празника, на 2 март от 19.00 ч., пред сградата на областната администрация ще се състои тържествена заря-проверка.", "date": "2018.02.27", "title": "Стара Загора празнува 3 март с шествие с най-дългото знаме"}
{"url": "https://www.dnes.bg/sofia/2018/02/27/110-dushi-preminali-za-denonoshtie-prez-pirogov.369186", "text": "110 души са преминали през спешния травматологичен кабинет на \"Пирогов\" през последното денонощие заради лошите метеорологични условия, съобщиха от лечебното заведение за \"Фокус\". \r\n45 от тях са хоспитализирани.\r\nОт болницата отчитат, че най-много са травмите на глезените вследствие на падания. Пострадалите са от различни възрастови групи.", "date": "2018.02.27", "title": "110 души преминали за денонощие през \"Пирогов\" "}
{"url": "https://www.dnes.bg/stranata/2018/02/27/pojarnikari-spasiha-6-deca-zakysali-v-prespi-do-drianovo.369194", "text": "Пожарникари от Дряново съдействаха за транспортирането на 6 деца, останали в преспите с училищния автобус, закъсал близо село Гостилица, съобщиха от полицията.Сигналът за децата в беда е подаден малко след 15 часа в понеделник. Малчуганите са тръгнали от Славейково, но на края на селото автобусът е останал блокиран в преспите. Пожарникарите са тръгнали с един специализиран автомобил и с джип \"Лада Нива\". Те са извели учениците от автобуса и с автомобилите на пожарната служба са ги закарали в село Гостилица, където са ги чакали на родителите им.\r\n ", "date": "2018.02.27", "title": "Пожарникари спасиха 6 деца, закъсали в преспи до Дряново "}
{"url": "https://www.dnes.bg/sofia/2018/02/27/sofiia-v-sniag-a-chetiri-snegorina-stoiat-i-ne-myrdat-zashto.369185", "text": "Понеделник, София е в сняг, а четири снегорина стоят и не мърдат, паркирани на бул. \"Ботевградско шосе\".Един младеж, който често става свидетел на тази гледка, не издържа и реши да пита шофьорите защо не чистят. И после публикува видеото във Facebook.\"Сами си преценете.... общо взето шофьорите не са виновни, ами тяхната управа... Вижте краткото \"репортажче\" и споделете - да видят хората в каква прекрасна идилия живеем\", пише в профила си Чавдар Цанев, а някои от големите групи за София в социалната мрежа разпространиха поста му.\"Е шефовете ни са вътре. Всичко е свързано с пари. Те се обаждат на общината, общината казва: Отпускаме само за такова чистене – или гребло, или гребло и сол. Ама питай ги, че те повече знаят\", обяснява шофьорът на една от машините.Човекът обаче отрича, че не чистят и само стоят.\"При обилен сняг, както е днеска, през час минаваме\", казва той. \"Как да не се движим, ти ще изкараш, че сме ръждясали\", отвръща шофьорът на младежа.В поста си младият мъж обяснява, че не иска да обвинява шофьора или колегите му.\"Целта ми е да ви накарам да се замислите кой е отговорен за това? Защо няма държавен орган, който да изпълнява постоянни проверки и той да отговаря пред народа дали фирмите за почистване и не само те си вършат работата\", пише Чавдар.И допълва: \"Защо трябва обикновеният гражданин, при положение че си плаща данък, винетка, гражданска, преглед, осигурява се (отиват едни немалки пари на година в бюджета на държавата), да се притеснява дали ще успее да стигне навреме на работа, защото някой не е изчистил улиците(следователно има не свършена работа)?Младежът иска да чуе различни коментари и завършва поста си: \"Бъдете малко по будни и заинтересовани за бъдещето си !!!!\"", "date": "2018.02.27", "title": "София в сняг, а четири снегорина стоят и не мърдат! Защо?"}
{"url": "https://www.dnes.bg/sofia/2018/02/27/ski-ne-na-vitosha-a-na-sofiiska-vitoshka-nais-a.369160", "text": "Снегът в София се случва рядко в последните години, но като завали, плаши общинари и шофьори, опитващи се да изровят автомобилите си и да ги подкарат по непочистените улици. Толкова непочистени, че общинарите замразиха \"синя\" и \"зелена\" зона в столицата.Столичният градски транспорт също буксува в това време навън. Травмаите аварират, автобусите не спазват предписанието си, хората студуват по спирките.Но има и други, които се радват на снега и подкараха ски, не на Витоша, а на Витошка.Младежите са заснети, а кадърът публикуван в \"Забелязано в София\" и веднага събра много коментари:\"Тези тримцата преди 20-тина минути минаха по \"Алабин\". Мислех че се прибират от ски те тепърва се пускали по Витошка\".Някои им препоръчаха да направят по едно спускане и от ред мненията има и такова, че всъщност премиерът е осигурил сняг за бедните софиянци, които нямат пари за Банско и Пампорово.", "date": "2018.02.27", "title": "Ски – не на Витоша, а на софийска Витошка. Найс, a?"}
{"url": "https://www.dnes.bg/muzika/2018/02/27/kogato-hip-hopa-sreshtne-kinoto-atila-ostavia-sleda.369180", "text": "\r\n                        \r\n                        \r\n                        \r\n                    Хип-хоп музиката винаги е имала важен социален аспект и голяма доза реализъм, която действа като студен душ. Рапърът Атила съчетава успешно кариерата на рап изпълнител и режисьор на филми. Има ли пресечна точка между тези две изкуства и какво цели с новата си песен \"Следа\"?\r\nСпоред рапъра Орлин Милчев - Атила най-новата му песен отразява мислите, които се пораждат в него, по време на разходка от столичния квартал \"Надежда\" до центъра на София.\r\n\"Песента е нещо като свободна форма за изливане на мисли. В песента \"Следа\" отразявам всички мои разсъждения, препратки, метафори, които ми идват. Аз казвам неща, които виждам, но говоря за нещата, които не виждаме\", сподели в студиото на \"България сутрин\" рапърът.\r\nТой разясни, че прякорът Атила носи от 10 години насам и той се е зародил от т.нар. \"rap battle\".\r\n\"В момента няма значение дали под песента пише Орлин Милчев или Атила. Името и прякорът са се слели в едно\", уточни още той пред .\r\nРап изпълнителят практикува и кинорежисура, а в своя филм \"Добри\" той представя срещата на един овчар от България с бежанец от Африка.\r\n ", "date": "2018.02.27", "title": "Когато хип хопа срещне киното: Атила оставя \"Следа\""}
{"url": "https://www.dnes.bg/kino/2018/02/27/iana-marinova-za-privlichane-napraven-e-s-liubov.369187", "text": "\r\n                        \r\n                        \r\n                        \r\n                    Новият български филм, с който Яна Маринова дебютира като сценарист и продуцент заедно с Башар Рахал, се изкачи на върха в класацията на кината. \"Привличане\" е гледан от близо 23 000 зрители само за дни, а отзивите за него са изцяло положителни.\"Филмът е комерсиален. Направен е за публиката с много любов и желание. Потърсихме идеалната формула, която е доказано успешна в чужбина. Искахме да е изцяло забавление\", сподели в студиото на \"Българиа сутрин\", Яна Маринова.\r\nВ главните роли са едни от най-обичаните родни звезди Яна Маринова, Александър Сано, Луиза Григорова-Макариев, Койна Русева, Башар Рахал, и други, припомня .\r\n\"Привличане\" е много свежа тийнейджърска история между драма и комедия. Разказва се за любов, приятелства, предателства, музика, танци. Засяга темите, които ни вълнуват в днешно време\", допълни още Яна Маринова.\r\n ", "date": "2018.02.27", "title": "Яна Маринова за \"Привличане\": Направен е с любов!"}
{"url": "https://www.dnes.bg/politika/2018/02/27/borisov-se-hvali-pred-shefa-na-sto-ikonomikata-ni-raste.369189", "text": "Министър-председателят Бойко Борисов и генералният директор на Световната търговска организация Роберто Азеведо обсъдиха партньорството на България в рамките на Световната търговска организация на среща в Министерския съвет, съобщиха от пресцентъра на Министерски съвет.\r\nПремиерът посочи, че един от приоритетите на Българското председателство на Съвета на ЕС е да работи за укрепването на доверието в Световната търговска организация и утвърждаването на многостранната търговска система. \r\nВ рамките на председателството България ще инициира дискусия в Съвета за перспективите пред търговската система и начините за по-ефективно функциониране на механизмите за уреждане на спорове. \r\nБорисов изрази очакване, че на днешното неформално заседание на търговските министри от ЕС в София ще бъде обсъден конструктивен подход за продължаване на диалога с останалите страни-членки на СТО, за да се намери начин за излизане от кризата, в която се намира организацията.\r\nПо време на срещата Борисов подчерта, че България продължава да запазва икономическа и финансова стабилност и да предприема активни мерки за постигане на висок икономически растеж.\r\nТой запозна госта си с резултатите от административната реформа, която правителството в момента провежда и с мерките за подобряване на обслужването на гражданите и бизнеса, както и осигуряване на прозрачност на публичните дейности и превенция на корупцията, чрез ускорено въвеждане на електронно управление.\r\nНа срещата беше отбелязан и ръстът в българския износ. В периода януари - ноември 2017 г. той се е увеличил с 11.8% спрямо същия период на 2016 г.", "date": "2018.02.27", "title": "Борисов се хвали пред шефа на СТО: Икономиката ни расте!"}
{"url": "https://www.dnes.bg/obrazovanie/2018/02/27/sriada-i-chetvyrtyk-dyrvena-vakanciia-v-pernishko.369191", "text": "Сряда и четвъртък ще са неучебни дни в община Перник, гласи заповед на кмета на Перник Вяра Церовска.На практика няма да са в класните стаи на 28 февруари и 1 март, съобщи общинският пресцентър.Решението е взето на работно съвещание днес, съвместно с директори на училища. Мярката е предприета с оглед тежките зимни условия.За петък, 2 март, ще бъде направена допълнителна преценка за учебния процес.Днес в някои училища са намалени часовете. В учебни заведения, където са измерени по-ниски температури, учебният ден започва в по-късен час, е обяснила началникът на Регионалното управление на образованието Ваня Конова.\r\n ", "date": "2018.02.27", "title": "Сряда и четвъртък – дървена ваканция в Пернишко"}
{"url": "https://www.dnes.bg/football/2018/02/27/snegyt-izmesti-levski-cska-novi-dati-za-3-kryga.369226", "text": "Снежната буря над цялата страна тотално промени програмата на Първа Лига и Купата на България.1/2-финалното дерби от втория по значимост трофей у нас Левски – ЦСКА ще се играе на 10 или 11 април, вместо на 10 март, както беше по предварителен план. Тогава ще се състои и другият сблъсък между Ботев Пловдив и Славия. Първоначално на тези дати трябваше да се играят реваншите, но те бяха преместени за 24 и 25 април. Мачовете от 23-ия кръг на Първа лига, които трябваше да се състоят през тази седмица, бяха преместени за уикенда, а тези за събота и неделя, т.е. от 24-ия кръг, са преместени за средата на идната седмица. ", "date": "2018.02.27", "title": "Снегът измести Левски – ЦСКА. Нови дати за 3 кръга"}
{"url": "https://www.dnes.bg/temida/2018/02/27/caria-na-halvata-ubit-s-pushka-ot-sina-si-viktor-na-23-g.369229", "text": "Окръжната прокуратура в Ловеч е привлякла като обвиняем за смъртта на бизнесмена Иван Христов неговия син, съобщи говорителят й Кирил Петров.\n\nПо думите му 23-годишният Виктор Иванов е обвинен, че умишлено е умъртвил баща си с ловна пушка.Иванов е задържан за 72 часа, но от прокуратурата ще внесат искане за постоянна мярка за задържане.Иван Христов беше намерен мъртъв, с прострелна рана в областта на главата, в дома си в село Добревци, община Ябланица на 25 февруари около 18:50 ч. от брат му, който е подал сигнала за престъплението.Христов е бил един от най-големите производители на халва и локум в страната. За умишлено убийство Законът предвижда наказание от 15 до 20 години лишаване от свобода, доживотен затвор и доживотна присъда без право на замяна.(БТА)", "date": "2018.02.27", "title": "Царя на халвата убит с пушка от сина си, Виктор на 23 г."}
{"url": "https://www.dnes.bg/politika/2018/02/27/stanishev-v-zorata-na-demokraciiata-polevi-boec-s-kofa-i-plakati.369205", "text": "Полеви боец с кофа и рула с плакати за лепене! Това е бил младият Сергей Станишев в зората на демокрацията става ясно от спомените му за този период.Бившият премиер и сегашен лидер на ПЕС се връща към това време на страниците на партийния орган \"Дума\". Там Станишев публикува отговор на критиките на съпартиеца си Евгени Кирилов, който, заради споровете около Истанбулската конвенция, го обвини, че води лична битка срещу БСП.На това лидерът на ПЕС отвръща, че е свързан с \"нашата партия\" кръвно и е доказал в продължение на десетилетия, че е ангажиран към социалистическата идея.\n\n\n\"Не съм в БСП заради конюнктура или кариера. Още в бурните първи седмици след промените през ноември 1989 г. взех моето осъзнато решение, че дължа това на баща ми и неговото поколение идеалисти, минали през антифашистката съпротива и останали верни докрай на социалистическата идея\", пише Станишев.Той избрал БСП и защото бил дълбоко убеден, че България има нужда от силна, демократична, социална партия.\"Помня първия ни митинг пред БНБ в мразовития декември на 1989 г. Помня и първата ни кампания на деморатични избори през 1990 г., когато като полеви боец с кофа и рула с плакати участвах в \"плакатната война\" в най-синия район на София и във всички наши митинги\", спомня си още бившият премиер.Помнел и времето след 1997 година, когато партията била в ъгъла, в дълбока международна изолация, на \"Позитано\" нямало телефони и парно, а хората с месеци не получавали заплати.\"Да не припомням, че по-късно не бяхме толкова много тези, които водихме последователна и открита битка с ГЕРБ и Борисов, докато други се договаряха с него зад гърба на партията. Не казвам всичко това, за да се изтъквам – мнозина наши другари са минали през по-тежки изпитания. А за да кажа, че помня откъде съм тръгнал и през какво съм минал, и няма да позволя на никого да раздава лековати оценки. Затова – по-внимателно с оценките и призивите\", завършва отклонението на лидера на ПЕС.В писмото си Станишев отново изтъква причините, поради които, според него, Истанбулската конвенция трябва да бъде подкрепена.Той е категоричен, че в документа не се говори за \"социален пол\", а за \"социално изградени роли, които дадено общество намира за уместни за жените и мъжете\". Според него у нас е загърбен истинският дебат за насилието над жените.Според него партиите у нас са употребили дебата заради криви политически сметки, а БСП се е оказала в изолация от социалдемократическото семейство.", "date": "2018.02.27", "title": "Станишев в зората на демокрацията: Полеви боец с кофа и плакати!"}
{"url": "https://www.dnes.bg/sofia/2018/02/27/moderni-vlakove-avtomatichno-dvijenie-tretiiat-metrolych-prez-2019-g.369227", "text": "Строителството на първи и втори етап от третата линия на метрото върви по график. В някои участъци има леко изоставане от две-три седмици, но сме приели, че забавяне до един месец за толкова сложен проект с продължителни срокове за строителство е допустимо. Това каза Стоян Братоев, изпълнителен директор на \"Метрополитен\" АД, по време на конференцията \"Стратегическа инфраструктура и инвестиции 2018 – Кохезия и свързаност\".\n\n\n\r\nТой очаква в края на август догодина първият участък от третата линия да бъде пуснат в експлоатация. Първият влак за новата линия на метрото вече е произведен и в момента текат изпитания, за да бъде сертифициран по българските изисквания. Той ще бъде с опция за автоматично движение. Очаква се през юли в София да пристигнат първите пет влака, поради което тече и интензивно изграждане на метродепо \"Земляне\", което трябва да ги приеме, каза Братоев.\r\nСветослав Пехливанов, ръководител проект Метродепо \"Земляне\", каза, че към януари е налице 53% изпълнение на строителството на депото с изградени паркинг, автомивка, бензиностанция и транспортен проход. Започнал е строежът на административна сграда за нуждите на метродепото, а гаражното и ремонтното хале се довършват. Пехливанов очаква до четири месеца то да е готово да приеме доставката на влаковете.\r\nВ момента софийското метро разполага с 40 км линии, 22 от които са изградени в предишния програмен период 2013-2017 г. В процес на строеж е третата линия на метрото, която е разделена на три етапа. Първият етап от бул. \"Владимир Вазов\" до \"Красно село\" има 8-километрово трасе и включва 8 метростанции.\r\nВторият етап от \"Овча купел\" до Горна баня е с дължина 4 км и ще разполага с 4 метростанции и обща жп и метроспирка в Горна Баня. Строителните работи започнаха през юни-юли миналата година. За третия етап има готов проект, но все още не е осигурено финансиране. По думите на Братоев при наличие на финансиране той може да бъде завършен за около три години.\r\nПо думите на ръководителя на \"Метрополитен\" все повече хора в София възприемат метрото като подходящо за транспортното обслужване. Той посочи, че през 2015 г. метрото в столицата е превозвало 87 млн. пътници, през 2016 г. – 89 млн., а миналата година – 91,8 млн., без да е пуснат нов участък.\r\nВ момента 340 000 пътници дневно пътуват с метрото, а до 2020 г. се очаква те да нараснат до 500 000. Според прогнозите след две години дължината на линиите на метрото трябва да достигне 52 км.\r\nБратоев изтъкна и екологичната роля на метрото, като по думите му е регистрирано намаление на вредните газове със 79 000 тона годишно спрямо сценария без метро. С пускането на третата линия намалението трябва да достигне 90 000 тона годишно.\r\nСкоростта на движение на метрото пък е два пъти по-висока спрямо надземния транспорт и автомобилите. Според данни на Братоев средната скорост на придвижване на метрото е 36 до 39 км/ч спрямо 14 км/ч за надземния транспорт и 22 до 24 км/ч за автомобилите.", "date": "2018.02.27", "title": "Модерни влакове, автоматично движение... Третият метролъч през 2019 г."}
{"url": "https://www.dnes.bg/snimka-na-denia/2018/02/27/prez-noshtta-sniag-na-parcali-utre-slynce-i-stud.369200", "text": "През нощта снеговалежите ще се активизират и ще са по-интензивни в югоизточната половина на страната. \r\nВятърът все още ще е от север-североизток, в Източна България ще е умерен до силен, прогнозират  от НИМХ - БАН. \r\nМинималните температури ще са между минус 12 и минус 7 градуса, по южното Черноморие - до минус 3-4 градуса. \r\nУтре още сутринта от югозапад валежите ще спират и облачността ще започне да се разкъсва.\r\nВятърът ще се ориентира от север-северозапад, ще е умерен до силен и с него ще нахлува още студен въздух. \r\nДо края на денонощието снеговалежите ще спрат, най-късно - в крайните североизточни райони. \r\nОстава студено, с максимални температури между минус 7 и минус 2 градуса, малко по-високи - в крайните югозападни и югоизточни райони.\r\nНад планинските масиви на Югозападна България валежите сутринта ще спрат, а облачността ще се разкъса и намалее, след обяд - и до предимно слънчево. \r\nВ останалите планини все още ще превалява сняг, в процес на спиране, най-късно, вечерта, в Източна Стара планина. \r\nЩе духа умерен и силен западен вятър. Температурите още ще се понижат и максималната на височина 1200 метра ще е около минус 7 градуса, на 2000 метра - около минус 13 градуса.\r\nНад Черноморието ще бъде предимно облачно, с валежи от сняг, в южните райони - примесени с дъжд, които след обяд ще започнат да спират. \r\nЩе духа умерен до силен север-северозападен вятър. Максималните температури ще са между минус 4 и 1 градус.\r\nТемпературата на морската вода - 4-5 градуса. \r\nВълнението на морето ще е 3-4 бала.", "date": "2018.02.27", "title": "През нощта – сняг на парцали! Утре – слънце и студ "}
{"url": "https://www.dnes.bg/obrazovanie/2018/02/27/zaradi-snega-i-studa-961-shkola-zatvoriha-vrati.369204", "text": "Поради влошените метеорологични условия и затруднената пътна обстановка в страната, към 12.00 часа днес, няма учебни занятия в 961 училища, съобщиха от Министерството на образованието и науката.\r\nНай-много - 73 училища, са затворени в област Кърджали. В област Плевен и в област Русе - по 71 училища, а в област Сливен - 68 училища.\r\nВ област Ловеч няма да има учебни занятия в 3 училища, а в област Ямбол - в 2. В община Ивайловград и Хасковска област няма да се учи в 4 училища.\r\nПо области, в област Благоевград, в община Петрич няма да се учи в 18 училища, в община Бургас - в 26 училища, в област Варна - в 98 училища, в област Велико Търново - в 17 училища, в област Видин - във 12 училища. \r\nВ област Враца няма да има учебни занятия в 44 училища, в област Добрич - в 46 училища, в област Монтана - в 17 училища, в област Пловдив - в 29 училища, в област Разград - в 59 училища, в област Силистра - в 45 училища, в област Сливен - в 68 училища, в област Смолян - в 56 училища, в област Стара Загора - в 58 училища, в област Търговище - в 51 училище.", "date": "2018.02.27", "title": "Заради снега и студа: 961 школа затвориха врати"}
{"url": "https://www.dnes.bg/obshtestvo/2018/02/27/zloveshta-shega-snimki-na-jivi-hora-po-grobovete-iz-dve-sela.369172", "text": "Жители на две села от района на община Гърмен са в паника след зловещи находки по гробищата.Стотици снимки на живи хора са били разхвърляни по гробовете в селата Хвостяне и Дъбница.Част от снимките били увити в стари вестници, завързани с канапи и забодени върху гробовете. Други били затрупани с по една шепа пръст.\"Хората в селото са притеснени. Случаен човек, който отишъл на гробищата, видял грозната гледка. Част от снимките били в найлонов чувал, поставен върху един от гробовете. Други пък били закачени по други гробове или залепени с тиксо. Снимките са изпринтени или от Facebook  или от други някакви сайтове. Част от тях са на хора от селото, други пък не са оттук\", каза кметът на Хвостяне Сейхан Ахмедов пред \".Сред снимките има както на обикновени хора, така и на депутат от ГЕРБ, собственик на фризьорски салон, кандидат-кмет на селото, млади момичета.Има и семейни снимки от сватби, други тържества.Полицията е информирана за случая и започва проверка на странния случай, потвърдиха от ОД на МВР-Благоевград.Местните хора твърдят, че това е вид магия за смърт.\"Странното е, че не е единичен и изолиран случай, а е масово. Не е насочено срещу един човек, снимките не са подбирани по някакъв критерий, има всякакви хора\", коментират в Хвостяне.В другото село Дъбница по същия начин хората се натъкнали на зловеща гледка с разхвърляни снимки по гробовете. Там също са изпаднали в паника.В гробищата се събрали много хора, за да прибират снимките и да ги разглеждат. Установили, че също както и в другото село, са на всякакви мъже и жени, без да са подбирани по някакъв критерий.", "date": "2018.02.27", "title": "Зловеща шега: Снимки на живи хора по гробовете из две села"}
{"url": "https://www.dnes.bg/obshtestvo/2018/02/27/borisov-popita-za-chez-babish-mu-otgovori-zakonno-e.369234", "text": "Премиерът Бойко Борисов е разговарял по телефона с чешкия си колега Андрей Бабиш за сделката за ЧЕЗ.Борисов е изразил загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара, съобщиха от правителствената информационна служба.\n\n\nБорисов посочил, че ЧЕЗ България е част от системата за национална сигурност на страната и сделката, извършена без необходимата прозрачност, предизвиква основателна тревога.Той е поискал на компетентните български органи да бъде  предоставена информацията, с която чешкото правителство разполага по  сделката за продажбата на бизнеса на ЧЕЗ Груп в България.Премиерът Бабиш е заявил, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните.Извършени са проверки на купувача и по отношение на способността му да управлява  електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката, съобщават от МС.Министър-председателят на Чехия е изразил готовност да предостави на българските власти материалите с резултатите от проверките.Борисов пък е съобщил, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая.", "date": "2018.02.27", "title": "Борисов попита за ЧЕЗ, Бабиш му отговори: Законно е!"}
{"url": "https://www.dnes.bg/temida/2018/02/27/ilko-semerdjiev-na-syd-hodataistval-za-proteje.369247", "text": "Служебният министър по здравеопазването Илко Семерджиев се изправя пред съда за заплаха.Софийската градска прокуратура внесе днес обвинителният акт срещу него, съобщиха от държавното обвинение.\n\n\nНа 24 март 2017 г. той е заплашил с уволнение шефа на Изпълнителната агенция по лекарствата към Министерство на здравеопазването, ако не назначи посочено него лице за свой заместник.\"Поведението на Семерджиев е било мотивирано от отказа на изпълнителния директор на ИАЛ да назначи конкретно лице за свой заместник поради открития конфликт на интереси. Подразнен от този отказ Семерджиев, възползвайки се от властовата си позиция, го заплашил с уволнение, ако не промени решението си\", мотивират се от прокуратурата.Ако бъде признат за виновен,ексминистъра може да получи наказание до шест години затвор.Към настоящия момент спрямо него е определена мярка за неотклонение \"подписка\".", "date": "2018.02.27", "title": "Илко Семерджиев на съд, ходатайствал за протеже"}
{"url": "https://www.dnes.bg/stranata/2018/02/27/ogromni-vylni-otnesoha-plajove-v-nesebyr-i-slynchev-briag.369201", "text": "\nОгромни вълни заляха Южния плаж в Несебър и буквално \"изядоха\" цялата ивица, съобщиха концесионерите на плажа.\r\nМорето е стигнало до хотелите на първа линия, а приземните им етажи са наводнени. Цялата плажна ивица в момента е под водата. \r\nВодната стихия частично е разрушила и три от заведенията. Изцяло разрушени са защитните диги, които бяха издигнати в края на сезона за да предпазват пясъчната ивицата и обектите.\r\nЗимната буря е нанесла сериозни щети не само на брега , но и на временните преместваеми обекти върху него. Има разрушени дъски и елементи от заведенията. В момента обектите са залети и наводнени.\r\n\"Преди зимния сезон взехме всички необходими мерки. От наша страна, каквото трябваше да се направи, сме го направили. Оформихме висока пясъчна стена по цялото протежение на плажа с цел спиране на морските вълни и запазване целостта на пясъчната ивица. Но бурята, която се разрази през миналата нощ беше много силна, дори и в момента вълните са с височина 4-5 метра\", посочи наемателят на Южния плаж в Несебър Кирил Спасов.\r\nПо думите му трябва да се отделят много средства и труд за възстановяването на плажната ивица от зимната буря преди началото на летния сезон.\r\nОтстраняването на щетите ще започне веднага, след като вятъра утихне и водата се отдръпне.Подобна бе гледката и на близкия северния плаж в курорта Слънчев бряг. Морската вода е отнесла почти половината от ивицата по протежението й. На места вълните са достигнали чак до крайбрежната алея.От природната стихия са изпотрошени четири заведения, разположени на плажа, а много други са наводнени.Цялата крайбрежна ивица е затрупана от купища отпадъци, сред които дървени греди, камъни и автомобилни гуми, изхвърлени от вълните.", "date": "2018.02.27", "title": "Огромни вълни отнесоха плажове в Несебър и Слънчев бряг"}
