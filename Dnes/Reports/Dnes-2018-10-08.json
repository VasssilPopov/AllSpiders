{"url": "https://www.dnes.bg/notifikacii/2018/10/08/iztochna-prusiia-rodinata-koiato-syshtestvuva-v-spomenite-na-vylchite-deca.389910", "text": "\r\nРодина ли? Не знам къде е моята родина днес. Аз нямам родинa, разказвa Ели Хартвиг. Преди 83 г. нейната родина е била Източна Прусия. След Втората световна война тези земи стават руски.\r\nКогато СССР превзема тези земи Ели остава сираче. Баща й е убит, майка й изчезва безследно, а сестрите й са отвлечени в Русия. Едва 10-годишна Ели остава сама.\r\n\"Навремето живеехме в Гердауен и бяхме голямо семейство - 7 души. Днес всички са мъртви\", разказва Ели пред . В днешно време Гердауен носи името Железнодорожни и се намира в Калининградска област.\r\n                \n                Йозес е от съседна Литва и е един от малкото хора, които знаят истинската история на Ели. Преди много готини  тя се е спасила от войната в Литва.\r\nЕдин селянин приютил Ели при себе си. Тя пасяла кравите, а в замяна на това й било позволено да спи на пода.\r\nКогато Литва става част от СССР Ели получава съветски паспорт, изучава езика, приема името Елитие и прави всичко възможно да не я сметнат за германка.\r\nТя крие името си, произхода си и идентичността си. Историците наричат такива като нея \"вълчи деца\", за да не ги смятат за врагове.\r\nНикой не знае колко деца като нея има, защото много от тях са промени идентичността си.\r\nСамо архаичният немски език на Ели напомня за Източна Прусия - родината, която живее само в мислите й. \r\n", "date": "2018.10.08", "title": "Източна Прусия – Родината, която съществува в спомените на вълчите деца"}
{"url": "https://www.dnes.bg/notifikacii/2018/10/08/boi-s-kolove-i-lopati-sled-futbolen-mach-v-plovdivsko.389983", "text": "Двама души са задържани, а 20-годишен е с травма на главата и 2 прорезни рани на крака след масово сбиване на стадиона в пловдивското село Калековец, съобщиха от полицията.\r\nИнцидентът е станал в неделя.\r\nСлед отсъден гол играчите на селата Калековец и Манолско конаре се сбили на терена.\r\nРодителите и около 20-ина съседи на един от местните футболисти пристигнали с колове и лопати, за да го подкрепят, пише \"\".\r\nВ мелето е пострадал младият мъж.\r\nПо случая е образувано досъдебно производство.", "date": "2018.10.08", "title": "Бой с колове и лопати след футболен мач в Пловдивско"}
{"url": "https://www.dnes.bg/notifikacii/2018/10/08/ubiecyt-na-viktoriia-marinova-psihopat-motivyt-seksualen.389988", "text": "\nДесетки граждани се събраха на площад \"Св. Неделя\" в памет на убитата телевизионна водеща от местната телевизия TVN Виктория Маринова.\n\r\nТе поискаха убиецът й да бъде открит бързо.\n\n\n\n\n\n\r\nБдения се организираха още и в Русе, Стара Загора, Пловдив и Ямбол.\n\r\nТрупът на 30-годишната жена бе открит в събота малко след 14:15 часа, като сигналът за зловещата находка подал гражданин, който се разхождал по крайбрежната алея на Дунав. \n\r\nСмъртта й е настъпила от удари по главата и удушаване.\n\r\nРазследването на изнасилването и убийството на Виктория Маринова продължава трети ден.\n                \n                \r\nДо момента няма заподозрени и се работи по всички версии. \n\r\nСпоред главния прокурор Сотир Цацаров действията на престъпника, посегнал на жената, са изключително брутални и жестоки. \n\r\nРибарите от Русе твърдят, че по крайбрежната алея има много аутсайдери, клошари и наркомани. \n\r\nЕдин от най-добрите криминалисти у нас Ботьо Ботев смята, че версията професията на Виктория да е причина за смъртта й, е нищожна. Същото мнение споделиха и близките й.\n\r\nСпоред Ботев малко е вероятно нападателят й да е от нейното обкръжение. \n\r\nНай-вероятно става въпрос за инцидентно, непланирано престъпление.\n\r\n\"Трудно ще се намери някои извратеняк като този тип да го направи по този начин, ако е подготвен. Тук се касае за инциденти, брутални, нагли действия\", коментира той пред bTV.\n\r\nМотивът за посегателството е сексуално, а не с цел обир. Именно, за да прикрие изнасилването, нападателят на Виктория я е убил, смята Ботев. \n\r\nСпоред него нападателят е психопат, но е малко вероятно да е психичноболен.", "date": "2018.10.08", "title": "Убиецът на Виктория Маринова – психопат, мотивът – сексуален?"}
{"url": "https://www.dnes.bg/notifikacii/2018/10/08/viktoriia-marinova-ubita-zaradi-rabota-si-edva-li.389990", "text": "Продължава разследването на убийство на 30-годишна журналистка в Русе. Полицията работи по всички версии, но задържани за жестокото престъпление към момента няма. Тялото на жената е открито в събота в храсти в близост до река Дунав. Жената е била изнасилена и брутално убита. Наред с всички версии за ужасяващото престъпление е и тази то да е станало заради работата на жената.\n\r\nБившият заместник-министър на вътрешните работи Явор Хайтов коментира в студиото на \"Денят ON AIR\", че такъв мотив е малко вероятен според него.\n \"Аз не изключвам личен мотив, лични подбуди от страна на дееца. Това са едни хипотези, които можем само да гадаем\", допълни още той.\n                \n                \r\nБившият заместник-министър подчерта още, че щом главният прокурор Сотир Цацаров и настоящият вътрешен министър Младен Маринов са отишли в Русе, това показва, че целият държавен апарат работи, за да може бързо да бъде разкрито това жестоко престъпление.\n\r\nЯвор Хайтов обаче подчерта, че това не се знае дали ще може да стане и припомни случая със убийството на сестрите Белнейски и това, че техният убиец получи присъда след години.\n\r\n\"Цялото МВР с прокуратурата трябва много ясно да посочи доказателствата и най-важното, за да бъде успокоено обществото, това трябва да стане бързо\", настоя Хайтов пред .\n\r\nТой акцентира и на още нещо. Според бившия заместник-министър на вътрешните работи не е нормално в Русе да няма видеонаблюдение, които биха били изключително полезни в този случай, в който липсват свидетели.\n\r\nПо телефона от крайдунавския град бившият учител на жертвата Румен Николаев също подчерта, че версията за мотив за убийството на журналистката да е нейната работа му се струва най-малко вероятна. Според него тиражирането на подобна информация няма нищо общо с действителността.\r\n ", "date": "2018.10.08", "title": "Виктория Маринова убита заради работа си? Едва ли"}
{"url": "https://www.dnes.bg/akoshtete-vqrvaite/2018/10/08/zodii-v-strastta-koi-sa-top-vylshebnicite.389943", "text": "Страстта е много важен компонент, особено в продължителните връзки. Това означава, че партньорът не ви е омръзнал, времето, прекарано с него е вълнуващо и все още ви кара да се чувствате прекрасно.\r\n \r\nЕто кои са най-страстните зодии, които знаят как да подържат връзката страстна и вълшебна.\r\n \r\n\r\n \r\nЕдин от най-любящите и нежни знаци. Везните не се страхуват да поставят партньора на пиедестал и да заявят любовта си пред целия свят. В романтичните връзки везните в началото го карат полека, но когато се убедят, че са влюбени - така повишават темпото и показват колко страстни могат да са. Все едно са в еуфория. Дават всичко за човек, който се грижи за тях.\r\n \r\n\r\n \r\nИмат невероятни фантазии и голямо въображение. Може да не са най-чувствените любовници, но са много страстни във връзките и най-важното - не са егоисти. Посвещават се на партньора, цялото им внимание е насочено към него. Правят всичко, за да докажат, че за тях това е най-красивият и фантастичен човек. Раздават се и правят романтични изненади.\r\n\r\n\r\n \r\nЛъвовете са познати с това, че обичат те да са звездите и да са под светлините на прожекторите. Когато обаче се влюбят истински, те карат партньора да се чувства като кралска особа. Превръщат го в център на внимание, хвалят го, показват на другите какъв прекрасен човек е. С лъвовете никога не е скучно, измислят вълнуващи начини за прекарване на времето и ви обсипват с внимание.\r\n \r\n", "date": "2018.10.08", "title": "Зодии в страстта: Кои са топ вълшебниците?"}
{"url": "https://www.dnes.bg/kino/2018/10/08/bond-e-myjkar-ne-moje-da-e-jena-ne-moje.389965", "text": "След като Даниел Крейг ясно и категорично заяви, че повече не би се превъплътил в ролята на Джеймс Бонд, започват следващите залози кой би изиграл ролята на най-известния таен агент.\r\nСпряга се идеята, че това може да е чернокож актьор или жена, но според продуцентката на филмовата сага Барбара Броколи в този образ едва ли ще се превъплъти красива актриса, предаде БТА.\r\nПред Gardian Броколи обяснява, че Бонд е мъжкар: \"Той е мъжки образ. Ролята е написана за мъж и най-вероятно тя ще си остане мъжка“, заяви тя. \"Няма смисъл да трансформираме мъжките роли в женски. По-добре е да създадем повече вълнуващи женски роли и сценариите добре да пасват на изпълнителките им!“\n                    \n                    \n                \r\nСпекулациите относно \"женския агент 007\" се засилиха напоследък, особено след като бе обявено, че актрисата Джоди Уитакър се готви да осъществи пробив, като ще се изяви като първата дама, която ще влезе в ролята на \"Доктор Кой\".\n\r\nБарбара Броколи е дъщеря на продуцента Албърт Броколи, продуцирал много от филмите за Джеймс Бонд. Понастоящем тя отговаря за кастинга на новите роли в легендарната шпионска филмова сага.\n\r\nБарбара Броколи успя да убеди Даниъл Крейг да се завърне в продукцията в ролята на Джеймс Бонд, след като той беше заявил, че никога повече няма да се превъплъти на екрана в агент 007.", "date": "2018.10.08", "title": "Бонд е мъжкар, не може да е жена! Не може"}
{"url": "https://www.dnes.bg/obshtestvo/2018/10/08/tavanyt-na-pensiite-ne-moje-da-padne-zasega.389991", "text": "Без скандали между работодатели и синдикати Националният съвет за тристранно сътрудничество одобри пакета данъчни закони за 2019 г. Темата коментира в студиото на \"Денят ON AIR\" президентът на КТ \"Подкрепа\" Димитър Манолов.\n\r\n\"Днес направихме преглед на промените, които се правят в данъчните закони. По тях повече забележки имаха работодателите. Имаше и някои много добри неща, които се прилагат, например отпадането на справките по данъчните деклараци, т.е това, което е платил за вас работодателят авансово, ще се появява автоматично в данъчна декларация в електронен вариант\" обясни в \"Денят ON AIR\" Димитър Манолов.\n\r\nПрезидентът на КТ \"Подкрепа\" обясни, че миналата седмица на срещата между него Пламен Димитров, министър-председателя и министъра на финансите e обсъждано как ще бъдат разпределени обещаните 10% увеличение на заплатите в бюджетния сектор. Манолов сподели още, че подпомагането на енергийно бедните е тема на дневен ред в обществото.\n                    \n                    \n                \r\n\"Когато се говори за увеличаване на максималните пенсии, е нормално да се говори за максималния осигурителен доход, тъй като тези две неща са в корелация\" коментира Димитър Манолов пред Bulgaria ON AIR oтносно позицията на работодателите против повишаването на максималния осигурителен доход.\n\r\nПо неговите думи таванът на пенсиите не бива да пада, а трябва да расте, докато стигне до 0.\n\r\nВ заключение президентът на КТ \"Подкрепа\" коментира и предложението за реформа в облагането на имоти.\n\r\n\"Ако човек има две жилища в различни общини, досега беше възможно и двете да бъдат обявени като основни и за тях да се плаща по-нисък данък. Това ще спре да бъде възможно. Лицето, което не обяви кое е основното му жилище, ще плаща и за двете като неосновни. Харесвам това предложение - да се научим на дисциплина и ред\", сподели Димитър Манолов пред .\r\n ", "date": "2018.10.08", "title": "Таванът на пенсиите не може да падне. Засега"}
{"url": "https://www.dnes.bg/zvezdi/2018/10/08/uashovski-rodeni-myje-usetili-se-jeni.389978", "text": "Те се раждат мъже, но се осъзнават като жени и цял живот се опитват по един или друг начин да се впишат сред \"нормалните\". Някои от тях са го направили, и то толкова успешно, че са успели да влязат в шоубизнеса и въпреки другостта си или точно заради нея да станат звезди.\n\r\nСред най-известните трансформации на пола са тези на Брус Дженър, станал Кейтлин, Дана Интернешънъл, първия трансполов модел от бивша Югославия – Андрей, който се прочу като Андреа Пежич...\n\r\nСлучаят, който също може да се смята за прецедент е този с Братя Уашовски – Лари и Анди, или по-правилното вероятно е вече да бъдат определяни като сестри Уашовски. Те са известни с факта, че са спуснали завесата на личния си живот.\n                    \n                    \n                \r\nДвамата дори не са завършили колеж – напускат образованието си, за да станат бояджии в Чикаго, а в шоубизнеса влизат първо като автори на комикси. Безспорно хитът им в тяхната визитка е като режисьори на \"Матрицата\" и \"В като Вендета\".\n\r\nПрез 2012 г. по-големият брат Лари се появи с червени расти и обяви с щастлива усмивка, че се е подложил на операция за смяна на пола и вече се казва Лана. В актьорските кръгове и преди се знаеше, че Лари е мазохист и травестит, че предпочита да носи женски дрехи и да си прави маникюр. И се появяваше така все по-често.\r\nПрез 2003 г. той официално стъпи на червения килим в Кан под ръка не с жена си Теа Блум, а с новата си любовница – тогава 35-годишната Карин Уинслоу, известна с прозвището Илза – собственичка на садо-мазо клуб, припомня сп. Story.\r\nВижте още за Уашовски в ", "date": "2018.10.08", "title": "Уашовски: Родени мъже, усетили се жени!?"}
{"url": "https://www.dnes.bg/notifikacii/2018/10/08/bg-iznasilvachi-na-13-godishna-v-germaniia-v-zatvora.389994", "text": "Четирима тийнейджъри бяха осъдени на затвор за участие в груповото изнасилване на 13-годишно момиче в югозападния германски град Фелберт, предаде ДПА, цитирана от БТА.\n\n Осем момчета на възраст между 14 и 17 години са обвинени, че са нападнали момичето, което се прибирало в къщи от плувен басейн, завлекли го в близка гора и го насилвали, докато не се намесила минаваща през гората жена. Всички обвиняеми са от български произход, отбелязва ДПА.\n\r\nДнес само шест от тях бяха осъдени в съда във Вупертал. Другите двама избягаха със семействата си в България, където бяха задържани и ще бъдат съдени отделно.\n\r\nГлавният извършител е осъден на 4 години и 9 месеца затвор, а основният му съучастник е осъден на 4 години затвор. Други двама получиха по-кратки присъди затвор, а останалите двама получиха изпитателен срок.\n                \n                \r\nСред доказателствата по делото има видеозапис на деянието, заснет с мобилния телефон на един от насилниците, взети от жертвата ДНК проби и показанията на жената, която прекъснала престъплението.", "date": "2018.10.08", "title": "БГ изнасилвачи на 13-годишна в Германия - в затвора"}
{"url": "https://www.dnes.bg/index/2018/10/08/grajdanskata-niama-da-skacha-do-kraia-na-godinata-ot-2019-g-s-10.389950", "text": "Задължителната застраховка \"Гражданска отговорност\" няма да поскъпва до края на тази година, а в началото на следващата ще се вдигне с 10%, прогнозираха експерти от няколко големи застрахователни компании.\r\nОт бранша смятат, че средната цена на полицата до края на 2018 г. за най-масовите модели автомобили ще се движи в рамките на 250-270 лв. Тъй като в тях влиза и отстъпка за посредника, ако хората купуват от брокери, сумата може да варира с 10-12% отгоре.\n\n\n\r\nДопреди няколко месеца средната цена бе 200-210 лв. Скокът дойде, след като в доклад финансовият регулатор отчете разлика от 60 млн. лева между приходи и платени щети. След това дойде решение на съда, с което се разшири кръгът на хората, които имат право да претендират за обезщетения след катастрофи. Магистратите увеличиха и давностния срок, в който могат да се предявяват исковете.\r\n                \n                Експерти изчислиха, че размерът на непредявени претенции може да стигне 1 млрд. лв. Данните на КАТ за катастрофите през петгодишния период, за който давността за искове още не е изтекла, дават основание за такава прогноза.\r\nКомпаниите в момента изплащат обезщетения по случаи отпреди 3 години, което означава, че на дневен ред са плащанията за пиковата откъм произшествия 2015 г., когато жертвите са били 708 души и за които сега излизат съдебните решения.\r\nОказва се, че застрахователите са притиснати от решения, тъй като всяка година се повишават неимуществените обезщетения, присъждани от магистратите, пише \"\".\r\nЗадължителната полица \"Гражданска отговорност\" трябва да покрие имуществени и неимуществени вреди, нанесени от виновния водач.\r\nИмуществени са щетите по колата и пътната инфраструктура. Неимуществени са разходите за лечение при пострадали или при смърт. Покрива се и загубата на доход на лицата, които починалият или пострадалият е издържал. Отделно съдът може да присъди обезщетение за болки и страдания на близките.\r\nЗастрахователните компании твърдят, че в България обезщетенията са сравнително високи. В Дания например горната граница е 100 хил. крони, което е около 13 000 евро обезщетение на един наследник. В Белгия най-високото е 24 000 евро, като то се полага на дете, останало сирак. В Австрия и Чехия сумите стигат до 12 000 евро, във Франция - до 30 000 евро.\r\nЕфектът от решението на родния съд ще се отрази в цените на полиците към края на 2019 г., прогнозират от бранша. Причината за това очакване е, че у нас няма методика или законови разпоредби за това как точно да се определи стойността на едно обезщетение. Затова тя варира в големи граници в практиката на различните съдилища и за всеки конкретен случай. До догодина ще има съдебна практика с достатъчно на брой решения, което ще позволи на компаниите да сметнат какъв ресурс да заделят, за да посрещнат такива плащания.\r\nЗаради дисбаланса на пазара, който може да се мултиплицира от съдийското решение, финансовият министър Владислав Горанов вече предложи поправка в Кодекса за застраховането. Тя предвижда по-високи лимити за обезщетенията.\r\nДосегашните 10 млн. лв. за неимуществени вреди при нараняване или смърт да станат 10,4 млн. лв., а летвата от 2 млн. лв. за щети, нанесени на имущество, да стане 2,1 млн. лв. Кабинетът вече одобри предложението, остава парламентът да го обсъди и гласува.\r\n\r\nДокато решенията на Темида и предстоящи промените в Кодекса за застраховането ще тласкат цените на задължителната застраховка в посока нагоре, два фактора ще ги теглят надолу, категорични са експерти.\r\nПървият е конкуренцията. Битката за клиенти на един малък пазар като нашия е ожесточена, а цената на полицата е най-важният инструмент за оцеляване на него. Неслучайно компаниите не обявяват новите си тарифи и планове предварително. Хора от бранша прогнозират, че е вероятно компаниите да продължат да свиват отстъпките, които дават на брокери и агенти, за да оберат част от натиска за вдигане на цените. В същото време примерът на фалиралия \"Олимпик\", който направи истински бум с евтини полици и се декапитализира, е пред тях и изисква тънки сметки за това колко трябва да струва полицата.\r\nВторият фактор, който ще се отрази върху цената на полицата, е ръстът на доходите.Тъй като тя е задължителна, а компаниите са заинтересовани всеки водач да има полица, те ще съобразяват темповете на вдигане на цените с този на доходите.\r\n\r\nСистемата \"бонус малус\", която се очакваше да повлияе на цените, отново ще се забави и може да се въведе най-рано догодина. След лятото на 2019 г. нова методика ще свали цените за съвестните шофьори. За тези, които правят повече нарушения, полицата ще е по-скъпа с до 350 лева.\r\nЦелта е да се получи диференциация на цените, така че чрез тях да се стимулират съвестните водачи и да се санкционират тези с много нарушения.\r\nСпоред различни прогнози с въвеждането на системата ще поевтинеят полиците за добрите шофьори средно с 50-80 лв. В същото време тя ще оскъпи застраховките за тези, които често причиняват катастрофи, от 100 до 350 лв. Все още не са готови разчетите как това движение на цените ще се отрази на средната цена на полиците и дали ще спадне общият процент на застрахованите автомобили.\n\r\nОт бранша не знаят какво ще влезе в методиката и от какво те ще могат да избират. Т.е. по какви критерии ще определят нарушителите и ще ги разграничават от останалите, какъв брой точки ще носят или, обратното, ще отнемат различните нарушения. Едва когато има яснота, те ще започнат своите актюерни сметки, за да се стигне до индивидуални цени на полиците.\n\r\nОбсъжда се например в колко възрастови групи да се подредят водачите, кои са най-рисковите, кои нарушения да носят точки и каква да бъде разликата между катастрофи с повече ранени или с повече материални щети и т.н. Един от проблемите - връзка на застрахователите със сървъра на КАТ, за да се отчитат нарушенията, вече е преодолян, макар че имало още открити въпроси.\n\r\nНапример застрахователите трябва да изчакат, за да бъде установено кой е шофирал \"виновната\" кола - собственикът, или някой друг. Както и да изчакват съдебни дела за установяване на вина. Това все още пречи за натрупване на достатъчно информация, за да се напълнят досиетата на всеки водач с полезна и за застрахователите информация.\n\r\nСъс сигурност ще се наложат и законодателни промени, които да прехвърлят повечето санкции, които сега се налагат, върху собствениците, а не върху автомобилите, както е в момента. Имало и нарушения, записани в различни закони, което ще наложи редакция на всеки от тях, смятат юристи.\n\r\nДопълнителното забавяне за въвеждането на системата идва от това, че Комисията за финансов надзор не взе категорично становище по предложените 11 варианта от нает от нея консултант за въвеждане на системата.\n\r\nРегулаторът предпочете да ги изпрати на МВР и транспортното министерство, които да дадат компетентни становища. Те все още не са постъпили в комисията. Очаквало се това да стане до края на октомври.", "date": "2018.10.08", "title": "\"Гражданската\" няма да скача... До края на годината. От 2019 г. – с 10%!"}
{"url": "https://www.dnes.bg/politika/2018/10/08/koi-pecheli-deloto-za-lyjeca-borisov-vs-ninova-v-syda.389986", "text": "Делото между премиера Бойко Борисов и лидера на БСП Корнелия Нинова приключи в Софийския градски съд. \r\nЗащитниците им имат 2 седмици срок, за да представят писмени бележки, след което съдът ще се произнесе с решение. \n\r\nПремиерът и лидерката на БСП се съдят взаимно. Тя - за израза \"Г-жа Лъжа\", а той - за \"Крадецът вика - дръжте крадеца\", припомня \"\". \r\nИскът на Борисов е за 20 хил. лева, а на Нинова - за 30 хил. лева.\r\nНа днешното заседание беше разпитана бившият министър на околната среда Ивелина Василева. Тя е била с премиера на 20-ти и 21-ви януари в Айтос и Приморско, където са се подписвали договори за пречиствателни станции. \r\nВасилева каза, че по време на тяхното посещение не го е чувала той да нарича Корнелия Нинова \"Г-жа Лъжа\". \r\n ", "date": "2018.10.08", "title": "Кой печели делото за \"лъжеца\"? Борисов vs. Нинова в съда"}
{"url": "https://www.dnes.bg/science/2018/10/08/sami-li-sme-vyv-vselenata-kakyv-e-shansyt-da-ima-izvynzemni.389941", "text": "Каква е вероятността в Млечния път да бъде открита извънземна цивилизация?\r\nУчени от Федералния политехнически институт в Лозана, Швейцария, разработиха статистически модел, с помощта на който това може да се определи, пишат от БТА.\r\nУчените стигат до извода, че ако човечеството не открие източник на радиосигнали в радиус от 40 хиляди светлинни години, то значи ние сме единствената форма на живот в галактиката.\r\nФизикът Клаудио Грималди използвал теоремата на Бейс, която позволява да се определи вероятността от събития, които са статистически свързани с други, вече станали събития. Например въз основа на липсата на източници на извънземни радиосигнали на определено разстояние от Земята може да се прецени възможността да съществува технологично развита цивилизация на по-голяма дистанция.\r\n                    \n                    \n                Следователно, ако астрофизици не открият следи от извънземни в радиус 1000 светлинни години, вероятността Земята да остане в зоната на достъп за радиосигнали от други галактики ще е над 10-процентна. В този случай радиотелескопите просто не са достатъчно чувствителни, за да открият радиосигналите.\r\nАко обаче дори една цивилизация е в пределите на въпросния радиус 1000 светлинни години, вероятността да съществува друга в различна част от Млечния път се повишава до почти 100%.\r\nНо досега учените са изследвали пространство, което не надвишава 40 светлинни години.\r\nМетодът на Грималди освен това отчита единствено възможността за контакт с подобна на нашата цивилизация, но не и с разумни същества, които са в по-нисък стадий от развитието си или вървят по алтернативен път на развитие", "date": "2018.10.08", "title": "Сами ли сме във Вселената: Какъв е шансът да има извънземни? "}
{"url": "https://www.dnes.bg/politika/2018/10/08/bsp-vnasia-vota-no-pravitelstvoto-niamalo-da-padne.389987", "text": "БСП вече е готова с мотивите за вота на недоверие, който ще внесе, но това не застрашавало властта. \r\n\"Правителството е стабилно и няма шанс вотът да успее. Търсенето на начин за предсрочни избори не е това, от което се нуждае България\", коментира външният министър Екатерина Захариева.\n\n Според нея министърът на здравеопазването Кирил Ананиев полага много усилия за решаване на проблемите в системата.\r\n\"Разбира се, че когато става въпрос за тежи реформи, ще има недоволни\", коментира Захариева. \r\nПо думите ѝ тепърва предстои обсъждане и дебат по проблемите в здравеопазването.\r\n\"Ние изпълняваме програмата, която сме приели, и заложените мерки, сред които са тези за намаляване на административната тежест. \r\nИмаме нужда от стабилност и спокойствие, за да може да продължи икономическият растеж\", уточни тя.\r\n ", "date": "2018.10.08", "title": "БСП внася вота, но правителството нямало да падне "}
{"url": "https://www.dnes.bg/eu/2018/10/08/malta-slovakiia-bylgariia-berlin-osydi-ubiistvoto-na-viktoriia.389982", "text": "Германското правителство остро осъжда убийството на българската журналистка Виктория Маринова и го нарича \"брутално и ужасно\", предаде Асошиейтед прес.\n\r\nГоворител на германското външно министерство каза, че е наложително \"да има бързо разследване и ужасното събитие да бъде разкрито, колкото се може по-бързо\".\n\n\n\n\n\r\nБерлин се обявява за свобода на печата и призовава органите на реда в България към пълномащабно разследване, заяви днес пред журналисти говорителят на МВнР на ФРГ Кристофер Бергер, цитиран от ТАСС.\n\r\nЧленът на германския парламент от партията на Зелените Свен Гиголд каза, че цяла Европа трябва да е разтревожена от убийството. \n                    \n                    \n                \r\n\"Първо Малта, после Словакия, сега България. Неприемливо е в Европа отново да убиват журналисти\", каза той, имайки предвид убийствата на разследващите журналисти Дафне Керуана Гилиция и Ян Куциак.\n\r\nДепутатът призова Европейския парламент бързо да изпрати делегация в България, която да помогне за разследването на убийството на журналистката.\n\r\n ", "date": "2018.10.08", "title": "Малта, Словакия, България: Берлин осъди убийството на Виктория"}
{"url": "https://www.dnes.bg/notifikacii/2018/10/08/igra-na-gospod-procedura-pozvoliava-na-dvoiki-da-izberat-pola-na-bebeto.389930", "text": "Полът – изненада... Много родители избират да научат новината на финала, която да им бъде сервирана в деня на раждането. Някои семейства, обаче, не могат да изчакат. Вълнението им е толкова голямо, че бъдещите родители искат да разберат дали мъничето в корема на майката е момче или момиче и то при първа възможност. Така много по-лесно ще могат да изберат цвят на стаята, дрешки, име...\r\nСъществува, обаче, и друга възможност. Не само да разбереш полът на детето си, но и да го избереш. А това, от своя страна, е напълно нелегално в някои държави, и то в Европа.\r\nПоловият подбор на ембриона се извършва чрез процедура, наречена Предимплантационна генетична диагностика или PGD. На практика това позволява ранно диагностициране на генетично заболяване в ембриона при двойки, които са носители или пък са изложени на висок риск от предаване на генетичното заболяване на децата си.\r\n                \n                Самият метод е приложен за пръв път през 1990 г. и е най-ранната форма на пренатална диагностика по време на бременността, което позволява да се установят аномалии в плода.\r\nPGD се използва при ин витро процедурите. Преди ембрионът да бъде вкаран в матката, лекарите проверяват дали има някаква опасност той да развие генетично заболяване и така прекратяват своевременно бъдещи усложнения при бременността.\r\nМетодът се използва обикновено при жени, които няколкократно са претърпели спонтанен аборт, ин витро процедурата е била неуспешна или пък са на възраст над 35 г.\r\nПри ин витро се имплантират няколко ембриона, за да може шансовете процедурата да е успешна да се увеличат максимално и все пак някой от ембрионите да успее да се развие. Ако, обаче, при PGD всички ембриони (и мъжките и женските) се окажат напълно здрави, то родителите теоретично могат да изберат какво дете искат – момиченце или момченце.\r\nВъпросната процедура, обаче, не е легална навсякъде. Някои хора са на мнение, че половата селекция е неетична, ако не е направена поради медицински съображения.\r\nСпоред закон на Великобритания, приет през 2008 г., половата селекция не е позволена, ако не е направена от медицински съображения.\r\nЗатова на някои двойки им се налага да пътуват до частни клиники в чужбина, които позволяват това да бъде направено.\r\nПричините за половия подбор при семействата могат да бъдат различни. Освен от чисто здравни съображения, то социокултурни фактори на средата също могат да изиграят много важна роля. Много азиатски семейства, например, предпочитат да имат момчета, които да продължат рода.\r\nВъпреки че половата селекция не е легална във Великобритания, изглежда все пак се прилага на територията на Обединеното кралство в някои частни клиники.\r\nРазследване на \"Дейли мейл\" разкрива как консултант от Националната служба по здравеопазване в страната е взимал солени пари от семейните двойки, за да им помогне да изберат пола на детето си. Той е един от онези, които решават да прескочат закона.\r\nЛекарите си уговаряли предварителни срещи с пациентите в частни клиники, преди да ги насочат към медицински центрове в чужбина, които предлагат процедурата. Така стотици двойки плащат близо 14 000 паунда, за да получат възможността да изберат пола на детето си.\r\nТрима заловени медици са записани на скрита камера, как дават съвет на своите пациенти да не се консултират с личните си лекари, защото това нямало да доведе до нищо добро.\r\nЕдин от консултантите дори споделя пред скритата камера как шефът на болницата \"би получил инфаркт\", ако разбере за частните срещи.\r\nПоловата селекция се извършва свободно на територията на САЩ, макар и процедурата да струва скъпо и много двойки биха могли да отидат в клиника в чужбина, за да се подложат на PGD.\r\nИзвестни звездни двойки, сред които музикалният изпълнител Джон Ледженд и съпругата му Кристин Тийгън признават, че са отишли в частна клиника и са платили за PGD, за да имат момиченце.\r\nБританската телевизионна звезда Даниел Лойд, която е майка на четири момчета, признава, че също е прибегнала към процедурата, за да има момиче.", "date": "2018.10.08", "title": "Игра на Господ! Процедура позволява на двойки да изберат пола на бебето "}
{"url": "https://www.dnes.bg/stranata/2018/10/08/lekarstvata-za-onkobolni-da-tyrguvash-dokato-riskuvash-jivot.389903", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nTърговия със здравето и живота на онкоболни хора. Лекари, фармацевти и управители на болнични заведения се оказаха обвиняеми в престъпна схема за износ на лекарста.\r\nСпецсъдът наложи мярка \"домашен арест\" на три жени, участвали в групата за незаконна търговия с медикаменти.\r\nСпоред обвиненението групата е действала от месец май 2017 година. До  арестите се стига, след като между трима от членовете на престъпната  група са били предадени белязани лекарства.\n\n\n\n\r\nДругите - четирима мъже, остават за постоянно в ареста, тъй като според съда, има опасност да извършат ново престъпление. Това са соченият за ръководител на групата Милослав Пейков, Борислав Сотиров, Калоян Молалийски и Делян Деннсузов.\r\n                    \n                    \n                Схемите са били две. При едната се купували  лекарства от различни лекари, които впоследствие били заменяни с такива  с изтекъл срок на годност или неясен произход. Втората схема е  отклоняване на лекарства, които не били вливани на пациентите.\r\n\"През последната година прави впечатление, че пациентите започнаха да се обръщат към организация \"Заедно с теб\" с молба не да им помогнем, за да намерят лекар, а с молба да им препоръчаме място, където няма да им бъдат прилагани процедури, от които всъщност нямат нужда\", коментира в студиото на \"България сутрин\" Пенка Георгиева от организацията.\r\nПред бившият подуправител на НЗОК д-р Димитър Петров отбеляза, че според него цялата схема за износ на лекарства е организирана от човек, който не е медицинско лице.\r\n\"Има два проблема, които е редно да разграничим. Първият се отнася до експорта на лекарства, който ощетява НЗОК, а не на пациентите. В другия случай пък на болните се изписват по-високи дози и по този начин се спестяват медикаменти\", коментира още д-р Петров.", "date": "2018.10.08", "title": "Лекарствата за онкоболни: Да търгуваш, докато рискуваш живот!"}
{"url": "https://www.dnes.bg/notifikacii/2018/10/08/piian-opita-da-izbiaga-ot-proverka-zabi-se-v-ograda.389952", "text": "Пиян шофьор катастрофира в ограда при опит да избегне полицейска проверка, съобщи Областната дирекция на МВР в Пловдив.\r\nВ ранните часове на вчерашния ден автопатрул в Първомай направил опит да спре с включена светлинна и звукова сигнализация лек автомобил \"Форд\", който се движил криволичейки по надлез в града.\r\nКолата обаче продължила по пътя си и на ул. \"Тодор Каблешков\" излязла вляво извън пътя и се блъснала в масивна ограда.\r\nУстановена е самоличността на водача - 21-годишен местен жител, чиято алкохолна проба показала над 1,2 промила.", "date": "2018.10.08", "title": "Пиян опита да избяга от проверка, заби се в ограда"}
{"url": "https://www.dnes.bg/politika/2018/10/08/siderov-s-pismo-kym-mvr-i-dans-kakvo-ustanovihte-za-sudaneca-gandur.389958", "text": "Лидерът на \"Атака\" и председател на ПГ на \"Обединени патриоти\" Волен Сидеров изпрати писма до министъра на вътрешните работи Младен Маринов и председателя на ДАНС Димитър Георгиев във връзка със случая на проявена агресия към съпругата му Деница Гаджева от страна на судански гражданин.\n\n\n\n\r\nВ писмото Сидеров е отправил въпрос до председателя на ДАНС, в който пита следното: \"Какво установихте за лицето Мажди Мозамил Ахмед Гандур, судански гражданин, който на 5.10.2018 г. е нападна и преследва съпругата ми Деница Сидерова в продължение на 15 мин. на оживения столичен булевард \"Симеоновско шосе\"?\r\n                    \n                    \n                Какви са данните ви относно получаването на постоянно пребиваване на лицето Мажди Гандур в България, какви са икономическите, бизнес и военни връзки на Мажди Гандур с лица и организации от Ислямския свят? Къде и кога се е снимал тежко въоръжен и какви функции е изпълнявал?\", пита Сидеров, цитиран от пресцентъра на \"Атака\".\r\nПолитикът е задал и 7 въпроса към вътрешния министър Младен Маринов, като в тях е включен и този към председателя на ДАНС. Останалите въпроси на Сидеров са:\r\n\"Какви процесуални действия бяха извършени след неговия опит да причини телесни повреди или да отнеме живота на съпругата ми Деница Сидерова? Кой прокурор е извършил процесуалните действия и какъв е резултатът от тях?\r\nЗащо продължителното преследване на автомобила на съпругата ми Деница Сидерова, придружено с множество опасни за цялото движение засичания на колата ѝ, не бяха отразени в официалното съобщение на МВР по случая? За това преследване и засичания на автомобила свидетелстваха Деница Сидерова и нейната спътничка в колата Петя Иванова още вечерта на случилото се. Повдигнато ли е обвинение и какво на лицето Мажди Гандур?\r\nЗащо на 6.10.2018 г. задържаният Мажди Гандур беше изведен през таен изход от 4-то РПУ? Къде се намира в момента и има ли мярка за неотклонение?\".\r\nВ заключение Волен Сидеров отчита, че настоява да получи отговор на въпросите си в най-кратък срок - до началото на парламентарната седмица.", "date": "2018.10.08", "title": "Сидеров с писмо към МВР и ДАНС: Какво установихте за суданеца Гандур?"}
{"url": "https://www.dnes.bg/zvezdi/2018/10/08/margo-robi-napira-da-stane-barbi.389974", "text": "Австралийката Марго Роби води преговори да влезе в ролята на Барби – най-известната в света кукла. Актрисата също така се опитва да лансира проекта през своята продуцентска компания, пише Variety. \r\nГовори се, че първоначално за ролята е била спрягана Ейми Шумър, но тя отказала в последния момент. Историята в лентата ще се върти около Барби, която живее в Барбиленд, но е отлъчена от града, защото не е достатъчно перфектна и се налага да излезе в реалния свят.\r\n \r\nСпоред медията в лентата щяло да има „хумор за възрастни“, когато за главната роля спрягали Ейми, но сега не е ясно дали тези нотки ще останат. Variety твърди още, че името на Ан Хатауей се спрягало за ролята преди време.\r\n \r\nМарго е една от най-популярните и търсени актриси след номинацията си за Оскар в „Аз, Тоня“. В момента звездата снима филма „Once Upon A Time In Hollywood“, чийто режисьор е Куентин Тарантино. В него тя играе красивата актриса Шарън Тейт, която бе брутално убита от членове на семейство Менсън през 1969 г. В лентата Роби ще си партнира с Брад Пит, Леонардо ди Каприо и Дакота Фанинг.\r\n\r\n", "date": "2018.10.08", "title": "Марго Роби напира да стане Барби"}
{"url": "https://www.dnes.bg/obrazovanie/2018/10/08/400-miliona-otgore-za-prosveta-osnovno-za-zaplati.389967", "text": "Поне 400 млн. лв. ще е увеличението в бюджета за образование за 2019 г., увери ресорният министър Красимир Вълчев. \r\nЗа увеличение на заплатите на педагогическия персонал са предвидени 330 млн. лева в бюджета за следващата година. Още близо 29 млн. лв. са предвидени за обучение на непедагогическия персонал.\r\n\"Оттам нататък може би най-голямото увеличение като ръст ще бъде това за дейностите по интереси. Скоро ще представим промените в стандарта за приобщаващото образование, с които ще бъде регламентацията на дейностите по интереси и финансирането им в Наредбата за финансиране на институциите\", каза още Вълчев и обясни, че ще бъдат увеличени и средствата за закуски. \r\n                    \n                    \n                Според него трябва да се работи и по разликата в заплатите на младите и възрастните преподаватели. \r\n\"Разликата при възнагражденията им във висшето образование е много по-голяма, отколкото в училищното образование. И въпреки, че средните брутни заплати в системата на висшето образование са над 1700 лв. – със 60% по-високи отколкото в системата на училищното образование, имаме заплати на младите преподаватели, които са по-ниски от тези на младшите учители. И сега е моментът със Съвета на ректорите да довършим този разговор. Ще имаме регулиране на минималната заплата за преподаватели във висшето образование – как трябва да променят дизайна на системата на заплащане, за да мотивира в по-голяма степен преподавателите както за по-качествено обучение, така и за кариерно развитие\", каза още Вълчев.\r\nПоне 40 милиона повече ще има през следващата година и за висшето образование и издръжката на студентите. Тези пари обаче няма да се раздават на брой на студенти, а според качеството и комплексната оценка.\r\nМораториум да не се откриват повече нови университети и филиали и нетипични направления ще бъде внесен в парламента заедно с промените в закона за висшето образование. За това отдавна настояват от Съвета на ректорите, а министърът се ангажира да го внесе.\n\r\nОбмисля се въвеждането на трета стипендия за специалността \"педагогика по обучението по...\", която да покрива разходите по обучението. Причината е, че има търсене по тази специалност и недостиг на кадри.\n\r\nЗа медицинските специалности пък ще се обмисля вариант дали да не са изцяло платени с възможност за кредитиране, като студентите да получават от държавата облекчения при изплащането, срещу което да бъдат задължени да работят у нас. Така можело да се спре изтичането на медицински кадри в чужбина.", "date": "2018.10.08", "title": "400 милиона отгоре за просвета, основно за... заплати"}
{"url": "https://www.dnes.bg/obrazovanie/2018/10/08/za-po-dobra-sreda-v-shkolata-1-5-mln-za-inovacii.389953", "text": "Предвиждаме през следващата година в бюджета на Министерството на образованието и науката да се отделят около 1,5 милиона лева за насърчаването на иновациите в училищата. Това каза министърът на образованието и науката Красимир Вълчев при откриването на STEM център /за математика, природни науки и техника/ с виртуални лаборатории за учене, изграден по проект за иновация във Втора английска гимназия \"Томас Джеферсън\", предава БТА.\n\r\nПрез тази година има около 300 иновативни училища в страната, а през миналата година 185 бяха проектите за иновации в училищата, каза министър Вълчев. Това е втората учебна година, в която училищата предлагат иновативни проекти, след като влезе в сила новия Закон за предучилищното и училищното образование. Училищата в страната са около 2400.\n                    \n                    \n                \r\nВъв Втора английска езикова гимназия днес откриваме един от STEM центровете, които се създават в различни училища, като това е проект за иновации в природните науки и математиката, каза министър Вълчев. \n\r\nТой обясни, че иновацията в гимназията се изразява не само в подобрената материална среда и в използването на новите технологии, но ще има и интегрирано обучение по природни науки и математика. Това позволява да се търси връзката между биологията и химията например, като в един учебен час ще преподават няколко преподаватели.\n\r\nОбучението по природни науки и математика е ключово за житейската реализация на учениците, и за допълването на микса от компетентности, които очакваме да има всяко дете, което ще се реализира в следващите десетилетия на пазара на труда, заяви министър Вълчев. Той отбеляза, че по природните науки и математиката се отчита по-значително намаление на образователните резултати и затова учениците трябва да бъдат мотивирани за изучаването на тези предмети. \n\r\nЩе стимулираме обучението по природни науки и по математика, и чрез дейностите по интереси за учениците, което ще представим до края на месеца, обяви министърът.\n\r\nТой отбеляза, че ролята на МОН и на държавната политика е да насърчава иновациите в училищата. До края на следващия месец ще организираме дискусия и ще представим доклад от първия мониторингов доклад за иновациите, които бяха реализирани за първи път през изминалата учебна година. Голяма част от тези иновации са повлияли благоприятно върху мотивацията за учене на учениците и върху техните резултати, като е създадена по-добра среда в училищата, коментира министър Вълчев.\n\r\nПо думите му в новия център във Втора английска гимназия ще може да се осъществява съвместен подход на обучение, като екипи от преподаватели от различните природни науки ще преподават на учениците. По този начин по-лесно ще се изграждат междупредметните връзки в обучението по природни науки.", "date": "2018.10.08", "title": "За по-добра среда в школата – 1,5 млн. за иновации"}
{"url": "https://www.dnes.bg/stranata/2018/10/08/opraviha-aparatite-za-hemodializa-vyv-vidin-chakat-novi.389970", "text": "Отделението по хемодиализа във Видинската болница възстановява работа по всички стандарти.\r\nЗаради проблем със системата за омекотяване на водата, десетки пациенти от града в продължение на седмица се налагаше да пътуват до Лом и Монтана - от болницата направиха организация пациентите да бъдат откарани на хемодиализа в Монтана.\n\n\r\nГръмналата в четвъртък водоучистваща система вече е подменена. \r\nКъм момента в сградата се извършва дизенфекция, а утре пациентите ще бъдат посрещнати, съобщи БНР.\r\nВ отделението очакват обещаните от Министерството на здравеопазването 180 хиляди лева за ново оборудване. \r\nТе са за хемодиализни апарати, легла и водоочистваща система. Средствата са осигурени от Министерския съвет в края на септември.", "date": "2018.10.08", "title": "Оправиха апаратите за хемодиализа във Видин, чакат нови!?"}
{"url": "https://www.dnes.bg/cars/2018/10/08/kich-arabski-sheih-si-porycha-zlaten-mercedes.389973", "text": "Арабските шейхове определено са сред най-богатите хора на планетата. Разбира се, такива богати хора обичат луксозните неща, което означава, че си падат и по лъскавите амтомобили.\r\nЕдин такъв шейх, чието име остава неизвестно, си поръча да му направят специален автомобил - Mercedes-Benz SLR McLaren 999 Red Gold Dream. Колата изглежда наистина впечатляващо, макар че за европейските вкусове е доста кичозна. В буквалния смисъл може да се каже, че този Mercedes не е обикновен, а златен.\r\nВ името на колата има три деветки, които посочват пробата злато и количеството конски сили. За този автомобил са използвани над 14 кг от благородния метал. Със злато е оформен не само интериорът, но и части от каросерията, включително джантите.\r\n                    \n                    \n                Този златен Mercedes ускорява от нула до 100 км/ч само за 3 секунди, а скоростта му е електронно ограничена на 340 км/ч.\r\n\r\n ", "date": "2018.10.08", "title": "Кич! Арабски шейх си поръча златен Mercedes"}
{"url": "https://www.dnes.bg/obshtestvo/2018/10/08/tristrankata-reshi-poskypvat-danycite-za-koli-nad-15-godini-s-30.389962", "text": "Националният съвет за тристранно сътрудничество обсъди промените в данъчните закони догодина.\r\nОт съвета стана ясно, че ще се промени начинът за облагане на автомобилите. Местният данък ще се определя в зависимост от екостандарта и годината на производство.\r\nТака от догодина данъците за автомобилите над 15 години се вдигат с около 30%, предава .\r\nОт тази промяна ще бъдат засегнати около 2 500 000 автомобила у нас. Отпада и облекчението за автомобилите с катализатор, които досега се ползваха с по-ниски данъци.\n\n\n\r\nТристранният съвет реши, че ДДС-то ще остане в същия размер, както е и в момента - 20%, данъкът върху доходите също остава непроменен - 10%. Всички други данъци също остават непроменени за следващата година.\r\n                    \n                    \n                От синдикатите поискаха да се помисли по въпроса със събирането на данъците у нас. Според тях системата е остаряла и е нужна актуализация.\r\nПо отношение на бизнеса - няма да отпадне едногодишният финансов одит, който е задължителен за всички фирми. И следващата година всички предприятия ще бъдат задължени да платят за направата на едногодишен финансов одит.\r\nБизнесът е категоричен обаче, че заради това изискване се харчат милиони всяка година, а в същото време не се постига желаният резултат.\r\nФинансовият министър Владислав Горанов се нае да направи дискусия за това изискване и да бъде разгледано по-обстойно искането на бизнеса.\r\nЕдна от най-важните промени, която се прие да влезе в сила от 2020 г. - по предложение на Българската стопанска камара отпадат служебните бележки, които работодателите издават на служителите си.\r\nИнициаторът Радосвет Радев, шеф на БСК, пък бе единодушно избран за зам.-председател на Тристранката.", "date": "2018.10.08", "title": "Тристранката реши: Поскъпват данъците за коли над 15 години с 30%"}
{"url": "https://www.dnes.bg/balkani/2018/10/08/v-turciia-izchezna-istoricheski-most-podozirat-krajba.389948", "text": "Исторически мост в Турция изчезна безследно, подозира се, че е бил откраднат, съобщава \"Хюриет дейли нюз\".\n\r\nЖители на село Арсланджа в окръг Гюмюшхане, Северна Турция, миналата седмица забелязали, че мостът го няма. \n\r\nПървоначално те си помислили, че той е бил унищожен в проливните дъждове неотдавна в този район. В дерето обаче нямало и камък от моста.\n\r\nКметът на селото Джошкун Доган предполага, че той може да е бил откраднат \"камък по камък\".\r\nСпоред него е възможно мостът да е бил унищожен от иманяри, каквито и преди са били забелязвани в района да извършват незаконни разкопки.\n\r\nДоган уверява, че местни жители са видели моста на 1 октомври. Валийството на Гюмюшхане обаче твърди, че съоръжението е било унищожено при наводнение преди три месеца.\n                    \n                    \n                \r\nПетметровият мост над река Балахор в Гюмюшхане през последните три столетия осъществяваше връзката между три планински плата. В планинските райони край турското Черноморие има множество подобни мостове, останали от времето на селджукските турци и османците, пише БТА.\r\n ", "date": "2018.10.08", "title": "В Турция изчезна... исторически мост, подозират кражба"}
{"url": "https://www.dnes.bg/temida/2018/10/08/sydyt-otmeni-zapechatvaneto-razpechata-marinela.389984", "text": "За втори път Административният съд в София – град отмени запечатването на хотел \"Маринела\", собственост на Ветко и Маринела Арабаджиеви, предаде БНР.\n\n\nСпоред магистратите разпореждането на Националната агенция за приходите за предварително изпълнение на принудителната мярка е незаконосъобразно.\r\n\"Дори и да е налице необходимост от защита интереса на фиска и препятстване от извършване на други нарушения, запечатването на целия хотелски комплекс и забрана на достъпа до него противоречи на административно-процесуалния кодекс, според който административният акт и неговото изпълнение не могат да засягат права и законни интереси в по-голяма степен от необходимото от целта, за която се издава самия акт\", мотивира се съдия Димитрина Петрова.\r\n                    \n                    \n                НАП може да обжалва определението пред Върховния административен съд.\r\nВетко Арабаджиев и съпругата му Маринела са обвинени в участие в организирана престъпна група за данъчни престъпления и пране на пари. Двамата са извън страната и се издирват от Интерпол.\r\nСъдът е запорирал банкови сметки и търговски дялове на семейство Арабаджиеви, защото в официалните регистри Ветко Арабаджиев не фигурира като собственик на недвижими имоти и автомобили. Съпругата му Маринела Арабаджиева също не притежава автомобил, но има имоти на свое име, над четири от които е наложен запор.\r\n ", "date": "2018.10.08", "title": "Съдът отмени запечатването – разпечата \"Маринела\""}
{"url": "https://www.dnes.bg/sofia/2018/10/08/sled-gafa-na-grafa-arhitekti-ne-iskat-remonta-na-sv-nedelia.389989", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Камарата на архитектите в България (КАБ) настоя кметът на София Йорданка Фандъкова и главният архитект Здравко Здравков да прекратят обществената поръчка за концепция на пл. \"Света Неделя\" и да направят международен конкурс с широк достъп на български и чуждестранни архитекти, съобщи Bulgaria ON AIR. \n\n\n\r\nКонкурсът стартира на 17 септември и ще продължи до 18 октомври. Критериите бяха променени и вследствие занижени. Представителите на КАБ смятат, че най-добрата идея може да се появи в условията на реална и голяма конкуренция.\n                    \n                    \n                \r\nСкандали за милиони тревожат София точно година преди местните избори. Последният от тях е ремонтът на \"Граф Игнатиев“ и площада около църквата \"Св. Седмочисленици\". Започнал с идеята за обновяване на една от ключовите софийски улици и предизвикал масово гражданско недоволство.\n\r\nРемонтът е мащабен: 50 хиляди квадратни метра, на стойност 24 милиона лева. С уговорката, че работата продължава. А площадът пред църквата просто не е измит.\n\r\nСъщите плочки очакват софиянци и в градинката пред Кристал. И въпреки, че ремонтът не е завършен, политическите сблъсъци по темата са факт.\n\r\nОбвинения валяха и миналата година заради ремонта на булевард \"Дондуков\", който глътна 7 милиона лева за по-малко от 2 километра. Там спорът беше – павета или асфалт. Имаше анкети, протести и ремонти на ремонта. Докато едни разреждаха, други нареждаха паветата, които в крайна сметка се наложиха за настилка.\n\r\nНяма как да забравим и булевард Витоша и по-точно фонтана в центъра на пешеходната алея, който първо изникна, после изчезна. За около 3 милиона лева общо. Три години по-късно остатъците от него още са си на мястото - по средата на алеята.\n\r\nПоследната идея е за изработване на мозайка с карта на планината Витоша. Тя трябваше да бъде завършена до края на лятото, в средата на октомври обаче още не е започнала.", "date": "2018.10.08", "title": "След гафа на \"Графа\" архитекти не искат ремонта на \"Св. Неделя\""}
{"url": "https://www.dnes.bg/notifikacii/2018/10/08/evtina-byrza-peralnia-dolfi-s-razmer-na-sapun.389936", "text": "\r\nКомпания разработи първата джобна пералня, която се предлага под формата на смарт сапун, изпиращ дрехите за 30 минути, съобщи в. \"Дейли мейл\".\n\r\nНовият продукт носи търговската марка \"Долфи\" и струва 189 долара. Идеята за разработването му дошла на немската бизнес дама Лена Солис, която винаги изпитвала затруднения с прането по време на многобройните си пътувания.\n\r\n\"Долфи\" е с размерите на тоалетен сапун и използва 80 пъти по-малко енергия, отколкото традиционната пералня в дома ни. Устройството може да се ползва във всяка мивка, след като се запуши отворът на сифона й. \n                \n                \r\nСмарт сапунът не поврежда дрехите и може да бъде използван за пране на всякакви материи, включително и на кашмир. \n\r\n Продуктът се потапя в мивка или леген, като се добавя прах за пране. Той излъчва ултразвукови вълни, които изстрелват микроскопични мехурчета под високо налягане. Именно те осигуряват бързото изпиране на дрехите, посочва БТА.\n\r\nРазработката на устройството е отнело три години, преди то да бъде пуснато на пазара.", "date": "2018.10.08", "title": "Евтина, бърза... Пералня: \"Долфи\" – с размер на сапун"}
{"url": "https://www.dnes.bg/usa/2018/10/08/izbori-se-zadavat-v-sasht-strah-ot-hakerska-ataka-na-mashinniia-vot.389951", "text": "Алекс Халдерман знае, че няма нищо по-лесно от това да извършиш хакерска атака срещу машина за електронно гласуване, за да промениш резултата и да не оставиш следи. Той го е правил и американските избиратели има от какво да се притесняват месец преди междинните избори за Конгрес.\n\r\nНеотдавна на конференция, посветена на тези въпроси, преподавателят по информатика от Мичиганския университет разигра сценка как на едни въображаеми избори трима души от публиката гласуват за първия американски президент Джордж Вашингтон. Благодарение на една най-обикновена заразена флаш-карта обаче печели предателят от Войната за независимост Бенедикт Арнолд, пише Франс прес.\n\n\n                    \n                    \n                \r\nМашината за гласуване от малката демонстрация на професор Халдерман е използвана в двайсет американски щата и не произвежда хартиено копие на избора на гласоподавателя, с което да се потвърдят резултатите. Така няма никакъв начин да се разбере дали вотът не е бил манипулиран.\n\r\n\"Не мога да спя, като си представя как някоя вражески настроена страна проучва детайлно всички (политически) колебаещи се щатове или избирателни райони и намира най-слабо защитените, за да може тайно да промени резултатите от изборите\", обяснява Халдерман.\n\r\nС наближаването на изборите на 6 ноември експертите по сигурността са на мнение, че рисковете от хакерски атаки срещу машините за електронно гласуване или избирателните информационни системи могат да създадат съмнение в резултатите, а избирателите да имат основание да смятат, че са нарушени конституционните им права.\n\r\nПритесненията са доста по-големи от тези през 2016 г., тъй като американските разузнавателни служби твърдят, че руски агенти са се опитали да проникнат в електронните избирателни списъци на най-малко двадесет щата и са получили достъп до поне един от тях, но изглежда не са променили никакви данни.\n\r\nАко руснаците бяха решили да унищожат или да променят избирателните списъци, това щеше да доведе до истински хаос в изборния ден, казва Халдерман.\n\r\nДруги изследователи, разкрили слабостите, позволяващи на хакери да проникнат в машините за електронно гласуване или в избирателните системи, призоваха към отмяна на начините за гласуване, при които въобще не се използва хартия. Между 20 и 25 процента от американските избиратели гласуват с такива машини.\n\r\n\n\r\nВ публикуван миналия месец доклад на Националната академия на науките на изборите тази година трябва да има повече хартиени бюлетини, \"които се четат от хора\" и до 2020 г. това да стане правило.\n\r\nДокладът съветва да бъдат извършвани проверки преди потвърждаването на резултатите с цел сравняване на вота от електронните системи и хартиените бюлетини.\n\r\nИзборите в САЩ се администрират на местно ниво и поради това е трудно уеднаквяване на правилата.\n\r\nОсвен машините за електронно гласуване и избирателните списъци хакерите могат да атакуват и системите, с които се администрират изборите. Например чрез вирус, изискващ пари за разблокиране на системите, както се случи тази година в Атланта (щата Джорджия, югоизточната част на САЩ), обяснява Джоузеф Хол, натоварен със случая от Центъра за демокрация и технология, който защитава цифровите права.\n\r\n\"Изключително сме разтревожени от възможни атаки срещу избирателните системи\", независимо дали от държави, или от частни лица, добавя Хол.\n\r\nКонгресът предостави тази година 380 милиона долара за подобряване на сигурността по време на изборите. Конгресмените обаче отказаха да запишат в закона стандартизирани норми и проверки.\n\r\nНационалната асоциация на отговорниците за електронните системи на щатско ниво омаловажава заплахата и твърди, че симулациите не са реалистични.\n\r\nТази на Алекс Халдерман \"не възпроизвежда по точен начин физическите и електронните защити, въведени от местните власти\", посочва асоциацията.\n\r\nМинистърката на вътрешната сигурност Кирстен Нилсен изтъква \"огромния прогрес\", постигнат през последните две години, и дава за пример детекторите за проникване в системите.\n\r\nПроблемът обаче е, че хакерите нямат нужда да \"изразходват много енергия, за да предизвикат хаос на изборите\", твърди Кристин Санторо от института \"Open source election technology\".\n\r\nВъпреки че могат да опитат и кибератаки, на хакерите им стига и да разпространят малко дезинформация и пропаганда като тези в социалните мрежи на изборите през 2016 г., за да объркат изборния процес.\r\n \r\n/БТА/\r\n ", "date": "2018.10.08", "title": "Избори се задават в САЩ: Страх от хакерска атака на машинния вот "}
{"url": "https://www.dnes.bg/notifikacii/2018/10/08/viktoriia-napadnata-ot-psihar-ili-umishleno-ubita-mvr-proveriava-vsichko.389969", "text": "От МВР работят по всички версии за жестокото убийство на тв водещата Виктория Маринова в Русе. \r\n\"Работим по версия както за случайно събитие, извършено от лице, което е с психически отклонения и силно изразен полов нагон, но не изключваме и версия за планирано действие също от такова лице или от някакъв личен мотив. Нито една версия не подценяваме\", каза в Русе МВР шефът Младен Маринов, цитиран от \"Фокус\".\n\n\n\n\n\r\nТой добави, че екипи от Института по психология правят психопрофил на убиеца.\r\nПо думите на Младен Маринов все още е рано да се говори за ДНК анализ, но се работи и в тази посока.\r\n                \n                \"Ако имахме съвпадение по ДНК щяхме да го съобщим веднага и щяхме да сме задържали извършителя. Работим и в тази посока. Институтът по криминология работи на пълни обороти. Всички находки, които се изземват, незабавно се изпращат за експертиза\", обяви той.\r\nПопитан доколко е възможно убийството на жената да е свързано с професионалната ѝ реализация министър Маринов посочи: \"Не подценяваме нито една версия. Изследваме живота на жертвата, както в личен, така и в професионален аспект\".\r\nГлавният прокурор Сотир Цацаров добави, че е направен анализ на всичко, което до момента е извършено от полицията в Русе и от Окръжната прокуратура.\r\n\"Нашата задача беше от една страна анализ на всичко направено до момента. От друга, с колегите от Русе да планираме какво предстои да се прави. От трета страна да окажем необходимата логистична помощ с оглед осигуряване на експертизи и данни като доказателства, които следва да бъдат изискани“, каза още главният прокурор.\r\nПрипомняме ви, че трупът на тв водещата бе открит в събота малко след 14:15 часа, като сигналът за зловещата находка подал гражданин, който се разхождал по крайбрежната алея на Дунав.\r\nПо първоначални данни смъртта е настъпила от удари по главата и удушаване.\r\nБлизки на жертвата не вярват мотивът за убийството да е свързан с работата на Виктория Маринова, тъй като тя никога не се е занимавала с разследваща журналистика.", "date": "2018.10.08", "title": "Виктория нападната от психар, или умишлено убита? МВР проверява всичко!"}
{"url": "https://www.dnes.bg/cars/2018/10/08/dimiashti-dizeli-100-hil-broiki-vneseni-u-nas-samo-prez-2017-a.389956", "text": "Европейската комисия предупреди германските производители да не продават заменени от страна на шофьорите дизелови автомобили в Източна Европа.\r\n\"Реекспортът е просто изместване на проблемите с качеството на въздуха от запад на изток\", каза еврокомисарят Елжбета Биенковска, отговаряща за вътрешния пазар, промишлеността, предприемачеството и малките и средни предприятия, пред Tagesspiegel.\r\n\"Все повече по-стари и опасни за околната среда дизелови автомобили са внасяни през границата в Източна Европа и продавани там евтино\", твърди тя. \r\n                    \n                    \n                Според Tagesspiegel повече от 100 000 употребявани автомобила са били изнесени през миналата година само в България, от които почти една трета – силно замърсяващи дизелови коли. \r\nВестникът се позовава на европейската Organisation Transport & Environment (T&E).\r\n\"Планът на германското правителство за заобикаляне на забраните за шофиране (от страна на различни големи градове, б. ред.) може допълнително да засили проблема\", предупреди полският еврокомисар. \r\nДизеловият пакет, който бе приет от голямата коалиция в Германия, предвижда, между другото, акция по замяна на колите от страна на производителите на автомобили.\r\n\r\n ", "date": "2018.10.08", "title": "Димящи дизели... 100 хил. бройки внесени у нас, само през 2017-а"}
{"url": "https://www.dnes.bg/notifikacii/2018/10/08/futbolni-drami-po-selski-kmet-napadna-refer-s-butilka.389915", "text": "Кметът на село Дълго поле в Пловдивско е бил задържан за 24 часа, след като е ударил с пластмасова бутилка футболен съдия.\r\nИнцидентът е станал в съблекалните след мача между отборите на Дълго поле и Цалапица.\r\nКметът Тодор Таналски бил вбесен, че реферът не свирил правилно. \r\nСрещу управника сега е образувано досъдебно производство за хулиганство.\r\n\"Освен че е кмет, Таналски е треньор и на селския отбор\", казват жители на Дълго поле. \r\nТе са учудени, че си е изпуснал нервите, тъй като по думите им бил много сдържан.", "date": "2018.10.08", "title": "Футболни драми по селски: Кмет нападна рефер с бутилка"}
{"url": "https://www.dnes.bg/muzika/2018/10/08/bah-i-djaz-na-edna-scena-s-kvarto-kvartet.389922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Началото на юбилейния десети сезон на Кварто квартет в зала \"България\" ще започне с едно сериозно предизвикателство за музикантите и публиката - Бах и джаз на една сцена. Откриването ще бъде вечерта на 12 октомври. \n\r\nСвоеобразно доказателство за непреходността на музиката преди повече от 300 години до съвременните джаз композитори, предаде .\n\r\n\"Голдберг вариациите\" на Бах (1741 г.) е мелодия с 30 вариации, които са специална част в пианистичния репертоар, но много музиканти клавесинисти ревниво се съмняват, че пианистите могат да ги изпълняват. \n                    \n                    \n                \r\nТова твърдение ще бъде опровергано на сцената на зала \"България\" от изключителния интерпретатор на пианото - Христо Казаков, който наскоро записа вариациите за радио Хонг Конг. \n\r\nДо момента има налични доста записи и интерпретатори на вариациите, вероятно повече от 200, но безспорно едни от най-добрите музикантски постижения без съмнение са тези на Христо Казаков.", "date": "2018.10.08", "title": "Бах и джаз на една сцена с Кварто квартет"}
{"url": "https://www.dnes.bg/notifikacii/2018/10/08/26-godishen-spasi-vyzrastna-jena-ot-alo-izmama.389914", "text": "26-годишен мъж от Димитровград е успял да осуети извършването на телефонна измама, съобщава от полицията в Хасково.  \r\nСпоред плановете на извършителите, той е трябвало да бъде техен куриер.\r\nМладият мъж подал сигнал в полицията, че бил нает от непознат. Той го изпратил на адрес в града с уговорката, че ще вземе документи за инвалидни колички. Младежът се съгласил и отишъл с колата си на улица \"Груди Кирков\". \r\nСлед като изпълнил инструкцията - да вземе оставена под тераса найлонова чанта, у момчето се появили съмнения, тъй като в торбата имало златни накити и пари.\r\nВеднага отишъл в полицейското управление. Там било установено, че се извършва измама, а жертвата е 86-годишна жена. \r\nВ хода на работата станало известно, че жената била заблудена след отправяне на заплахи за живота й. Тя изхвърлила през терасата на жилището си 2300 долара, 3140 лева и златни накити за залавяне на ало измамници. \r\nРаботата по образуваното досъдебно производство продължава.", "date": "2018.10.08", "title": "26-годишен спаси възрастна жена от ало измама"}
{"url": "https://www.dnes.bg/zvezdi/2018/10/08/madona-v-sofiia-gost-na-parijkiia-bal.389921", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКралицата на поп музиката Мадона е изявила желание да пристигне в България, за да присъства на тазгодишното издание на Парижкия бал в София, твърдят организаторите на събитието.\r\nНовината бе съобщена по време на пресконференция за традиционния Парижки бал, който ще се проведе на 13 октомври под патронажа на г-н Христо Куртев - председател на \"Юнион клуб\".\r\nБлестящи дизайнерски рокли, смокинги и папийонки, кралски особи, посланици и много специални гости от висшата класа. Така описва Парижкия бал организаторът му Христо Куртев.\r\nЩе присъства ли на знаменитото събитие неповторимата Мадона - вижте в репортажа на Даниела Пехливанова от .\r\n ", "date": "2018.10.08", "title": "Мадона в София – гост на Парижкия бал?"}
{"url": "https://www.dnes.bg/eu/2018/10/08/slujitel-na-es-osyden-obidil-kolejka-s-mrysna-evreika.389916", "text": "Служител на институциите на ЕС е признат за виновен от съда в Брюксел за нанесен побой и отправени антисемитски заплахи срещу своя колега, съобщиха местни медии.\n\r\nПрез юли 2015 г. двамата се срещнали в заведение в квартала с институциите на ЕС в белгийската столица.\r\nПострадалата жена заявила, че Мусолини е диктатор, а в отговор служителят я ударил по главата с плакет на Дучето и започнал да я души. Той я нарекъл \"мръсна еврейка\" и добавил: \"Всичките трябваше да ви избият\".\r\nСлужителката получила наранявания по главата и сътресение на мозъка. Нападателят е осъден на пробация за три години, в които ще трябва да посещава терапия срещу злоупотребата с алкохол, за повишаване на търпимостта и за борба с антисемитизма.\r\n                    \n                    \n                Той ще трябва да плати на пострадалата обезщетение от 500 евро за нанесени морални вреди.\r\nСлужителите на институциите на ЕС в Брюксел са сред най-високоплатените в града. Преди да бъдат назначени, по правило те преминават оценки за интелигентност и медицински прегледи. Някои от тях не попадат в обхвата на проверките, защото са политически назначения, пише БТА. \r\n ", "date": "2018.10.08", "title": "Служител на ЕС – осъден, обидил колежка с: \"Мръсна еврейка\" "}
{"url": "https://www.dnes.bg/stranata/2018/10/08/vyzrasten-myj-zagina-pri-pojar-v-kotlensko.389928", "text": "Осемдесетгодишен мъж е загинал при пожар в дома си в котленското село Соколарци, съобщиха от МВР-Сливен.\r\nИнцидентът е станал на 6 октомври около обед, а пожарът е бил загасен от съседи.\r\nУстановено е, че мъжът е починал от задушаване от дима при горенето. Пожарът е тръгнал от леглото му, най-вероятно от забравена запалена цигара.", "date": "2018.10.08", "title": "Възрастен мъж загина при пожар в Котленско"}
{"url": "https://www.dnes.bg/obshtestvo/2018/10/08/izdyhna-oshte-edna-jena-ot-avtobusa-kovcheg-krai-svoge.389935", "text": "Още една жена от пострадалите при жестокия пътен ицнидент край Своге е починала, въпреки усилията на лекарите в \"Пирогов\", съобщи Нова тв.\n\n\n\n\r\nТака жертвите на катастрофата с автобуса ковчег стават 20.\r\nТежкият инцидент стана на 25 август. Тогава пълен с пътници автобус излезе от пътя и падна върху асфалтова площадка под нивото на пътното платно на изхода на града.\r\nРазследването на фаталното произшествие продължава. Към момента единственият обвиняем е шофьорът на автобуса, който е на свобода под гаранция. \r\nЗаради инцидента се стигна и до министерски оставки, като с постовете си се разделиха Николай Нанков, Валентин Радев и Ивайло Московски.", "date": "2018.10.08", "title": "Издъхна още една жена от автобуса-ковчег край Своге"}
{"url": "https://www.dnes.bg/izlojbi/2018/10/08/jenite-promenili-sveta-v-24-portreta-koi-sa.389917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 17 октомври от 19 часа е откриването на втората портретна изложба на художника Валентин Кардамски - Вале. \r\nЕкспозицията е наречена \"Жените на XX век, променили света\" и ще бъде подредена в Българския културен институт в Лондон до края на месеца.\r\n\"Живеем в свят, в който уж признаваме това, което правят жените. Аз смея да твърдя, че това невинаги е така. Именно затова избрах да нарисувам 24 портрета на жени, променили света\", обясни Кардамски в \"България сутрин\".\r\nПо думите му четките в изобразителното изкуство вече са се изчерпали, именно затова художникът е избрал да ползва строителни инструменти и кредитни карти.\r\n                    \n                    \n                \"За да мога да бъда иновативен, не използвам четки, а строителни инструменти и кредитни карти. Живописта е самотен занаят, защото няма как да потопиш един образ, ако разделяш вниманието си непрекъснато. Трябва да влезеш в образа, да намериш неговата външност\", допълни още Вале пред .\n\r\n\r\n ", "date": "2018.10.08", "title": "Жените, променили света в 24 портрета. Кои са?"}
{"url": "https://www.dnes.bg/kino/2018/10/08/tom-hardi-kato-venym-iziade-konkurenciiata.389927", "text": "Фентъзи хорърът \"Венъм\" оглави бокс-офис класацията на Северна Америка с излизането си по екраните, като събра 80 милиона щатски долара приходи от продажба на билети, съобщиха световните информационни агенции.\r\nФилмът разказва как в един журналист (в ролята Том Харди) се вселява извънземен паразит и той се превръща в анти-Спайдърмен. Въпреки че кинокритиците не останаха много доволни от \"Венъм\", филмът подобри рекорда за най-високи дебютни приходи през октомври с 20 милиона долара.\r\nНа второ място в бокс-офис класацията на Северна Америка е мюзикълът с Лейди Гага \"Роди се звезда\" с приходи от 41,3 милиона долара. За разлика от характерната й ексцентричност на сцената, под режисурата на Брадли Купър Лейди Гага е естествена, крехка и колеблива. Филмът беше представен на кинофестивалите във Венеция и Торонто и получи много похвали от кинокритиците.\r\n                    \n                    \n                Анимацията \"Малката стъпка\" зае третото място с 14,9 милиона долара приходи през втория си уикенд на екран. Следват \"Вечерно училище\" и \"Мистерията на къщата с часовника\" с приходи съответни 12,3 милиона долара и 7,3 милиона долара.", "date": "2018.10.08", "title": "Том Харди като\"Венъм\" изяде конкуренцията"}
{"url": "https://www.dnes.bg/sofia/2018/10/08/dobrite-stari-sporni-plochki-syshtite-i-pred-gradinkata-kristal.389929", "text": "\n\r\nКолкото и шум и недоволство да вдигат софиянци заради ремонта в градинката пред църквата \"Свети Седмочисленици\", плочките не само, че ще останат, но и ще бъдат поставени на друго култово място - градинката \"Кристал\".\r\nПлочките били македонски, а не китайски, освен това били бетонови павета, които имали качества против подхлъзване в мокрото време и съответната износоустойчиност, защити ги зам.-кметът на София Евгени Крусев.\n\n\n\n\r\nВъпреки опитите му да оправдае поставянето на плочките, когато лъснаха в цялата си прелест, софиянци излязоха на протест под прозорците на кмета Йорданка Фандъкова и настояха за качествен ромент на ключовите места за столицата.\r\n                    \n                    \n                Оказа се обаче, че въпросните бели павета са поръчани от общината в голямо количество, защото такива ще има и в градинката пред Кристал.\r\nИ там майсторите вече слагат новите плочки, макар че ремонтът в този парк, в сърцето на София, да не е напреднал толкова много.\r\nЯвно въпросът кой харесва и кой не харесва плочките изобщо не стои на дневен ред за местната власт и в крайна сметка ще се окаже, че половината централна градска част е със сменена настилка и белите плочки ще са новата й премяна.\r\nРемонтът на Кристал започна в края на юни и трябва да приключит за една година. Освен настилката в градинката ще бъде подменено осветлението, пейките и кошчетата, както и ще бъде засадено допълнително озеленяване.", "date": "2018.10.08", "title": "Добрите стари... спорни плочки. Същите – и пред градинката \"Кристал\""}
{"url": "https://www.dnes.bg/world/2018/10/08/pekin-bivshiiat-shef-na-interpol-vzimal-podkupi.389933", "text": "Подалият оставка като президент на Интерпол Мън Хунвей, китайски зам.-министър на обществената сигурност, е взимал подкупи. Това съобщи Пекин в понеделник, часове след като обяви, че Мън е разследван за нарушения на закона, предаде Франс прес.\n\r\nМън \"е приемал подкупи и е заподозрян в закононарушения\", посочи в комюнике министерството на обществената сигурност, без да уточни какви са обвиненията. Интерпол информира вчера за оставката на своя президент. Той изчезна преди повече от десет дни, след като се завърна в Китай.\n\n\n\r\nКомюникето бе представено като заключителен документ от събрание, проведено в понеделник от партийната организация на китайската компартия в министерството на обществената сигурност (полицията, бел. АФП).\n                    \n                    \n                \r\nВ текста не се уточнява дали обвиненията срещу Мън имат връзка със задълженията му в министерството, или с функциите, изпълнявани от него в Интерпол. Не е уточнено също дали е поставен под стража.\n\r\nКитайското министерство съобщи днес, че специална работна група ще разследва заподозрени в корупция съучастници на Мън Хунвей, предаде ТАСС, цитирана от БТА\n\r\n\"За да бъдат спазени изцяло изискванията на ЦК на Компартията на Китай, ще се формира специална работна група, която според законово установената процедура ще проведе разследване на служителите, заподозрени в получаване на подкупи заедно с Мън Хунвей\", се казва в документа.\r\n ", "date": "2018.10.08", "title": "Пекин: Бившият шеф на Интерпол взимал подкупи"}
{"url": "https://www.dnes.bg/akoshtete-vqrvaite/2018/10/08/samounishtojilata-se-kartina-na-banksi-koiato-struva-dva-pyti-poveche.389925", "text": "Аристът вандал Банкси разкри как е скрил шредер в своя картина още преди години, като предпазна мярка, ако картината бъде продадена на търг.\r\nКартината на момиченце, което държи червен балон във формата на сърце, се самоунищожи секунди след като беше продадена на търг в аукционна къща \"Сотбис\" в Лондон.\r\nБанкси разкри, че е скрил шредера в картината \"Момичето с балона\" с видео в Instagram,  което по-късно беше изтрито, пише \"Daily Mail\".\r\nВъв видеото става ясно, че той скрива шредера в рамката на картината, а самият унищожител на документи се активира от дистанционно.  Артистът включва във видеото си и кадри от залата на търга, както и реакциите на присъстващите от случващото се.\r\n                    \n                    \n                \"Преди няколко години тайно вградих шредер в картина, в случай, че някога бъде изложена на търг\", разказва Банкси във видеото.\r\nТака може да се окаже, че той тайно е помогнал да се разкрие идентичността му, защото и други хора от залата са го заснели на камера.\r\nМъжът, който се смята, че е заснел видеото, което Банкси качи, много прилича на художника Робин Кънингъм, който и преди е бил подозиран, че е прочутия уличен артист.  \r\nПодозренията се засилват още повече от интервю на Кънингъм пред британския \"Канал 4\", в което художникът от Бристол цитира Михаил Бакунин: \"Стремежът да разрушиш също е творчески порив\".\r\nОбратно в залата на търга, на едно от многото видеа, може да се види как служител на \"Сотбис\" говори по телефона с наддаващ на търга, и гледа шокирано как картината се самоунищожава.\r\nВъзможно е обаче този акт на Банкси да е имал отрицателен ефект, защото въпреки че картинта е унищожена, това може да удвои цената й.\r\nВеднага след края на търга Алекс Бранцик, старши директор на \"Сотбис\" заяви, че аукционната къща е била... Банксирана.\r\nЕксперти смятат, че интересът към картината след самоунищожаването й ще скочи още повече и купувачът може да я продаде за много повече от £1.04 млн., които е дал.\r\nВ мрежата вандалската постъпка на Банкси предизвика порой от коментари. Някои са на мнение, че творецът е постъпил гениално и актът му е еманация на отношението му към снобарщината на света на изкуството.\r\nДруги пък се чудят дали и \"Сотбис\" не са били \"посветени\" в номера на Банкси.\r\nТрети са на мнение, че това очевидно е послание, че изкуството не може да се притежава, а е предназначено да се преживява.", "date": "2018.10.08", "title": "Самоунищожилата се картина на Банкси... Която струва два пъти повече "}
{"url": "https://www.dnes.bg/crime/2018/10/08/55-godishen-namushka-s-noj-bivshiia-na-dyshteria-si.389932", "text": "55-годишен мъж е задържан за убийството на бившия приятел на дъщеря си.\r\nТой е бил привлечен като обвиняем от Окръжната прокуратура във Варна и е задържан за 72 часа.\r\nНа 6 октомври 2018 год. в здравния пункт в Дългопол е потърсил помощ млад мъж, след като е бил намушкан с нож. Малко по-късно пострадалият е починал, съобщават от прокуратурата.\r\n55-годишният се предал и признал, че е намушкал бившия на дъщеря си.\r\nОкръжната прокуратура във Варна ще внесе искане във Варненския окръжен съд за определяне мярка за неотклонение \"задържане под стража\" на извършителя.\r\n ", "date": "2018.10.08", "title": "55-годишен намушка с нож бившия на дъщеря си"}
{"url": "https://www.dnes.bg/zvezdi/2018/10/08/roman-sreshtu-rom-vyv-fermata-36-stotni-ne-stignaha-na-ceco.389919", "text": "\n\r\n38-годишният строителен предприемач Цветан Ангелов напусна \"Фермата\", като загубата му от младия емигрант Роман Банев се дължеше едва на 36 стотни.\r\nТова е и най-малката разлика във времето за изпълнение на битка между участници в историята на шоуто досега.\r\nДуелът, който водещите Иван и Андрей нарекоха \"Роман срещу ром\", бе и последното съревнование, в което влязоха тукашните българи и емигрантите преди да се състои обединението на двата отбора – основна мисия на четвърти сезон на шоуто.\r\nЦецо излезе на арената, съпроводен от цигански оркестър, кръстен от него с името \"Пернишки ритми\".\r\n                    \n                    \n                Мисията на Цветан в шоуто бе да даде пример за интеграцията на етноса си, като покаже на ромите, че могат да бъдат трудолюбиви, грамотни и успешни. Преди да напусне предаването той благодари, че никой в шоуто не е имал предразсъдъци спрямо него.\r\nПобедата на плейбоя на стопанството – Роман, до последно бе под въпрос след неубедителния си старт, при който в първата битка младежът не успя да подреди буквите от българската азбука. В продължение на 25 минути Роман опитваше да намери правилната им последователност и в крайна сметка сбърка местата на 6 букви.\r\nЦветан също не успя да се справи с минаването през летви и пренасянето на чувалите с букви и се отказа от битката, която носеше1 точка. Това доведе до служебна победа за Роман в първата битка, с която той призна, че не се гордее.\r\nСлед равен резултат при въпросите от Алманаха, набожният евангелист Цветан успя да вземе четвъртата битка от Роман, която се оказа и доста зрелищна. В опита си да изпълни последната част от играта и да запали с факла надписа \"Фермата\", Роман успя да се подпали.\r\nРешаваща за победата на младия емигрант се оказа петата битка, която той извоюва с преднина едва от 36 стотни от секундата.", "date": "2018.10.08", "title": "Роман срещу ром във \"Фермата\": 36 стотни не стигнаха на Цецо"}
{"url": "https://www.dnes.bg/tenis/2018/10/08/grisho-padna-s-edno-miasto-veche-e-9-v-sveta.389946", "text": "Най-добрият български тенисист Григор Димитров падна с едно място в световната ранглиста.\r\nГришо, който отпадна във втория кръг на турнира в Пекин миналата седмица, вече е девети в класацията на АТП с актив от 3620 точки, след като беше изпреварен с 20 точки от Кевин Андерсън (Южна Африка).\r\nДруги промени в топ 10 на класацията няма, като лидер остава Рафаел Надал (Испания) с 8260 точки, следван от Роджър Федерер (Швейцария) с 6900 точки и Новак Джокович (Сърбия) с 6445 точки.\r\n ", "date": "2018.10.08", "title": "Гришо падна с едно място, вече е №9 в света"}
{"url": "https://www.dnes.bg/eu/2018/10/08/ot-es-ni-predlagat-pomosht-za-razkrivane-ubiistvoto-na-viktoriia.389945", "text": "Еврокомисарят по правосъдието Вера Йоурова заяви, че ако е необходимо, европейските агенции могат да окажат помощ на българските власти в разследването на убийството на журналистката Виктория Маринова.\n\n\n\r\nЙоурова написа в Тwitter, че ще следи разследването отблизо. \r\nЕврокомисарят очаква бързи действия, така че виновните да бъдат изправени пред съда и да бъде изяснено дали убийството е свързано с работата ѝ.\r\nЗам.естник-председателят на Европейската комисия Франс Тимерманс също заяви, че е шокиран и призова българските власти виновните да бъдат изправени пред съда.", "date": "2018.10.08", "title": "От ЕС ни предлагат помощ за разкриване убийството на Виктория"}
{"url": "https://www.dnes.bg/top-novini/2018/10/08/dnk-ima-versii-za-ubiistvoto-v-ruse-syshto-koi-pogubi-viktoriia.389888", "text": "Три са основните версии, по които прокуратурата и полицията в Русе работят по убийството на 30-годишната журналистка и административна директорка на местната телевизия ТВН Виктория Маринова.\r\nКриминалисти проверяват дали бившата моделка е станала жертва на изнасилвач, който освен, че се гаврил с нея и я ограбил.\r\nЩе се нищи и версията, че тя е била нападната от човек, засегнат от работата й като журналист.\n\n\n\n\r\nНе е изключено и убийството да е извършено по мотиви, свързани с личния й живот.\r\n\"Работи се по всички версии\", заяви окръжният прокурор на Русе Георги Георгиев, който обяви, че на мястото на убийството е открита и ДНК на извършителя.\r\n                \n                Към момента задържани няма, разпитват се хора от криминалния контингент, както и лица от психиатричната клиника, която е близо до мястото, където Виктория е насилена и убита.\r\nПрипомняме ви, че трупът на бившата моделка бил открит в събота малко след 14:15 часа, като сигналът за зловещата находка подал гражданин, който се разхождал по крайбрежната алея на Дунав.\r\n\"Извършен е оглед, на който са установени петна от кръв, безжични слушалки и черен ластик за коса. В близост до тях се намери спортна розова обувка \"Пума\" и на около 5-6 метра от обувката, в обрасла от растителност зона, бе открит трупът\", каза вчера зам.-директорът на ОД на МВР-Русе комисар Илиян Енчев.\r\nОт жертвата липсвали мобилният й телефон, ключовете за автомобила й, очилата й и документите й за самоличност. Дрехите на Виктория пък били разсъблечени.\r\nМалко по-късно била открита колата на жената, която тя оставила, за да направи редовния си джогинг на алеята.\r\nПолицаите установили маршрута на журналистката от сутринта до часа, в който е получен сигнала за смъртта й.\r\nНазначена е експертиза, която да установи последните контакти на Виктория по телефона и чрез компютъра й. По първоначални данни смъртта на тв водещата е настъпила от удари по главата и удушаване.", "date": "2018.10.08", "title": "ДНК има, версии за убийството в Русе – също. Кой погуби Виктория?"}
{"url": "https://www.dnes.bg/stranata/2018/10/08/stari-koli-a-niama-i-pari-za-pytishta-i-se-izbivame-ima-li-reshenie.389889", "text": "Вътрешният министър Младен Маринов разкри няколко причини за войната на пътя, която води до стотици жертви годишно.\r\n\"Единият проблем e чисто финансов, тъй като за изграждане на пътищата са необходими много средства. Другият проблем са превозните средства, по-голямата част от които са стари и неотговарящи на условията. Третият много важен проблем е поведението на водачите, на които по някакъв начин им се внушава, че всичко друго е виновно, но не и самите те и това трябва да се промени\", каза той пред \"Монитор\".\n\n\n\n\r\nСпоред него ще има по-добър контрол, ако Законът за движение по пътищата се раздели на три - за движението, за пътните превозни средства и за водачите.\r\n                    \n                    \n                Попитан къде бърка България в организацията на движението по пътищата, Маринов коментира, че МВР се опитва да отговори на този въпрос, привличайки други институции.\r\n\"Наистина има проблеми с пътната безопасност и ние правим всичко възможно да влияем на този проблем. Той касае общата работа на много институции и може би има проблем в координацията\", каза още Маринов и посочи, че хората трябва да разберат, че съдбата е в техните ръце, защото според статистика в 96% от случаите катастрофите са по вина на водачите.\r\n\"Основната ни дейност е да засилим контрола. Част от техническите средства вече са закупени и дават своя принос. Следващата стъпка е да изградим единен център за обработка на нарушенията, което ще повиши с 50% ефективността на тези средства\", каза още министърът.\r\nНа въпрос дали има ефект от увеличаването на глобите по пътя, той отговори, че само по себе си то е добро, но трябва да е в комплекс от действия.\r\n\"Ако глобата е висока, но няма гаранция, че тя ще бъде платена, няма смисъл от нея. Трябва да има неотменност на наказания - т.е. ако някой е нарушил, той трябва със сигурност да си поеме отговорността\", каза Маринов.\r\nПопитан дали е \"за\" или \"против\" идеята за видеорегистратори във всяка кола, Маринов отговори, че я подкрепя.\r\n\"Така ще се избегнат много конфликти с останали участници в движението и ще помогне на нас като органи, които обслужват местопроизшествия. Мисля, че това ще действа дисциплиниращо на шофьорите, но законодателят ще реши\", коментира той.", "date": "2018.10.08", "title": "Стари коли, а няма и пари за пътища…  и се избиваме! Има ли решение?"}
{"url": "https://www.dnes.bg/sofia/2018/10/08/30-km-ch-zabraven-znak-na-remontirana-bylgariia-i.389890", "text": "Пътен казус след ремонтите на бул. \"България\" в столицата – близо 20 шофьори ще получат солени глоби заради забравен знак.\r\nТабела за ограничение на скоростта до 30 км/ч. е трябвало да бъде премахнат с края на ремонта. Оказа се обаче, че е бил забравен и никоя институция не е забелязала до 1 октомври.\r\nСлед като разбраха за забравения след края на ремонта на булеварда знак, от общината решиха проблема със знак на земята.\r\nПри липсата на знак след кръстовище по правилник важи ограничението от 50 км/ч. Следвайки това правило, Пътната полиция разполага мобилна камера и настройва радара да лови нарушенителите. \r\nОказва се обаче, че истинското ограничение в участъка е трябвало да бъде 70 км/ч. Съответният знак обаче се появи три дни след акцията, пише \"Монитор\".\r\n                    \n                    \n                По закон за знаците отговаря стопанинът на пътя, в случая – Столичната община.\r\nРезултатът от действията на институциите е пълно объркване сред шофьорите. Един от 18 санкционирани вероятно ще загуби книжката си за три месеца и ще плати 800 лв. глоба, тъй като е заснет със 110 км/ч. \r\nОстаналите са превишили с 30 километра и ги очакват глоби до 400 лв.\r\nКъм момента от общината проверяват чия е вината за забравения знак.\r\n ", "date": "2018.10.08", "title": "30 км/ч. – забравен знак на ремонтирана \"България\" и…"}
{"url": "https://www.dnes.bg/science/2018/10/08/kakvo-chasovo-vreme-da-izberem-govori-naukata.389891", "text": "Смяната на часовото време може да бъде чисто гражданска позиция, защото науката позволява знанията да се използват за създаване на по-големи удобства в ежедневието ни. Възможността съседни държави да изберат различно време - лятно или зимно, няма да създаде проблеми. Това заяви пред \"Дарик\" Владимир Божилов - главен асистент в катедра \"Астрономия\" на Физическия факултет в Софийския университет.\n\n\r\n\r\nСпоред него политическите решения в дебата трябва да стъпят върху научни факти, а към момента те показват, че в различните държави преместването на стрелките на часовниците оказва различно влияние. \r\n                    \n                    \n                В някои страни като Финландия промяната почти не се усеща, но в други като България се отразява, като създава дискомфорт. Отчита се също, че ползите от смяната на часовото време са съмнителни.\r\n\"Когато кажем лятно часово време, много зависи къде се случва тази промяна. Ние в България виждаме тази разлика и тя - чувам от мои приятели, колеги, студенти - им влияе. От друга страна, ако живеете във Финландия, тази промяна няма да ви се отрази много, тъй като ви е тъмно през по-голямата част от деня\", каза Божилов.\r\n\r\nФизиката и астрофизиката са фундаментални науки, които позволяват, като разбереш нещо, да го използваш за по-голямо удобство на живота, каза ученият по повод възможностите на човека да избере лятно или зимно часово време.\r\n\"Фундаменталната наука не дава икономически ефект веднага, както гравитацията на Нютон не е довела практически веднага до ползи за човечеството, но днес имаме спътници и телефони, които без тази гравитация не работят. В случая с времето - то е удобство, което ни позволява да работим по-ефективно, по-добре и да имаме повече време с нашите близки. В този смисъл смятам, че е хубаво ние да избираме на база на научни факти. Трябва да имаме политически решения на базата на емпирични факти\", каза Божилов.\r\nВ момента емпиричните факти показват, че в зависимост от това в коя държава живеете, тази смяна или няма да има влияние върху вас, или ако има, то е по-скоро съмнително полезно, допълни ученият.\r\n\"Колегите биолози казват, че тази смяна в циркадните ритми - това са периодични 24-часови ритми на будуване и сън, с които човешкото тяло свиква, и един час отместване наистина води до необходимост от аклиматизация за няколко дни, в които човек не е достатъчно ефективен. Съответно има изследвания, че здравният ефект при някои групи може би не е много добър. Науката не е категорична дали това е положително или отрицателно. Има огромен дебат, но аз вярвам, че ние можем да преценим кое е добро за нас\", казва Божилов.", "date": "2018.10.08", "title": "Какво часово време да изберем? Говори науката!"}
{"url": "https://www.dnes.bg/stranata/2018/10/08/pikap-vlachi-kuche-vyv-varna-mvr-tyrsi-nomer-v6395rm.389892", "text": "Пореден грозен инцидент, показващ човешка жестокост към животните демонстрира варненец, заснет по централен булевард да влачи вързано куче с пикапа си.\r\nСнимката е направена на бул. \"Васил Левски\" в морската столица и мълниеносно бе разпространена в социалната мрежа, която гръмна от негодувание и закани към извършителя. \r\nОт природозащитната организация Animal hope-Varna съобщиха, че веднага са подали сигнал на телефон 112 и жалба в полицията.\r\n\"В момента се издирват свидетели, като номерът на колата е В6395РМ\", посочиха още от организацията. Според последна информация, по случая е образувано досъдебно производство. \r\nКристияна Георгиевна от Animal Hope Bulgaria – Varna казва, че в полицията са приели присърце сигнала.\r\n                    \n                    \n                \"Остава да вярваме, че ще го намерят (извършителя) и ще се докаже престъплението. Разследват\", споделя тя пред \"Монитор\".\r\nВ същото време негодуванието набираше сила. \"Зверове ли сме или хора?\", питаха варненци в коментарите си в социалната мрежа. ", "date": "2018.10.08", "title": "Пикап влачи куче във Варна. МВР търси номер: В6395РМ "}
{"url": "https://www.dnes.bg/snimka-na-denia/2018/10/08/ciganskoto-liato-ne-sekva-do-25-c-v-ponedelnik.389893", "text": "Днес ще е предимно слънчево време. На отделни места в низините и по Черноморието видимостта ще е намалена.\r\nЩе духа слаб до умерен североизточен вятър. Минималните температури ще са от 4 до 9 градуса, а максималните - между 20 и 25 градуса.\r\nАтмосферното налягане ще е близко до средното на месеца и ще остане без съществена промяна, сочи .\r\nВ планините ще е предимно слънчево. Ще духа до умерен вятър от север-североизток. Максималната температура на височина 1200 м ще е около 17 градуса, на 2000 м - около 11 градуса.\r\nПо Черноморието ще преобладава слънчево време, преди обяд на отделни места видимостта ще е намалена. Ще духа до умерен североизточен вятър. Максималните температури ще са между 19 и 22 градуса. Вълнението на морето ще е 2-3 бала. Температурата на морската вода ще е 20-21 градуса.\r\n                \n                Във вторник и в сряда над по-голямата част от страната ще бъде слънчево. Сутринта на места в източните райони и покрай Дунава ще има условия за ниска облачност или за мъгла.\r\nВ западната половина от страната ще духа слаб източен вятър, в източната - слаб до умерен, от север-североизток. \r\nПреобладаващите минимални температури ще са между 4 и 9 градуса, а дневните - предимно между 19 и 24 градуса.\r\n ", "date": "2018.10.08", "title": "Циганското лято не секва: До 25°C в понеделник"}
{"url": "https://www.dnes.bg/stranata/2018/10/08/mejduselska-otsechka-i-systezatel-sys-150-km-ch.389894", "text": "Полицаи в Разградско засякоха шофьор, движещ се със скорост 148 км/ч. Автомобилът \"Опел Зафира\" с варненска регистрация бил спипан по пътя Русе - Варна, в участъка Разград - Ушинци, където разрешената скорост е 90 км/ч. За превишението от 58 км на водача е била наложена глоба от 650 лв.\r\nВ края на септември шефът на \"Пътна полиция\" Разград Диян Симеонов отчете \"състезателите на пътя\", които полицията е спряла и санкционирала.\r\nПо-висока през последните месеци е глобата на водач на разградско \"Ауди\" А8, засечено в населено място с превишение на скоростта от 59 км, пише \"Труд\". \r\nНа 5 август в 15:35 ч. колата преминавала през Голям Поровец със скорост 109 км/ч при разрешени 50 км/ч глобата му е 750 лева.\r\n                    \n                    \n                Също 750 лв. бе и глобата на предишния \"първенец\" по скорост - \"Ауди\" А6, минало край сградата на Пътна полиция със 124 км/ч.\r\nТоп три за отминалия месец се допълва от софийска \"Дачия\", засечена на 20 септември по пътя Русе – Варна, отново в границите на село Ушинци, със скорост 99 км/ч. Заради превишението с 49 км/ч на разрешението 50 км/ч наложената глоба е 600 лв.\r\n ", "date": "2018.10.08", "title": "Междуселска отсечка и \"състезател\" със 150 км/ч "}
{"url": "https://www.dnes.bg/index/2018/10/08/receptata-dnes-burito-sys-sladki-kartofi-i-bob.389700", "text": "\r\n12 питки тортия\r\n4 чаши печени сладки картофи на кубчета\r\n1 супена лъжица зехтин\r\n1 глава лук\r\n4 скилидки чесън, пресован\r\n3 чаши сварен боб или от консерва\r\n2 чаши вода\r\n2 чаени лъжици чили сос\r\n4 супени лъжици горчица\r\n1 авокадо\r\n2 чаени лъжици кимион\r\n1 щипка лют червен пипер\r\n3 супени лъжици соев сос\r\n250 г настърган кашкавал\r\n \r\n\r\n \r\nЗагрейте фурната на 180 градуса. Загрейте отделно зехтина в голям тиган на средна температура на котлона. В него запържете лука и чесъна. Добавете боба към тях. Излейте водата. Усилете котлона и изчакайте да се стопли добре след около 5-6 минути. Свалете от котлона, добавете соевия сос, чилито, горчицата, кимиона и лютия пипер. Разбъркайте.\r\n \r\nИзпечете сладките картофи в малко зехтин. Разпределете пълнежа, така че да предвидите поравно за всички 12 питки. Напълнете всяка тортия с малко сладки картофи, бобена смес и сос. Нарежете авокадото и добавете по един резен във всяко бурито. Накрая поръсете с настъргания кашкавал и завийте тортиите.\r\n\r\n", "date": "2018.10.08", "title": "Рецептата Dnes: Бурито със сладки картофи и боб"}
{"url": "https://www.dnes.bg/balkani/2018/10/08/niska-izbiratelna-aktivnost-proval-na-gei-vota-v-rumyniia.389897", "text": "Референдумът в Румъния за забрана на гей браковете в конституцията не успя да привлече 30 процента участие на избирателите, предаде Франс прес, като се позова на Централното избирателно бюро.\n\n\r\nЕдва 20,4 на сто от избирателите гласуваха в двудневния референдум, предава БТА.\r\nРумънците бяха призовани да се произнесат дали в основния закон да бъде вписано, че само мъж и жена, а не както досега - съпрузи - могат да встъпят в съюз. \r\nЗастъпниците на оспорваната кауза на референдума признаха поражението си, посочва АФП.\r\n ", "date": "2018.10.08", "title": "Ниска избирателна активност… провал на гей вота в Румъния"}
{"url": "https://www.dnes.bg/balkani/2018/10/08/pobeda-za-dodik-djaferovich-i-komshich-v-bosna-i-hercegovina.389898", "text": "Националистическият лидер на босненските сърби Милорад Додик се обяви за победител за поста на сръбския представител в изборите на тричленното председателство на Босна и Херцеговина, предадоха Ройтерс и Франс прес.\n\r\n\"Това е ясна победа и аз обявявам тази победа\" над центриста Младен Иванич, заяви Додик на пресконференция в Баня Лука, столицата на босненските сърби. Той добави, че е спечелил 56 процента от гласовете за поста на сръбския представител в колективното председателство.\n\r\nЗа останалите две места в председателството победа обявиха водещият мюсюлмански кандидат Сефик Джаферович и хърватинът социалдемократ Желко Комшич.\n\r\nОколо 3,5 милиона регистрирани босненски избиратели имаха право на глас в изборите за председателство и парламент вчера, както и за лидери и събрания на двата автономни района - Република Сръбска и Босненско-хърватската федерация.\n                    \n                    \n                \r\nТези избори ще определят дали Босна и Херцеговина ще продължи по пътя към членство в Европейския съюз и НАТО или ще затъне в етнически вражди и разпокъсване, посочва Ройтерс.\n\r\nПроруският националист Додик неведнъж се е обявявал за отцепване на Република Сръбска и за интеграция със Сърбия. Наблюдатели смятат, че той ще се опита да отслаби Босна като член на нейното председателство, добавя Ройтерс, цитирана от БТА.", "date": "2018.10.08", "title": "Победа за Додик, Джаферович и Комшич в Босна и Херцеговина"}
{"url": "https://www.dnes.bg/obshtestvo/2018/10/08/koi-shte-spasi-pazara-na-truda-pensionerite-ni.389895", "text": "Възрастните хора са бъдещето на пазара на труда в България, затова е необходима по-активна политика за тяхното приобщаване и осигуряване на заетост, коментира по БНР директорът на Балканския институт по трудова и социална политика Иван Нейков.\r\n\"Ние се оказахме неподготвени за демографската ситуация, в която се намираме\", изтъкна Нейков, според когото за първи път у нас напускащата пазар работна сила - възрастните, които излизат в пенсия, не може да бъде заместена с млади попълнения. \r\nМладите ги няма, а всяка година 110 хил. души се пенсионират, изтъкна посочи експертът. Затова занапред на хората с бели коси трябва да се гледа като на потенциал, като на важен трудов резерв.\r\n\"Имаме шанс да дадем модели, да дадем примери възрастните хора от бреме да станат капитал\", убеден е Иван Нейков.\r\n ", "date": "2018.10.08", "title": "Кой ще спаси пазара на труда? Пенсионерите ни!"}
{"url": "https://www.dnes.bg/za-da-se-razbirame/2018/10/08/sedmichen-liuboven-horoskop-za-8-14-oktomvri-2018-a.389748", "text": "През втората седмица на октомври ще е важно да намерим баланса във връзката. От друга страна, дълбоко привличане към някого може да се окаже разочароващо или дори катастрофално. Бъдете внимателни при свързването с бивши половинки. Повече за това какво ви очаква според зодията, вижте в любовния ни хороскоп.\r\n\r\nЗа обвързаните представители на зодията това ще бъде ново начало. Изглежда че сте готови да поемете ново ниво на отговорност в живота си заедно, но то няма да дойде и без стрес. Независимо дали става въпрос за дете, за съвместна работа или за закупуване на дом, щастливото събитие може да ви изнерви малко. Не забравяйте, че сте отбор.\r\n\r\n                    \n                    \n                Тези от вас, които се намират във връзка, ще подобрят значително комуникацията с партньора си. Няма да се притеснявате да засегнете теми, в които да покажете своята уязвимост и това е хубаво. Ако има нещо, което ви е тормозело в миналото, сега е момента да се освободите от него. Няма да е лесно, но добрата новина е, че и двамата сте готови да разговаряте.\r\n\r\nОпределено има нови възможности за любов за тези Близнаци, които са необвързани. Всичко това се случва благодарение на новолунието, което попада във вашия сектор на романтиката. Но тук е замесен и Плутон. Това означава, че ако се случи да създадете нова любовна връзка, това може и да е малко трудно. Може да се окаже, че сте твърде обсебени от някого. Не бързайте! За обвързаните представители на зодията може да има новина за очаквано бебе. Честито!\r\n", "date": "2018.10.08", "title": "Седмичен любовен хороскоп за 8 – 14 октомври 2018-а"}
{"url": "https://www.dnes.bg/world/2018/10/08/dilma-rusef-izgubi-vota-za-senator-v-braziliia.389900", "text": "Крайнодесният кандидат за президент на Бразилия Жаир Болсонаро и съперникът му от левицата Фернандо Адад ще се състезават на втория тур на президентските избори на 28 октомври, предаде Ройтерс, като цитира председателя на Върховния изборен трибунал.\n\r\nБолсонаро, който е депутат в бразилския парламент, получава 46,7 на сто от гласовете на вчерашния първи тур от президентските избори, а Адад, бивш кмет на Сао Пауло - 28,4 на сто, съобщи съдията от Върховния изборен трибунал Роза Вебер.\n\n\r\nБолсонаро изрази увереност снощи, че не е избран на първия тур заради проблеми с електронните урни, предаде Франс прес. \r\n\"Сигурен съм, че ако това не беше станало, щяхме да знаем още тази вечер името на президента на републиката\", каза той във видеозапис във Facebook.\n                    \n                    \n                \r\nСоциологическите анкети сочеха преди първия тур, че Болсонаро ще получи 36 на сто от гласовете и наблюдатели прогнозираха, че Адад ще го победи на втория тур. Резултатът от първия тур обаче засилва възможността крайнодесният кандидат да дойде на власт в страна, която не е била управлявана от влиятелна дясна политическа сила след края на военния режим през 1985 г., отбелязва ДПА, цитирана от БТА. Популярността на Болсонаро породи тревоги, че той може да наложи авторитарно управление, подкрепяно от военните.\n\r\nБлизо 147 милиона бразилци имаха право на глас във вчерашните избори за президент, губернатори на 26-те щата, 53 сенатори и 513 депутати.\r\nБившата президентка на Бразилия Дилма Русеф претърпя поражение на изборите за сенатор от щата Минас Жерайс, предаде ТАСС. Тя се класира на четвърто място с 15 на сто от гласовете.", "date": "2018.10.08", "title": "Дилма Русеф изгуби вота за сенатор в Бразилия"}
{"url": "https://www.dnes.bg/notifikacii/2018/10/08/108-sluchaia-na-hepatit-a-v-sofiia-bumyt-otminava.389899", "text": "Хепатит А е заболяване със силна сезонност. Пикът му най-често е октомври-ноември. При хепатита най-важна е хигиената. Бумът вече отмина, намалява заболеваемостта, увери държавният главен здравен инспектор д-р Ангел Кунчев.\n\r\nПри хепатит А вирусът трябва да се погълне, и то в голямо количество, за да имаме заразяване.\n\r\n\"108 бяха случаите в София до края на миналата седмица, като повечето бяха в квартал \"Факултета\", допълни д-р Кунчев пред БНТ.\n\r\nТой обяви, че са закупени 600 дози ваксина, която вече е направена.\r\n\"За 2-милионна София, тези случаи не ги подценявам, но съм убеден, че ще се справим. Ваксината не е задължителна, тя е по избор на родителите. От известно време нямаше голям интерес към конкретната ваксина, до седмица се очаква нов транш с дози\", коментира д-р Кунчев.\r\n                \n                Повечето заболели са на възраст между 2 и 16 години. Заразени деца са регистрирани вече в няколко детски учебни заведения.\r\nВ околните учебни заведения вече допускат ученици само срещу медицински изследвания.\r\nБолестта на мръсните ръце, както още я наричат, може да протече и без клинични симптоми като отпадналост и липса на апетит, това обаче не значи че хората, които са заболели не са носители.", "date": "2018.10.08", "title": "108 случая на Хепатит А в София, бумът отминава"}
{"url": "https://www.dnes.bg/notifikacii/2018/10/08/kitaecyt-hunvei-podade-ostavka-kato-shef-na-interpol.389901", "text": "Интерпол съобщи, че Мън Хунвей, когото Китай обяви, че разследва за нарушения на закона, е подал оставка като президент на международната полицейска организация, предаде Ройтерс.\r\nОставката е била получена в генералния секретариат на Интерпол във френския град Лион и влиза в сила незабавно, се казва в официалното съобщение.\n\n\n\r\nОсвен президент на Интерпол Мън е и заместник-министър на обществената сигурност на Китай. По-рано вчера Централната комисия за проверка на дисциплината при Китайската комунистическа партия съобщи на сайта си, че шефът на Интерпол е разследван по подозрение в нарушение на китайските закони.\r\n                \n                \"Нямаме информация\", каза говорител на френското вътрешно министерство в отговор на молба да коментира съобщението на китайските власти.\r\nЗа изчезването на Мън преди няколко дни алармира неговата съпруга от френския град Лион, където е централата на Интерпол. \r\nПо-късно се появиха съобщения, че той е бил забелязан да заминава от летището на Стокхолм за Китай, припомня БТА.\r\nВ съобщението от централата на Интерпол се добавя, че южнокореецът Ким Йон Ян ще изпълнява временно длъжността президент на Интерпол до избирането на нов, което ще стане на форум на организацията на 18-21 ноември в Дубай. ", "date": "2018.10.08", "title": "Китаецът Хунвей подаде оставка като шеф на Интерпол"}
{"url": "https://www.dnes.bg/notifikacii/2018/10/08/otzvukyt-na-svetovnite-medii-viktoriia-tretiia-ubit-jurnalist-v-es.389904", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУбийството на българския журналист Виктория Маринова предизвика мащабен отзвук в световните медии.\r\n\"Убиха телевизионна журналистка в българския град Русе\", съобщава \"Гардиън\", описвайки изключителната бруталност на престъплението.\r\nBBC също публикува новина за убитата 30-годишна водеща, в която се съобщава, че тя се е занимавала и с журналистически разследвания, предава .\r\nСветовните медии подчертават, че това е третото убийство на журналист в Европейския съюз, който е загубил живота си от 2017 г. насам.\r\n\"Телевизионен журналист е брутално убит в северния град Русе, каза прокуратурата в неделя, за случай, който предизвика международно осъждане\", съобщава и \"Франс прес\".\r\n                \n                Агенцията цитира колеги на Виктория, които признават: \"Ние сме шокирани. Никога не сме получили никакви заплахи - насочени към нея или към телевизията\".", "date": "2018.10.08", "title": "Отзвукът на световните медии: Виктория – третия убит журналист в ЕС"}
{"url": "https://www.dnes.bg/stranata/2018/10/08/viktoriia-marinova-ubita-zaradi-neino-razsledvane-ili-ot-iarost.389906", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазследването на жестоко убитата 30-годишна журналистка от Русе продължава. Властите работят по всички версии. Не се изключва убийството на Виктория Маринова да е свързано с работата и. Към момента, обаче, все още няма задържани и заподозрени за престъплението. \r\nТялото на русенската журналистка беше намерено вчера. Виктория Маринова е била жестоко пребита и изнасилена, а след това е била задушена. Жената е водеща на предаване и административен директор на русенската телевизия.\n\n\n\r\nВ единствения епизод на предаването \"Детектор\", което Виктория поема наскоро, журналистката говори за корупция и злоупотреби с евросредства. Има и интервюта с арестуваните разследващи журналисти от \"Биволъ\". \r\n                    \n                    \n                Към момента няма достатъчно доказателства, които да потвърдят, че жестокото престъпление е било извършено заради епизода на предаването, но версията не се изключва от разследващите органи. \r\n\"Журналистката е водила магазинно предаване преди. Сегашното предаване \"Детектор\" поема наскоро и има само един епизод. В този първи епизод на предаването не се говори за злоупотреби и подобни, а има само интервюта на арестуваните от \"Биволъ\" журналисти\", обясни Богдана Лазарова в предаването \"България сутрин\" по телевизия .\r\nПо думите ѝ има оставено много ДНК, което говори, че престъплението не е било извършено от опитен убиец.\r\n\"Опасно е да си гражданин у нас. Опасно е и да си журналист. В журналистическата гилдия има доста голяма автоцензура. Тази агресия и това, което наблюдаваме, са причинени от усещането за безнаказаност. Затворите са пълни, но с роми и джебчии\", уточни журналистката.\r\nСпоред журналиста Стефан Ташев не трябва да се издават присъди предварително и обществото да се настройва срещу определени хора. \r\n\"И аз не съм съгласен с Facebook, че тази трагедия е факт заради разследванията на убитата. Не трябва партиите да яхват подобни протести. Убийството е извършено с много ярост. Съответно е имало някакво лично отношение. Не трябва да се манипулира общественото мнение, както стана с \"Господари на ефира\", твърди Ташев пред Bulgaria ON AIR. \r\nТой добави още, че смята и се надява, че в близките дни МВР ще си свърши работата и убийството ще се разкрие.\r\nТази вечер ще се проведе бдение в памет на убитата Виктория Маринова. То ще се състои от 18:30 на площад \"Света Неделя\" в София. ", "date": "2018.10.08", "title": "Виктория Маринова – убита заради нейно разследване, или... от ярост?"}
{"url": "https://www.dnes.bg/rusia/2018/10/08/socialnoto-naprejenie-raste-reitingyt-na-putin-spada.389902", "text": "През последната година една пета от жителите на Русия са изгубили доверие във Владимир Путин, пише \"Ведомости\" в коментар за спадналия рейтинг на президента и властта като цяло.\n\r\nОсновна причина според вестника е неотдавнашното вдигане на възрастта за пенсия в страната.\n\r\nПо данни на социологическия център \"Левада\" за по-малко от година доверието към Путин като политик е намаляло с 20 процентни пункта. Преди началото на последната президентска кампания миналия ноември този показател е възлизал на 59, а през септември т. г. - на 39%.\r\nСоциалното напрежение в Русия расте от края на 2017 г., посочва директорът на \"Левада\" Лев Гудков.\r\n\"Кримската еуфория приключи, натрупа се умора от мобилизирането на силите, през последните четири години реалните доходи паднаха с 11-13 на сто, цените продължиха да растат. Освен това бе много силен страхът от голяма война\", пояснява той.\r\n                    \n                    \n                Ситуацията се е влошила по думите му още повече с обявяването на пенсионната реформа през юни 2018 г.\r\n\"Според хората държавата се мъчи да си реши проблемите за сметка на населението, посегнала е на нещо, смятано от хората за тяхна собственост - пенсионните натрупвания\", отбелязва експертът, като изтъква излъганите \"големи очаквания, че Путин ще отмени\" непопулярния закон.\n\r\nПолитологът Дмитрий Орлов обяснява общия спад в доверието към властта в Русия с \"три фактора: структурните социални реформи, неблагоприятното социално-икономическо положение и растящата тревожност. Пенсионната реформа е само една от съставките\", добавя той.\r\nНамалява и доверието в онези проекти на Путин, заради които рязко бе нараснало през 2014 г., подчертава наблюдателят Николай Петров. \r\n\"Успехите в Сирия вече не вдъхновяват хората, не им харесва онова, което става в живота вътре в страната. Рейтингът на президента падна на нивото отпреди Крим\", анексиран от Москва през 2014 г., казва той.\r\nПутин не може да прехвърли отговорността другиму - в известен смисъл той е заложник на положението си като вожд, който решава всичко, ръководи всичко и всичко подобрява, допълва Петров.\r\nСпад в рейтинга на руските власти констатират всички социологически служби, пише \"Ведомости\", цитиран от Би Би Си.\n\r\nРуското общество търси не толкова стабилност, а най-вече промени, казва Валерий Фьодоров, оглавяващ центъра ВЦИОМ.\n\r\n\"Хората подразбират тук икономически подем и разпределение на плодовете от него. У нас обаче не е налице нито едното, нито другото. А правителството разбира под промени вдигане на пенсионната възраст, реформи в образованието и здравеопазването. Сиреч всички са за промени, но ги схващат по различен начин\", додава анализаторът.\n\r\nСпоред цитирано във вестника проучване на ВЦИОМ делът на хората в Русия, според които най-лошото предстои, е нараснал от зимата до лятото на тази година от 37 процента на 50. А делът на убедените, че най-лошото е зад гърба им, е спаднал от 32 на 23 процента, пише БТА.", "date": "2018.10.08", "title": "Социалното напрежение расте, рейтингът на Путин спада"}
{"url": "https://www.dnes.bg/akoshtete-vqrvaite/2018/10/08/ne-slabeete-vypreki-dietite-5-te-prichini-za-tova.389747", "text": "Тренирате редовно. Свикнали сте да не нарушавате рутината, освен това упорито спазвате хранителен режим. А резултатите са оскъдни или изобщо ги няма. Какво по-демотивиращо от това!\r\nТочно в такива моменти човек си казва, че няма смисъл да се мъчи. Явно природата му е отредила да е с наднормено тегло.\r\nТова не е така. Просто има голяма вероятност да грешите някъде в изпълнението на плана за постигане на мечтаната фигура.\r\nКои са грешките, които може би допускате?\r\n\r\nНе ви се е сторило. Точно това искахме да кажем. Намаляването на калориите и видовете хранителни вещества, които приемате, може да е в основата на затрудненията в редукцията на мазнините.\r\n                    \n                    \n                Когато следвате определена диета, макар и не толкова драстична, вие намалявате общия прием на калории за деня. Това автоматично кара тялото да навлезе в режим на пестене на енергия, за да се запаси за евентуален период на глад.\r\nПо този начин вместо освобождаване на енергия се трупат излишни мазнини.\r\nНе демонизирайте храната. Яжте полезни храни, изпълнени с протеини, ненаситени мазнини и въглехидрати.\r\n\r\nПропускането на хранене не решава проблемите с теглото, само ги усложнява. Разпределете приема на храна на няколко порции, например 5. Създайте си навик да хапвате често, но по малко, като избягвате пакетирани храни, тестени изделия от бяло брашно, сладкиши.\r\nКогато похапвате често през деня, метаболизмът се поддържа активен, а нивата на кръвната захар остават стабилни.\r\n", "date": "2018.10.08", "title": "Не слабеете, въпреки диетите. 5-те причини за това"}
{"url": "https://www.dnes.bg/balkani/2018/10/08/sled-provala-na-referenduma-rumyniia-otkaza-omrazata.389907", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПровал на двудневния референдум за семейството, който се проведе в Румъния през уикенда. Причината e изключително ниската избирателна активност – едва 20% при необходими минимум 30%, за да бъде признато допитването, предава .\r\nРумънците трябваше да решат дали да се промени Конституцията, за да се посочи изрично, че бракът е съюз между мъж и жена, а не между съпрузи, каквато е дефиницията, приета през 1991 година.\n\n\n\r\n\"Румънците отказаха да бъдат разделени и да се мразят един друг\", доволни са много румънци.\r\n                    \n                    \n                Нещо повече - румънците отхвърлиха намесата на църквата в светските дела на държавата, допълва един румънец.\r\nРешението за организиране на допитването беше взето, след като гражданското движение \"Коалиция за семейството\" събра подписите на 3 милиона души и внесе инициативата в парламента, а Конституционният съд даде зелена светлина за планираната промяна в конституцията.\r\nРезултатът от проваления референдум радва много хора.\r\n\"Няма такова нещо като традиционно семейство - има семейство и това е всичко! Храната е традиционна, не и семейството!\", казват някои румънци.\r\nЗаедно с кампанията на вносителите вървеше и такава, призоваваща за бойкот на референдума.\r\nРумъния и в момента не признава гей браковете и такава поправка е безсмислена, твърдяха опоненти на допитването.", "date": "2018.10.08", "title": "След провала на референдума: Румъния отказа омразата!"}
{"url": "https://www.dnes.bg/sofia/2018/10/08/chasti-ot-sofiia-ostavat-bez-voda-na-9-oktomvri.389913", "text": "На 09 октомври 2018 г. (вторник), във връзка с реконструкция на уличен водопровод на ул. „Мировско шосе“ с. Мировяне , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nс. Мировяне.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред пощата.\n\r\nНа 09 октомври 2018 г. (вторник), във връзка с монтаж на пожарен хидрант на ул. „Самоковски път“ с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Самоковски път“, ул. „Люляк“, ул. „Янко Панайотов“, ул. „Еделвайс“, ул. „Цветна градина“, ул. „Бузлуджа“ .\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цветна градина“ ъгъла с ул. „Бузлуджа“.\n\r\nНа 09 октомври 2018 г. (вторник), във връзка с монтаж на водомер  на ул. „Хемус“ жк. „Гео Милев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nул. „Хемус“, бл. 61, бл. 62, бл. 63 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл.62.\n\r\nНа 09 октомври 2018 г. (вторник), във връзка с подмяна на спирателен кран  на ул. „Елемаг“ жк. „Изгрев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nбл. 306, бл. 308, бл. 309 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл.308.\n\r\nНа 09 октомври 2018 г. (вторник), във връзка с монтаж на водомер  на ул. „Мала планина“ жк. „Лозенец“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. „Мала планина“, бл. 117, бл. 119 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 117 и бл. 119.\n\r\nНа 09 октомври 2018 г. (вторник), във връзка с подмяна на сградно водопроводно отклонение на ул. „Юндола“ кв. „Подуене“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Юндола“ №19 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Юндола“ №19.\n\r\nНа 09 октомври 2018 г. (вторник), във връзка с подмяна на сградно водопроводно отклонение на ул. 14 с. Долни Богров, се налага спиране на водоподаването от 09:30 до 16:00 часа на клиентите на „Софийска вода”, живеещи в района на:\r\nул. 20, ул. 1, ул. 10, ул. 16, ул. 14, ул. 15 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 14 ъгъла с ул. 10.\n\r\nНа 09 октомври 2018 г. (вторник), във връзка с изграждане на сградно водопроводно отклонение на ул. 697 кв. „Овча купел“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. 697  от ул. „Маестро Кънев“ до ул. „Камелия“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Камелия“ ъгъла с ул. 697.\n\r\nНа 09 октомври 2018 г. (вторник), във връзка с подмяна на сградно водопроводно отклонение на ул. „Враня“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на:\r\nул. „Враня“ .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Враня“ ъгъла с ул. „Христо Ботев“.\n\r\nНа 09 октомври 2018 г. (вторник), във връзка с изграждане на сградно водопроводно отклонение на ул. „Дъга“ вилна зона „Горна баня“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Велик завет“, ул. „Пладнище“, ул. „Дъга“, ул. „Маркова баня“, ул. „Буен поток“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кристал“ ъгъла с ул. „Пладнище“.\n\r\nНа 09 октомври 2018 г. (вторник), във връзка с изпълнение на инвестиционен проект за реконструкция на уличен водопровод на бул. „Илиянци“ жк. „Военна рампа“ , се налага спиране на водоподаването от 09:00  до 21:00 часа на клиентите на „Софийска вода”, живеещи в района на:\r\nул.“ Първа Българска армия“ от бул. „Илиянци“ до ул. „проф. Иван Георгов“\r\nул. „Павел Бобеков“, ул. „Шлосер“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци “ ъгъла с ул. „проф. Иван Георгов“.\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\r\nНа 09 октомври 2018 г. (вторник), във връзка с пресвързване на уличен водопровод на ул. „Асен Йорданов“ кв. „Кръстова вада“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Асен Йорданов“ от ул. „Ген. Иван Колев“ до бул. „Черни връх“, ул. 488.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ ъгъла с ул. „Асен Йорданов“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.08", "title": "Части от София остават без вода на 9 октомври"}
{"url": "https://www.dnes.bg/notifikacii/2018/10/08/vtora-zaguba-za-voleibolistkite-ni-rusiia-ni-otupa-s-3-1.389911", "text": "Женският национален отбор отстъпи на Русия с 1:3 (21:25, 20:25, 25:23, 19:25) във втория си мач от група \"F\" на Световното първенство по волейбол в Япония.\r\n\"Не бяхме пределно концентрирани на игрището и не взехме правилните тактически решения. Надявам се, че този мач ще бъде от полза за тима в бъдеще и че ще можем да използваме натрупания опит през следващата година\", заяви след срещата селекционерът ни Иван Петков.\r\nСледващият мач за волейболистките е на 10 октомври, сряда, срещу Тайланд. \r\nСрещата в Осака започва в 7:25 часа сутринта българско време.\r\nТова е втора загуба за момичета ни, които вчера паднаха от отбора на САЩ с разгромното 3:0.\r\nС тази втора загуба, загубихме и теоретични шансове за призово класиране на световното.", "date": "2018.10.08", "title": "Втора загуба за волейболистките ни. Русия ни отупа с 3:1"}
{"url": "https://www.dnes.bg/za-da-se-razbirame/2018/10/08/strah-ot-letene-sys-samolet-eto-kak-da-se-spravite.389746", "text": "Авиофобията е много често срещана. Страхът от летене пречи на доста хора да се отпуснат и да прекарат времето си във въздуха по приятен начин. Модерният авиотранспорт се разширява с всяка изминала минута. Това дава възможност за непрекъснатото му усъвършенстване и подобряване не само на комфорта на пътниците, но най-вече на безопасността.\r\nВъпреки че много хора знаят това, те продължават да се страхуват по време на полет. Този страх е наистина базов, защото като човешки същества сме свикнали да се чувстваме най-сигурни, когато сме стъпили на земята.\r\nИнтересното е, че всеки ден се качваме на автомобила си по няколко пъти и то без да се замисляме за опасността, която наземните пътища и другите шофьори крият.\r\n                    \n                    \n                Статистиките говорят, че многократно повече хора губят живота си при катастрофи с наземен транспорт, отколкото с въздушен.\r\nВъпреки че знаят това, някои хора просто не могат да спрат да се паникьосват, когато се качат в самолет, камо ли ако той влезе в турбулентна зона.\r\n\r\n\r\nПреценете къде се чувствате най-спокойни – откъм пътеката, в средата или до прозореца. Анализирайте миналия си опит и решете на кое място сте пътували най-приятно. Някои хора са по-спокойни, ако са в близост до аварийните изходи. Други предпочитат да са по-близо до кабинния екипаж.\r\nКевин Кели, капитан първи ранг от американските авиолинии споделя пред rd.com, че според неговия опит много хора се чувстват по-добре, когато летят максимално близо до пилотската кабина. Мисълта, че са близо до водачите на самолета ги кара да се успокояват.\r\nДруг фактор според него е по-малкото друсане при завои и турбуленция в предната част на самолета. Откъм опашката маневрите се усещат по-настойчиво.\r\nРазбира се, ако имате възможност купувайте си билет в първа класа. Местата в първа класа включват допълнителни одеяла, възможности за развлечение и осигуряване на максимален комфорт по време на полет, които помагат.\r\n", "date": "2018.10.08", "title": "Страх от летене със самолет? Ето как да се справите!"}
{"url": "https://www.dnes.bg/eu/2018/10/08/cheshkiiat-prezident-tvyrd-90-ot-romite-ne-rabotiat.389908", "text": "Чешкият президент Милош Земан отказа да се разграничи от твърдението си, че 90 процента от ромите в Чехия не работят, предаде Ройтерс.\n\r\nПротивопоставянето на Земан с ромското малцинство започна преди две седмици, когато президентът заяви, че въпреки неприязънта си към бившия комунистически режим той поне е карал ромите да работят, припомня агенцията.\n\r\nДумите на Земан провокираха критика, включително и от роми, които качиха в социалните мрежи стотици снимки как работят и призоваха президента да се извини. Той отказа и изтъкна, че снимките са на тази една десета част от ромите, които наистина работят.\n\r\n\"Заявих ясно, че оценявам десетте процента роми, които работят\", посочи Земан в отговор на въпрос на зрител ром по време на интервю, излъчвано на живо в чешки уебсайт вчера.\n                    \n                    \n                \r\n\"Не забравяйте, ако искате да сте солидарен с етническата си група, тези 90 процента, които не работят, защото те освен всичко друго влияят и на децата си\", каза президентът.\n\r\nТвърдението на Земан не е подкрепено със статистика. Чешката неправителствена организация \"Ромеа\" определи изказванията му като обидни, а Европейският център за правата на ромите в Будапеща ги нарече расистки.\n\r\nСпоред годишния доклад за ромите, одобрен от чешкото правителство през август, в края на 2017 г. броят на живеещите в Чехия роми е 240 000 души, като половината от тези хора са считани за \"социално изключени\".\n\r\nТерминът се използва за хора, живеещи на места, където е трудно да си намериш работа, които често също така имат и сериозни дългове.\n\r\nВ доклада се посочва, че ромското население се сблъсква със силни пречки в социалния живот, най-вече заради предразсъдъците, които не позволяват на ромите да си намерят работа или подходящо жилище.\n\r\nСпоред друг доклад към края на август общият брой на безработните в Чехия е 230 000 души.\n\r\nМилош Земан не е първият чешки политик, който засяга темата за безработицата сред ромите. На сегашния премиер Андрей Бабиш му се наложи да се извини за свои думи, казани през 2016 г., когато беше още министър на финансите, че чешки роми били изпратени в концентрационен лагер през Втората световна война, защото отказали да работят.\n\r\nВ Европа сега живеят около 11 милиона роми, по-голямата част от които в Румъния, България, Унгария и Испания, отбелязва Ройтерс, цитирана от БТА.\r\n ", "date": "2018.10.08", "title": "Чешкият президент твърд: 90% от ромите не работят"}
{"url": "https://www.dnes.bg/politika/2018/10/08/sled-incidenta-s-jenata-na-siderov-svyrshi-li-si-rabotata-mvr.389909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТежки упреци към работата на МВР, премиера и министър Младен Маринов. Искане за оставка на вътрешния министър и смяната му с човек от партия \"Атака\". Това е реакцията на лидера на \"Атака\" Волен Сидеров, афектиран от пътния инцидент в София между съпругата му Деница и суданец.\n\n\n\r\nСлед катастрофата на мястото пристига журналистът и депутат от 43-ото Народно събрание Димитър Байрактаров.\r\n\"Получих информация, че някъде нещо се е случило. Звъннах на Сидеров, попитах го наистина ли нещо се случва, той каза, че ситуацията е много сериозна. Обадих се на моя партньор в предаването Николай Бареков\", започна разказа си Байрактаров.\r\n                    \n                    \n                По думите му скандалът е по-голям, защото в него участва невръстното дете на Волен Сидеров. Защо никой не казва защо Сидеров е толкова емоциално засегнат? Невръстно дете, което никой не пита как се чувства, настоя журналистът.\r\nПред  Байрактаров посочи, че въпросният суданец има военна подготовка и вероятно е участвал в гражданската война в Судан.\r\n\"Действията на МВР бяха абсолютно неадекватни. Имаше ясни доказателства и показания на хора, че суданецът не е бил сам. С него е имало и други хора, които са избягали. Тези други хора дали не са нелегално пребиваващи терористи? Дали не са хора, които са имали в себе си оръжие и са преследвали друга цел?\", коментира той.\r\nДимитър Байрактаров подчерта, че първо би поискал оставката на вицепремиера по сигурността Красимир Каракачанов, тъй като той е пряко отговорен.\r\nПо думите му Волен Сидеров има пълно основание да бъде недоволен като гражданин.", "date": "2018.10.08", "title": "След инцидента с жената на Сидеров: Свърши ли си работата МВР?"}
{"url": "https://www.dnes.bg/stranata/2018/10/08/velosipedist-pometen-ot-mercedes-v-asenovgrad.389920", "text": "36-годишен велосипедист е убит на пътя в Асеновград.\r\nМъжът е бил блъснат от 59-годишен шофьор на \"Мерцедес\", съобщават от \"Фокус\".\r\nСигналът за пътния инцидент е бил получен малко преди 8:00 ч. днес. \r\nПо първоначална информация велосипедистът е блъснат на ул. \"Цар Иван Асен II\". Починал е на път за болницата. \r\nПричините около ПТП-то се изясняват. На място работят екипи на полицията.", "date": "2018.10.08", "title": "Велосипедист пометен от \"Мерцедес\" в Асеновград"}
{"url": "https://www.dnes.bg/sofia/2018/10/08/priz-vechen-remont-remont-na-remonta-na-remonta-na-grafa.389912", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТова лято цяла София беше запушена заради поредица от ремонти, най-амбициозният от които в центъра на града - изцяло подменяне на ВиК инсталация, трамвайните релси по ул. \"Граф Игнатиев\", площада пред църквата \"Св. Седмочисленици\"...\r\nПо всичко изглеждаше, че столичани ще се радват на една красива и обновена градска среда. Затова и гражданите бяха склонни да преглътнат горчивата буца, която засядаше в гърлото при всяко попадане в километрично задръстване.\r\nРемонтът би трябвало в момента да е във финалния си етап. Мащабната реконструкция трябва да приключи до началото на ноември. Почти готовия и обновен център на София, обаче, никак не изглежда толкова бляскаво, колкото беше обещано. И гражданите изразиха своето възмущение.\n\n\n\r\n                    \n                    \n                Заради новия площад пред църквата \"Св. Седмочисленици\" и плочите, които бяха поставени, социалните мрежи бяха буквално взривени от колажи и коментари, заради кичът, който кара градинката пред храма да изглежда като под на баня.\r\nСамо няколко дни преди това от \"Спаси София\" бяха публикувани снимки на почти приключилия ремонт на ул. \"Граф Игнатиев\", на който ясно се вижда как фирмата изпълнител си е \"оставила ръцете\".\r\nОще преди да е завършил, ремонтът по \"Граф Игнатиев\" се оказа с поредица от дефекти. А вече започна и ремонт на ремонта. По обекта се работи от 5 месеца, а вложените средства възлизат на малко над 20 млн. лева.\r\nИ гражданското недоволство постепенно се увеличи. Стигна се до протести, а по време на гражданското недоволство имаше дори задържан, опитал се да нахлуе в сградата на Столичната община.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСега, заради възмущението от некомпетентно изпълнения ремонт, от Столичната община извършват пренареждане на плочи. Или иначе казано – ремонт на ремонта. И така се затваряме в един омагьосан кръг на ремонтите, от който само Бог знае има ли излизане.\r\nОбщинският съветник на ГЕРБ Зафир Зарков заяви, че са благодарни на гражданите, които са изразили мнение и са взели участие по темата, тъй като именно така се решават проблемите – чрез диалог.\r\nПо думите му, обаче посредством това определени политически сили са се опитали да провокират вълна от недоволство.\r\nВъпросите, обаче, си стоят. Кога ще има изцяло завършен, обновен център на София и ще се радват ли най-накрая жители и гости на столицата на една обновена и приятна градска среда?\r\nДали и колко големи санкции ще има към фирмата изпълнител? Щеше ли изобщо да има ремонт на ремонта, ако гражданското общество не се беше надигнало?\r\nИзпълнител на проекта за обновяване на \"Граф Игнатиев\" и градинката пред храма \"Свети Семочисленици\" е фирма \"Джи Пи Груп\". Тя трябва да приключи с ремонта до началото на май 2019 г. или за 300 дни, както е записано в договора. А всеки един ден забавяне ще струва на изпълнителя 240 хиляди лева.\r\nОт \"Джи Пи Груп\" отбелязаха, че все още не са приключили с нито една от зоните, на които е разделен обектът. Столичната община излезе със сходна позиция.\r\nПред  общинският съветник от БСП Иван Таков бе категоричен, че основният проблем с ремонтите в столицата е липсата на контрол от страна на отговорните лица и институции.", "date": "2018.10.08", "title": "Приз \"Вечен ремонт\": Ремонт на ремонта на ремонта на \"Графа\""}
{"url": "https://www.dnes.bg/stranata/2018/10/08/10-godishno-v-bolnica-blysna-go-kola-v-aitos.389924", "text": "10-годишно дете е блъснато от лек автомобил в Айтос, съобщиха от полицията в Бургас.\r\nСигналът за инцидента е подаден на 6 октомври следобед.\r\nДетето е карало велосипед и е навлязло в кръстовището на ул. \"Арабаконак\" и ул. \"Бяло море\". \r\nТо е било без предимство и това довело до сблъсък с лек автомобил \"Форд Галакси\", управляван от 46-годишен мъж.\r\nДетето е със счупен десен крак и без опасност за живота, настанено е за лечение в УМБАЛ - Бургас.", "date": "2018.10.08", "title": "10-годишно в болница, блъсна го кола в Айтос"}
{"url": "https://www.dnes.bg/snimka-na-denia/2018/10/08/slynchev-vtornik-gradusite-stigat-do-24.389931", "text": "Хубавото и слънчево време ще продължи и във вторник, сочи  на НИМХ-БАН.\n\r\nПрез нощта ще бъде ясно и почти тихо. Сутринта на места в низините и котловините ще се образува ниска слоеста облачност или мъгла. \n\r\nПрез деня ще е слънчево. До обяд ниската облачност ще намалее, а видимостта ще се подобри. Ще духа слаб, в източните райони до умерен североизточен вятър. Преобладаващите минимални температури ще са между 3 и 8 градуса, дневните - предимно между 19-24 градуса.\n\r\nНад Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максимални температури на въздуха 19-21 градуса. Температурата на морската вода е 20-21 градуса. Вълнението на морето ще бъде 2-3 бала.\n                \n                \r\nНад планините също ще е слънчево. Ще духа слаб до умерен вятър от изток-североизток. Максимална температура на височина 1200 метра около 15 градуса, на 2000 метра около 9 градуса.\n\r\nВ сряда и четвъртък над по-голямата част от страната ще бъде предимно слънчево. Ще има и временни увеличения на облачността, през втория ден в Югоизточна България ще превали слаб дъжд. \n\r\nСутрин на места в низините и котловините, с по-голяма вероятност в източната половина от страната и покрай Дунав, ще има условия за ниска облачност или мъгла. В нощните часове и рано сутрин ще бъде тихо, а денем ще духа слаб, в Източна България - до умерен североизточен вятър. \n\r\nПреобладаващите минимални температури ще са между 5 и 10 градуса, максималните - предимно между 19-24 градуса.", "date": "2018.10.08", "title": "Слънчев вторник, градусите стигат до 24"}
{"url": "https://www.dnes.bg/stranata/2018/10/08/topkriminalisti-zavardiha-ruse-treti-den-tyrsiat-ubieca-na-viktoriia.389949", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТоп криминалисти от София работят по разкриване на жестокото убийство на русенската журналистка Виктория Маринова. Все още няма задържан за престъплението.\r\nКъм момента се проверява целия криминален контингент, за който има сведения, че е склонен да извършва подобен тип престъпления.\r\nПродължава и работата по установяване на лица, които биха могли да се явят като свидетели в хода на разследването.\n\n\n\r\nКъм момента се проверява видеонаблюдението в целия град. Разследващите работят по всички версии. Една от тях е, че телевизионната водеща Виктория Маринова е била убита заради пилотния епизод на предаването \"Детектор\", в което журналистката говори за корупция и злоупотреба с евросредства.\r\n                    \n                    \n                Към този момент криминалистите не изключват напълно вероятността жестокото престъпление да е извършено заради работата на Маринова, но на по-късен етап е възможно тази версия да отпадне, заявяват разследващите.\r\nПрипомняме, че тялото на 30-годишната Виктория Маринова беше намерено в събота , а мястото, където журналистката е била пребита, изнасилена и задушена, се ползва основно за бягане и разходки. Досега там не са извършвани подобни жестоки престъпления.\r\nНа цялата зона се правят огледи, а предстои да бъдат поставени и камери за видеонаблюдение навсякъде.\r\nПолицията и местните власти призовават хората, които имат информация, да помогнат за изясняване на случая в хода на разследването.\r\nДовечера от 18:30 ч. ще има бдение за Виктория на площад \"Света Неделя“ в София и пред Паметника на свободата в Русе.", "date": "2018.10.08", "title": "Топкриминалисти завардиха Русе! Трети ден търсят убиеца на Виктория"}
{"url": "https://www.dnes.bg/tenis/2018/10/08/viki-tomova-s-letiasht-start-na-turnira-v-honkong.389955", "text": "Виктория Томова се класира за втория кръг на турнира по тенис в Хонконг, след като на старта на надпреварата се наложи над Далила Якупович с 6:3, 2:6, 7:6. \r\nСловенката е 81-ва в световната ранглиста и до този момент бе печелила единствената среща между двете - на турнир в Лагос през 2012 година.\r\nВъв втори кръг българката ще играе срещу победителката в срещата между Йелена Остапеко и Кристина Кучова.\r\nТомова влезе в основната схема на турнира като \"щастлива губеща\" на мястото на Леся Цуренко.", "date": "2018.10.08", "title": "Вики Томова с летящ старт на турнира в Хонконг"}
{"url": "https://www.dnes.bg/notifikacii/2018/10/08/pak-agresiia-myj-prebi-slujitelka-na-kazino-v-smolian.389923", "text": "Служителка в казино в Смолян стана жертва на побой, съобщават от Областната дирекция на МВР.\r\nСигналът за нападението е подаден на 6 октомври в РУ - Смолян от 36-годишна жена от село Катраница, област Смолян.\r\nТя съобщила за това, че около 20:00 часа същия ден, при изпълнение на служебните си задължения като крупие в казино, намиращо се в град Смолян, ѝ е нанесен побой от 52-годишен мъж.\r\nНападателят е задържан за 24 часа, служители на РУ - Смолян изясняват случая.", "date": "2018.10.08", "title": "Пак агресия! Мъж преби служителка на казино в Смолян"}
{"url": "https://www.dnes.bg/notifikacii/2018/10/08/viktoriia-marinova-ubita-zaradi-rabotata-i-blizkite-i-ne-viarvat.389959", "text": "Близки и колеги на Виктория Маринова не смятат, че мотивът за убийството й е свързан с работата й. По думите й тя никога не се занимавал с разследваща журналистика.\r\nСпоред близки на семейството полицията има вече заподозрян за зверското убийство на тв водещата, което потресе Русе, пише \"\".\r\nВиктория Маринова е била убита в интервала между 11.30 - 12.30 часа в събота. Тогава журналистката за последен път е прегледала своя телефон, гласи информация на семейството от телефонната компания.\n\n\n\n\r\nАпаратът, ключовете от автомобила й, очилата и част от дрехите й, са били откраднати от убиеца.\r\n                \n                Виктория Маринова поема управлението на русенската телевизия TVN преди няколко месеца след развода си със Свилен Максимов, който е собственик на телевизията, както и на интернет оператор. \r\nСпоред близки тя е запазила добрите си отношения с бившия си съпруг, като се редували кой да гледа дъщеря им, виждали се редовно. След развода Виктория заживяла сама в Русе. \r\nМаксимов дори помогнал на бившата си жена, когато тя пожелала да се запознае с журналистиката и я пратил да се обучава. \r\nВиктория е водила свое светско предаване \"Подиум\" в телевизията. От началото на септември то било прекръстено на \"Детектор\" и започнало да се занимава и със социални теми. \r\nВиктория е обичала да се занимава и с благотворителност и е известна с тази си дейност в Русе.\r\nПрипомняме ви, че трупът на тв водещата бе открит в събота малко след 14:15 часа, като сигналът за зловещата находка подал гражданин, който се разхождал по крайбрежната алея на Дунав.\r\nНазначена е експертиза, която да установи последните контакти на Виктория по телефона и чрез компютъра й. По първоначални данни смъртта на тв водещата е настъпила от удари по главата и удушаване.", "date": "2018.10.08", "title": "Виктория Маринова – убита заради работата й? Близките й не вярват"}
{"url": "https://www.dnes.bg/world/2018/10/08/obisk-v-sauditskoto-konsulstvo-v-istanbul-zaradi-izcheznaliia-jurnalist.389961", "text": "Турция е поискала разрешение за обиск в консулството на Саудитска Арабия в Истанбул във връзка с изчезването на саудитския журналист и дисидент Джамал Кашоги, съобщи турската частна телевизия СиЕнЕн-Тюрк.\n\r\nЗаместник-министърът на външните работи на Турция Седат Йонал е повикал вчера в министерството посланика на Саудитска Арабия в Турция, пред когото е настоял за пълно сътрудничество в процеса на разследване.\n\r\n59-годишният Кашоги е в неизвестност от 13:00 часа на 2 октомври, когато влязъл в консулството на Саудитска Арабия в Истанбул. Има подозрения, че той изобщо не е напускал комплекса.\n\r\nКашоги е саудитски журналист, чуждестранен кореспондент, редактор и коментатор.\n                    \n                    \n                \r\nЖурналистът е пишел за в. \"Вашингтон пост\" статии, в които критикува престолонаследника на Саудитска Арабия.\n\r\nСаудитският престолонаследник принц Мохамед бин Салман заяви преди дни, че е готов да разреши на Турция да претърси саудитското консулство в Истанбул, пише БТА.\n\r\n ", "date": "2018.10.08", "title": "Обиск в саудитското консулство в Истанбул заради изчезналия журналист"}
{"url": "https://www.dnes.bg/balkani/2018/10/08/obviniha-tri-bylgarski-momcheta-za-pojar-na-krit.389934", "text": "Трима непълнолетни български граждани са разследвани за участие в причиняването на пожар в община Виано на остров Крит, съобщава \"Прото тема\".\r\nТримата са били задържани, докато са се опитвали да запалят умишлено втори пожар и след като им е било повдигнато обвинение, са били освободени с ограничителни мерки.\r\nСпоред сведенията на местни жители непълнолетните българи са се опитали да запалят пожар край пътя по времето, когато в района вече е горял друг пожар, който обаче не ги е застрашавал.\r\nПолицията се е намесила незабавно и ги е предала на противопожарните служби, които са прехвърлили случая на прокуратурата в Ираклион. След като на трите момчета е било повдигнато обвинение за опит за палеж, те са били освободени, като са им били наложени ограничителни мерки, пише БТА.", "date": "2018.10.08", "title": "Обвиниха три български момчета за пожар на Крит"}
{"url": "https://www.dnes.bg/akoshtete-vqrvaite/2018/10/08/ne-e-sluchaino-che-se-izbrahme-zlatka-kym-djizysa.389940", "text": "Златка Райкова се обясни в любов на бившия национал Благой Георгиев. Тя публикува снимка в Instagram, на която двамата са в автомобил и написа: \"Ние се избираме един друг не случайно! Ние срещаме само тези, които вече живеят в нашето подсъзнание!!!\".\r\nВ началото двамата криеха връзката си, тъй като не качваха общи снимки, но феновете ги засичаха заедно на различни места, например на почивка във Велинград, и тайната бързо бе разкрита. \r\nИнтересното е, че само преди няколко месеца Русата Златка получи предложение за брак по време на участие в предаване и прие.\r\nГодежът между нея и ММА боеца Георги Валентинов обаче бързо беше развален.\r\n", "date": "2018.10.08", "title": "Не е случайно, че се избрахме: Златка към Джизъса"}
{"url": "https://www.dnes.bg/balkani/2018/10/08/bivsh-makedonski-vytreshen-ministyr-s-prisyda-6-godini.389963", "text": "Бившият министър на вътрешните работи на Република Македония Гордана Янкулоска получи присъда от шест години затвор за купуването на луксозен мерцедес С 600, за който специалната прокуратура повдигна обвинение в делото, известно като \"Танк\", съобщи МИА.\r\nПрисъдата бе произнесена днес по обед в Наказателния съд от председателката на съдебния състав Добрила Кацарска. На произнасянето на присъдата не присъства Янкулоска, която има тримесечно бебе, а само нейните адвокати и представители на специалната прокуратура.\n\r\nПроцесът на Янкулоска, който се водеше отделно заради нейната бременност, започна към края на август, след като тя роди.\n                    \n                    \n                \r\nВ делото \"Танк\" преди това бяха осъдени бившият премиер Никола Груевски на две години затвор и бившият помощник министър в МВР Гьоко Поповски на 6,6 години затвор за купуване на брониран Мерцедес С600 Гард на стойност 600 хиляди евро. \n\r\nДвамата обжалваха решението в Апелативния съд, който в петък съобщи, че жалбата на Груевски е отхвърлена, а присъдата на Гьоковски бе намалена на четири и половина години затвор, припомня БТА.\r\n ", "date": "2018.10.08", "title": "Бивш македонски вътрешен министър с присъда 6 години"}
{"url": "https://www.dnes.bg/akoshtete-vqrvaite/2018/10/08/mihaela-fileva-shtedra-kym-mama-kupi-i-kyshta.389937", "text": "Михаела Филева зарадва майка си с щедър подарък. Това разкри звездата чрез публикация в Instagram преди няколко дни.\r\nПевицата призна, че е прекарала цял ден в родния си град - Велико Търново. Но освен, че се е наслаждавала на красивите гледки и е отделила време за майка си, Михаела е купила къща.\r\nЕто какво написа тя: \"Днес съм най-щастливата дъщеря на света! Прекарах целия ден в родния си град - Велико Търново, с жената, която обичам най-много и която е основният виновник да съм човека, който съм днес. Говорихме си, смяхме се, спомняхме си и сбъднах една от най-големите си мечти - купих къща на мама. Благодаря ти за всичко, най-доброто тепърва предстои! Обичам те!\".\r\n \r\n", "date": "2018.10.08", "title": "Михаела Филева щедра към мама, купи й... къща"}
{"url": "https://www.dnes.bg/temida/2018/10/08/hod-na-deloto-ivancheva-vaklin-otricha-pokazaniiata-i.389966", "text": "\n\r\nВ специализирания наказателен съд започна делото срещу бившия кмет на кв. \"Младост\" Десислава Иванчева, заместника й Биляна Димитрова и бившия зам.-кмет Петко Дюлгеров. Тримата са подсъдими за подкуп.\r\nПри акция през април тримата бяха арестувани на различни места в София, като в тях имаше белязани пари. Обвинението твърди, че парите били, за да се придвижи разрешително за строеж в \"Младост\".\r\nПреди началото на съдебното заседание строителният предприемач Александър Ваклин отрече част от твърденията на Десислава Иванчева.\n\n\n\r\nВаклин отрече да познава Бойко Борисов и Цветан Цветанов и беше категоричен, че дори не ги е виждал на живо, пише БТА.\r\n                    \n                    \n                Бизнесменът се оплака, че все още не е получил парите, които е дал за осъществяването на акцията. Белязаните банкноти още били в разследващите.\r\nКолкото до строежа в кв. \"Младост\", Ваклин обясни, че документите все още са по инстанциите.\r\nБизнесменът заяви, че не бил склонен да дава пари в случаи като този, но пък и такива предложения не бил имал. Той заяви, че не се притеснява от делото.\r\nПред съда показания дават различни свидетели. Първа бе Галя Димитрова, подчинена на Ваклин. Тя обясни как се е движила преписката на бизнесмена по отношение на строежа.\r\n ", "date": "2018.10.08", "title": "Ход на делото \"Иванчева\", Ваклин отрича показанията й "}
{"url": "https://www.dnes.bg/balkani/2018/10/08/analizator-skopie-novata-ruska-krepost-na-balkanite.389947", "text": "Скопие е новата руска крепост на Балканите и Кремъл се надява, че Република Македония ще стане новата Република Сръбска, смята американският анализатор Януш Бугайски. \n\r\nАко се блокира пътят на Р епубликаМакедония в западните институции, в целия регион ще нарасне националното напрежение. Кремъл ще вложи допълнителна енергия, за да наруши крехките демократични постижения в Западните Балкани, правейки НАТО и Европейския съюз още по-недостижими, казва Бугайски в интервю за черногорския вестник \"Победа\".\n\n\n\r\nБугайски, който е добър познавач на ситуацията на Балканите и е работил за редица американски организации и правителствени агенции, добавя, че договорът за промяна на името с Гърция е под заплаха заради слабото участие в референдума, а с това и процесът на евроатлантическата интеграция на страната.\n                    \n                    \n                \r\nАко договорът не получи необходимата подкрепа, страната ще бъде подложена на етническа радикализация, регионална нестабилност и руска намеса. Единственото спасение за премиера Зоран Заев биха били предсрочни избори през ноември, което също така ще бъде рисков ход, тъй като националистите са окуражени от неуспешния референдум, каза той.\n\r\nМакар президентите на Сърбия и Косово Александър Вучич и Хашим Тачи да са съгласни с промени на границата, Бугайски смята, че някои лидери на албанците от Република Македония и Косово виждат шанс за допълнителна хегемонизация и териториални промени.\n\r\n\"Национализмът и сепаратизмът ще направят страната уязвима на руско влияние. Москва вижда в Македония крепост за своята борба против ЕС и НАТО и се надява, че ще може да направи от нея нова Република Сръбска\", казва Бугайски, цитиран от БТА.\r\n ", "date": "2018.10.08", "title": "Анализатор: Скопие – новата руска крепост на Балканите"}
