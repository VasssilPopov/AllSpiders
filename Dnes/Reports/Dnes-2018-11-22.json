{"url": "https://www.dnes.bg/obshtestvo/2018/11/22/luksyt-i-mizeriiata-integraciiata-i-segragaciiata-v-sliven.394404", "text": "\"За последните няколко години населението на сливенския квартал \"Надежда\" почти се е удвоило. През 2011 година в тази част на града са живели близо 12 000 души.  А днес - между 20 000 и 25 000.\" Така започва обширен репортаж от Сливен за проблемите на хората от \"Надежда\", публикуван от френското списание \"Le Taurillon\" (taurillon.org). Той е препечатан и от германския портал treffpunkteuropa.de. \n\r\nАвторката на статията Ариа Рибиреас пише: \"Кварталът е опасан с дълга тухлена стена, изградена още по времето на социализма, за да \"предпазва\" жителите му от преминаващите наблизо влакове. В \"Надежда\" живеят четири малцинствени общности: турци, \"музиканти\", власи и градешки цигани. Тук достъпът до здравната система е особено щекотлива тема - над половината от жителите на \"Надежда\" нямат осигуровки. \n                    \n                    \n                \r\nПо отношение на смъртността и заболеваемостта сред майките, този квартал на Сливен се нарежда на едно от челните места в Европа. Това е и една от причините, която кара неправителствената организация \"Лекари на света\" (Médecins du Monde) да открие свое представителство в \"Надежда\", пише .\n\r\nВ сливенската болница редовно идват за аборт млади момичета на възраст между 12 и 17 години. В България абортите са разрешени, но обикновено те са много скъпи и, следователно, недостъпни за повечето жени от \"Надежда\". Представителите на \"Лекари на света\" работят в сливенския квартал от 2004 насам - по проекта \"Превенция на нежеланата бременност сред бедното население на Сливен\". Организацията е изградила информационен и консултантски център, в който медиците разясняват какво означава \"семейно планиране\" или как човек получава достъп до държавната здравно-осигуритена система. В центъра младите момичета и жените могат да научат как да се предпазят от нежелана бременност и имат възможност да получат напълно безплатно противозачатъчни, презервативи или спирала.\"\n\r\nПо-нататък авторката на репортажа разказва, че младите момичета от квартал \"Надежда\" напускат твърде рано училище - още на 11-12 години. А училището все пак им осигурява известна защита. \"Ако ходят на училище, рискът да бъдат \"откраднати\" е по-малък'\", казва пред журналистката представител на \"Лекари на света\". \"Когато някое момиче бъде \"откраднато\", обикновено то бива физически насилвано и изнасилвано, преди да бъде \"върнато\" на семейството. В тези общности в България девствеността на момичето е нещо свято. А момичетата, които са загубили своята девственост, са нежелани бъдещи съпруги. За да ги предпазят от \"кражба\", много родители принуждават дъщерите си да се омъжат рано и така женитбата се превръща в нещо като \"продажба\" на момичето. Независимо, че в България е незаконно сключването на брак преди навършването на 16 години, в тези общности много млади момичета биват омъжвани още на 12-13 години\", посочва \"Le Taurillon\".\n\r\nАвторката на репортажа посочва, че в \"Надежда\" неправителствената организация напоследък регистрира две нови тенденции по отношение на семейното планиране: все повече млади момичета се опитват да продължат образованието си след първите две или три раждания - например като се записват на вечерно училище; и второ - между две бременности преминава все повече време. Това положително развитие е резултат от разяснителната дейност сред младите момичета, но и от нарастващото разбиране за ползите от образованието. Роля играе и осъзнаването на проблемите, пораждани от раждането на няколко деца в кратък период от време.\n\r\nПо-нататък в репортажа на френското списание четем: \"Два други много сериозни проблема на жителите на квартал \"Надежда\" са свързани с наркотиците и лихварството. Ако преди хората са дишали лепило, от около 5 години в района вече се разпространяват дроги, например хероин.\" Пред журналистката на \"Le Taurillon\" представител на \"Лекари на света\" споделя, че полицията отлично знае за този проблем, но бездейства. Той казва още, че много от престъпленията в района се свързват именно с употребата на наркотици и алкохол. \"Освен това различни кредитори се опитват да се възползват от тежкото финансово положение на семействата и им предлагат лесни кредити с високи лихви, стигащи дори до 100 процента. Те третират местните хора като роби и ги заплашват, че ще им вземат къщите, ако не си върнат заемите заедно с лихвите\", се посочва още в репортажа.\n\r\n\"На влизане в \"Надежда\" първите къщи са на турското малцинство. Това е и най-богатата и най-чиста част от квартала. Много турски семейства работят в чужбина - във Франция или Германия - и изпращат пари на роднините си в България, а с припечеленото строят големи къщи в картала, които опасват с масивни огради с позлатени решетки и бодлива тел. Нерядко пред къщите са паркирани луксозни автомобили, които са най-важният белег за успех\", пише още журналистката от \"Le Taurillon\".\n\r\nЗа какво мечтаят хората в \"Надежда\"?\n\r\nТя установява, че с всеки метър по-навътре в квартала картината се променя - асфалтът изчезва, улиците се превръщат в тесни чакълени пътечки, а къщите са неизмазани. \"Някои от жителите на квартала на \"музикантите\" също успяват да си намерят работа в чужбина и да изпращат пари у дома. Но мнозинството се препитава с работа в някоя от фабриките в района или пък със сезонна работа. Други изкарват дребни пари от покупко-продажба на стоки или пък събират и предават отпадъци\", четем в репортажа. \n\r\n\"Към проблемите на жителите на \"Надежда\" можем да добавим и нередовното извозване на боклука, включително заради тесните улички, недостъпни за камионите и за линейките. Проблем е и режимът на водата - пускат я само сутрин и вечер за по няколко часа\", пише авторката и добавя: \"Ако попитате жителите на сливенската \"Надежда\" за какво си мечтаят, ще получите еднозначен отговор: \"За това как по-скоро да се махнем оттук\".\"\r\n", "date": "2018.11.22", "title": "Луксът и мизерията, интеграцията и сеграгацията: В Сливен"}
{"url": "https://www.dnes.bg/temida/2018/11/22/ubiec-na-bashta-i-sin-tyrsen-v-germaniia-za-svodnichestvo.394405", "text": "Задържан за двойно убийство през есента на миналата година новозагорец се оказа издирван за вземане на заложници, сутеньорство и изнасилване в германския град Вебер.\r\nПодробностите около биографията на 26-годишния Митко Стоянов, който е сред тримата обвиняеми за убийството на баща и син в дискотека насред николаевското село Паничерево на 21 октомври м.г. лъсна при опита му да излезе на свобода, пише \"Монитор\".\r\nПред състав на Старозагорския окръжен съд на 14 ноември Стоянов  със сълзи на очите се молел да го пуснат защото били \"изтекли всички разумни срокове\", а всеки момент съпругата му щяла да роди и се нуждаела от \"мъжка подкрепа\".\r\nОсвен това нямал в миналото си никакви криминални прояви, имал постоянен адрес и не възнамерявал да се отклонява от страната.\r\n\"Аргументите\" на наетия от него адвокат обаче се разминали с наскоро пристигнала по официалния ред европейска заповед, издадена от прокуратурата във Вебер на 31 август м.г.\r\nСпоред тамошните криминалисти новозагорецът е обвиняем по дело в задържане на заложник, изнасилване и принуждаване към проституция чрез използване на насилие и сводничество.\r\nЗаповедта е влязла в сила на 30 октомври, три дни след като Стоянов е бил арестуван в дома си за убийството на баща и син Иван и Антон Иванови по време на концерт на фолкдивата Мира.\r\nПо време на кървавата схватка между два ромски рода в Паничерево тежко ранен бе и братът на Антон, 21-годишният Димитър,с порезни рани по ръцете в болницата беше приет и братовчед му Иван.\r\nВ хода на образуваното тогава досъдебно разследване бяха арестувани по обвинение в убийство 26-годишната новозагорка Виолета Ангелова и с 3  години по-младия й племенник Ангел Сашев, които и до момента са с мярка за неотклонение \"задържане под стража\".\r\nОтказът на старозагорския окръжен съд е бил обжалван от Митко Стоянов пред апелативния съд в Пловдив, но и там новозагорецът \"ударил на камък\".\r\nСъдът е приел, че е налице опасност той да се укрие или извърши друго престъпление. Отложено е изпълнението на европейската заповед до приключване на делото за двойното убийство в България.\r\nОбвинителният акт все още не е вкаран в съда, установи проверка, причината е в очаквана допълнителна ДНК-експертиза.", "date": "2018.11.22", "title": "Убиец на баща и син търсен в Германия за сводничество"}
{"url": "https://www.dnes.bg/sofia/2018/11/22/ocenkata-na-bsp-politikata-na-gerb-e-napuk-na-naroda.394424", "text": "\"Надявах се, че ГЕРБ, правейки си поука във връзка с протесите, с исканията на хората за по-високи доходи и по-нормален живот, ще възприемат ветото на президента, но явно политиката напук не спира. Моето дълбоко убеждение е, че точно тя ще коства властта на това правителство\", заяви депутатът от БСП Христо Проданов в студиото на \", след като днес 130 народни представители гласуваха \"за\" вдигането на данъците на старите коли и отхвърлиха президентското вето. \n\n Според него подадената оставка на Валери Симеонов чак след месец и половина постоянни протести и заемането на поста му от началника на неговия кабинет е точно такъв пример за политика напук.\n                    \n                    \n                \r\nПо неговите думи от БСП никога не са организирали протести. Той коментира, че никой не може да изкара гражданите на улиците насила, а причината е безизходицата, генерирана от управлението.\n\r\nПроданов беше категоричен, че чрез увеличаването на данъка се наказват най-бедните хора, и то за бедността им.\n\r\n\"В малките населени места, в които вследствие на водената политика са затворени училища, болници, аптеки и т.н. Тези хора масово имат коли за около по 500-1000 лева - стари автомобили, които им служат, за да си вършат неотложна работа\", заяви депутатът пред Bulgaria ON AIR.\n\r\nСпоред него държавната субсидия трява да се намали на 5-6 лева, но ако е 1 лев, то по-добре да я няма. По неговите думи този въпрос трябва да се обсъди и това предстои в редиците на БСП.\n\r\n ", "date": "2018.11.22", "title": "Оценката на БСП: Политиката на ГЕРБ е напук на народа!"}
{"url": "https://www.dnes.bg/usa/2018/11/22/zashto-trymp-pazi-gyrba-na-princ-salaman.394363", "text": "Доналд Тръмп може да бъде обвиняван в много неща, но в едно не: липса на последователност. В действията на президента на Съединените щати се прокрадва един модел, който е толкова прост, колкото е опасен: който гали неговото его и пълни касите на САЩ е негов приятел, който не – става враг. Този почти небрежен подход в Близкия изток се дължи не само на характера на Тръмп. По-скоро той продължава стратегия, която характеризира американската външна политика в региона от десетилетия насам и може да бъде обобщена по следния начин: Икономическите интереси са по-важни от човешкия живот.\r\nДеспотите в Близкия изток са предопределени за тези мръсни съюзи: имат пари, някои дори петрол, а техният авторитарен лидерски стил им дава и влияние. В замяна на това Тръмп е готов да приеме нарушенията на основните човешки права. И трансформира и без това една крехка област в истинско минно поле, коментира за Die Zeit Андреа Бакхаус.\r\n                    \n                    \n                Тръмп нарича египетския президент Абдел Фатах Саид Хусайн Халил ас-Сиси „велик приятел\", който върши „фантастична работа“. От пуча през 2013 г. Сиси действа с крайна строгост спрямо критиците си, систематично нарежда арести и мъчения на активисти за правата на човека, журналисти, хомосексуалисти. На практика той погреба цялото гражданско общество, но... на Доналд Тръмп не му пука.\r\nЗатова фактът, че въпреки наличните доказателства Тръмп ще остави безнаказно поведението на саудитския принц Мохамед бин Салман, е изненадващ. Но последиците от това биха могли да надминат всички други подобни решения досега.\r\nВ странно изявление Тръмп оневинява принца за каквито и да е политически последици за убийството на Джамал Кашоги, като така представлява САЩ, където саудитският журналист живя в изгнание. Убийството на Кашоги в консулството в Истанбул на 2 октомври все още не е напълно разкрито. Но едва ли някой се съмнява в това, че самият принц стои зад него. Дори тайните служби на Тръмп, ЦРУ, предполагат, че принц Салман лично е заповядал убийството на критика на режима. Тръмп обаче отказва да го обвини, дори напротив: САЩ възнамеряват да „останат постоянен партньор на Саудитска Арабия\", защото светът, казва той, е „много опасно място\". Америка на първо място!\r\nПо-страшно в случая: Тръмп дори не се притеснява да отрече вината на принца. От изявлението му става ясно, че той ще застане зад него, дори ако ясно се докаже, че е заповядал убийството. Убийството на Кашоги е \"ужасно\", но принцът многократно е уверявал, че не е знаел за него, пише Тръмп. Дали това е вярно или не, Тръмп не можел да каже: „Може би той е знаел за него, може би не\". За Тръмп това е второстепенно, важното в случая е, че Рияд е „прекрасен съюзник“ в борбата срещу Иран и тероризма.\r\nОтвъд съществените нарушения действията на Тръмп изпращат опасен сигнал към деспотите в Близкия изток. Щом дори и американският президент така открито не обръща внимание на основните ценности на либералния ред  - свобода на пресата и на изразяването, правоприлагането и върховенството на закона - тогава те могат да се надяват вече никой да не им чете лекции за морал, да не говорим за санкции и наказания.\r\nРазбира се, Западът отдавна имаше трудна връзка с деспотите в Близкия изток. Европейската външна политика също се основава на интереси, а не на прилагането на чисто морални убеждения. Тя също следва прост модел. Реториката звучи предизвикателно: настоятелно призовава деспотите да подкрепят човешките права и да провеждат най-малко разумно справедливи избори. Въпреки това диктатори като Мубарак и Кадафи бяха подкрепяни, въпреки че насилват собствения си народ, защото се предполагаше, че осигуряват стабилност и борба с тероризма. Този погрешна преценка не бе променена дори от Арабската пролет, въпреки че европейците много ясно видяха към какво се стремят хората в арабския свят, а именно - същото, като тях - демокрация, зачитане на правата на човека, свобода на изразяване.\r\nПродължението на ", "date": "2018.11.22", "title": "Защо Тръмп пази гърба на принц Саламан?"}
{"url": "https://www.dnes.bg/zvezdi/2018/11/22/vergov-i-duhovnikova-se-celuvat-gadjeta-li-sa.394411", "text": "\"Целуни ме смъртоносно\", това гласи горещ кадър между актьорите Юлиан Вергов и Теодора Духовникова, които са впили устни. \r\nДвамата видимо са провокирали своите почитатели, които вече следят превъплъщенията им и в медицинския сериал \"Откраднат живот“, където отскоро се включи и Духовникова.\r\n \r\nНякои от коментиращите недоумяваха каква е тази целувка, след като Теодора е омъжена, други пък запознато коментираха, че двамата се познават от години.\r\n \r\nВсъщност Вергов и Духовникова са много добри приятели и едва ли ги притесняват горещи сцени. Каквито най-вероятно ги очакват в сериала, тъй като героите им си станаха близки.\r\n \r\n\"От дълго време обсъждаме с продуцентите тази възможност и именно сега намерихме пресечна точка с образа на Виктория Дамянова. Тя е силна жена, която се изправя смело пред изключително сериозни събития. Вероятно много жени ще се припознаят в този образ“, разказва наскоро актрисата, която се появи в ролята на неврохирург.\r\n \r\n", "date": "2018.11.22", "title": "Вергов и Духовникова се целуват. Гаджета ли са?"}
{"url": "https://www.dnes.bg/sofia/2018/11/22/volia-podkrepiat-vsichki-v-parlamenta-v-imeto-na-naroda.394425", "text": "Според анализатори, ако партия \"Атака\" излезе от управляващата коалиция подкрепата лесно можела да бъде заменена с тази на \"Воля\". Междувременно Волен Сидеров коментира по-рано, че именно неговото настояване и желание довело до това да има управляваща коалиция. И напомни, че \"Атака\" е влизала самостоятелно в парламента, а другите две партии в коалицията - ВМРО и НФСБ, не са.\n\n\n\r\n\"Да, подкрепата може да бъде заменена лесно, но не на 100%. Предложенията, които се внасят от управляващите обаче не са изцяло съобразени с нашата политическа линия и обещанията, които сме дали пред избирателите\", каза в студиото на \"\" депутатът от \"Воля\" Пламен Христов.\n                    \n                    \n                \r\nИ уточни, че са еднакво остри в нападките си и срещу управляващи, и срещу опозиция.\n\r\n\"Нееднократно сме показвали, че в едни ситуации подкрепяме БСП, в други ГЕРБ. Всичко зависи от това дали те действат в интерес на българския народ\", допълни още той.\n\r\nПред  Пламен Христов бе категоричен, че ако правителството падне, няма какво по-добро да дойде на власт с изключение на \"Воля\".\n\r\n\"Българският народ обаче като че ли все още не е достатъчно узрял, за да ни гласува такова мнозинство в един бъдещ парламент. Затова сме на мнение, че на този етап няма нужда от излишни сътресения в държавата\", отсече народният представител.\n\r\n\r\n ", "date": "2018.11.22", "title": "\"Воля\" подкрепят всички в парламента... в името на народа"}
{"url": "https://www.dnes.bg/notifikacii/2018/11/22/i-bibliiata-ne-spria-strelite-sentinelite-ubiha-pastorada-chau.394361", "text": "Джон Алън Чау имал силното желание да проповядва на жителите на остров Сентинел вяра в Бог. Племето, което едва ли наброява повече от 40 души, обаче е силно враждебно към външния свят, а достъпът до техния дом е забранен от индийските власти с цел да предпазят както туристите, така и племето.\r\nАла Алън Чау е убеден, че това е мисията в живота му. Това разкриват няколко писма и текстове в дневниците му, които той оставя на своите помощници.\r\nТой наел седем рибари, а пътешествието му коствало 325 долара. До острова стигнал два пъти и въпреки че по време на първият, племето едва не го убива, Джон решава да им даде още един шанс. Този път сентинелите успяват, а седмината рибари стоят и безучастно гледат от лодката, как племето отнася тялото на проповедника.\n\r\n                \n                \"Мамо, татко, ако ме убият не се ядосвайте нито на мен, нито на Бог\", пише 26-годишното момче до родителите си, преди да отплава към остров Сентинел. А в дневниците си разказва за цялото си приключение от 14 до 16 ноември, когато е убит.\r\n\"Бях само на сантиметри от племето и се опитах да им дам подаръци – футболни топки и риба. Тогава двама въоръжени сентинелци тръгнаха към мен, крещейки. В ръцете си държаха по две стрели. А аз им казах: Името ми е Джон и ви обичам! Исус ви обича! Съжалявам, че се паникьосах когато видях как опъват лъковете си. Започнах да хвърлям подаръците по тях, а те се приближаваха\".\r\nАлън Чау започнал да бяга към каяка си, с който стигнал до брега, тъй като рибарите отказали да се доближат до острова. Ала той се повредил и на мъжа му се наложило да плува обратно към спасението си: \"Почувствах толкова много страх, ала най-много бях разочарован, че не ме приеха веднага\".\r\nПо-късно американецът пише, че е бил ранен от младо момче: \"Бях прострелян от сентинел. От дете, на около 10 години или тийнейджър. Сравнително по-ниско от останалите, които изглеждаха като възрастни. Казах му: \"Ако искаш да ме убиеш със стрела – направи го. Но ще съм по-полезен жив\".\r\nМомчето наистина стреля, но успява да уцели Библията му. Това за кратко разколебава Алън Чау.\r\n\"Не искам да умра. Няма ли да е по-мъдро да си тръгна и да оставя някой друг да продължи? Не, не мисля така. Все още мога да се върна в САЩ, след като да остана тук означава сигурна смърт. Господи, не искам да умра. КОЙ ЩЕ ЗАЕМЕ МЯСТОТО МИ АКО МЕ УБИЯТ? О, БОЖЕ, липсват ми родителите ми...\"\r\nАла размишленията му не спират до тук. Той оправдава действията на племето, тъй като голяма част от мъжете липсвали, когато той стъпил на острова и попаднал само на жени и деца: \"Защо малкото дете трябваше да стреля по мен? Господи, прости на всички, които се опитват да ме убият!\".\r\nНа 16 октомври Джон Алън Чау се връща на острова, очевидно категоричен в мисията си да проповядва християнство. Малко преди това пише и последното си писмо до родителите си: \"Вие може да си мислите, че съм луд заради всичко това, но аз мисля, че си струва да просветя това племе в съществуването на Исус. Ако ме убият, не им се сърдете. Вместо това посветете живота си на това, което Той ви съветва да правите и ще се видим отново горе, на небето. Това не е безсмислена цел – душите на това племе са на кантар и нямам търпение да ги видя около трона на Бог. Обичам ви и ще се моля вие да не обичате нищо повече на този свят, Бог\".\r\nСрещу неизвестни членове на племето е повдигнато обвинение за убийството на младия проповедник, въпреки че полицията няма правото да ги арестува и отведе от острова. Те няма да бъдат съдени. С обвинения са и седемте рибаря, които са откарали момчето близо до Сентинел.\r\nДействията на Алън Чау бяха приети по различен начин – някои се възхищаваха на добротата му и смелостта му, докато други бяха възмутени, че до подобна трагедия се е стигнало: \"Сентинелите доказаха още веднъж, че не искат да бъдат смущавани. Моля, уважавайте решението им\".", "date": "2018.11.22", "title": "И библията не спря стрелите! Сентинелите убиха пасторада Чау"}
{"url": "https://www.dnes.bg/teatar/2018/11/22/lechiteliat-kapka-ot-hubavite-spomeni-strykche-ot-shtastlivite-migove.394426", "text": "Моноспектакълът \"Лечителят\" влиза в битка с негативната енергия. Главният герой - Христофор Колев е образ от предишно представление на актьора Захари Танев \"Капаро за трима\".\n\r\n\"Когато правя спектакъл и общо взето, сега за \"Лечителят\", когато съм го подготвял, това е една огромна работа, за която повечето от зрителите не предполагат\", сподели брокерът-актьор Захари Танев в \"Денят ON AIR\".\n\r\nТой сподели, че на 3 декември ще има представление, а досега залата в \"Сълза и смях\" е винаги пълна. По неговите думи в публиката има глад за български продукции, както и за неща взети от нашата действителност. Целта е да се вкарат по-млади хора в театъра.\n                    \n                    \n                \r\n\"Въпреки че е комедия сме заложили един доста дълбок смисъл, който накрая на представлението излиза наяве и е доста тъжен - защото, за да се излекуват хората от от негативната енергия, не са им необходими терапии и скъпи лечения, необходимо е да да вземат едно шише, в което да сложат капка от хубавите си спомени, стръкче от щастливите мигове с любимите хора и всички добрини, които са сторили и след като ги смесят с много любов, само да вдишат\", обясни актьорът пред .", "date": "2018.11.22", "title": "\"Лечителят\" - капка от хубавите спомени, стръкче от щастливите мигове "}
{"url": "https://www.dnes.bg/balkani/2018/11/22/skitachko-pleme-bugarsko-rodna-reviziia-na-makedonskite-uchebnici.394288", "text": "Самуиловата държава, Кирил и Методий - две от спорните теми в учебниците по история, с които се занимава двустранната българо-македонска комисия. Нейна задача е не да променя учебниците, а да даде препоръки за промени, като целта е да отпаднат предубежденията и враждебността.\n\r\nС Гърция работата по учебниците едва сега започва, докато с България е вече в по-напреднала фаза. Целта е да се премахнат всички спорни исторически интерпретации, които досега са обременявали отношенията между съседите. Процесите са двустранни, тоест - изменения са необходими както в македонските, така и в учебниците на български и на гръцки език, пише \"\".\n                    \n                    \n                \r\n\n\n\n\r\nКато начало Гърция и Македония вече си размениха всички учебници за начално и средно образование, по които ще се преподава през следващата учебна година. На първата среща между експертите от двете страни все още не е било обсъждано самото съдържание на учебниците, обяснява Виктор Габер от двустранния интердисциплинарен екип. Ставало е дума единствено за правилата в бъдещата съвместна работа и за графика на срещите.\n\r\n\"Работим с огромен брой учебници и материали, някои от които ще бъдат преработени, така че да не предизвикват нови травми у бъдещите поколения, които ще учат по тях\", обяснява македонският експерт.\n\r\nГърция и Македония са разменили учебниците по всички предмети, но Габер смята, че фокусът ще бъде върху учебниците по история и география. Втората среща ще се състои в средата на януари.\n\r\nВ по-напреднала фаза е процесът между Македония и България. Двустранната комисия вече проведе две срещи - през юли в София и през октомври в Скопие. На тези срещи беше анализирано съдържанието на учебниците по история за пети и шести клас в България и за шести и седми клас в Македония.\r\n\"По отношение на съдържанието за праисторическите и античните периоди нямаме различни гледни точки. Първите забележки се появиха, когато стигнахме до Средновековието. Става дума за интерпретацията на такива явления като Самуиловата държава и просветителите Кирил и Методий\", обяснява ръководителят на македонския екип Драган Георгиев. \n\r\nПо неговите думи, от българска страна има една обща забележка: че в македонските учебници преобладава враждебният тон към България.\n\r\n\n\r\nБългарският професор Иван Илчев, също член на двустранната комисия, представи наскоро няколко примера от македонски учебници:\n\r\n\"\n\r\n\"Като скитащо племе, българите постоянно променяли своето местоживеене. Те се занимавали с развъждане на коне, лов и грабеж\".\n\r\n\"Св. Константин-Кирил и брат му Методий през 855 г. създали славянската азбука, наречена \"Глаголица\". Глаголицата била съставена от 38 букви. Тъкмо по това време в североизточните области на Македония започнали български нападения, така че светите братя трябвало да напуснат Македония\".\n\r\n\"Прабългарите принадлежали към етническата група на турските племена\".\n\r\nМного са недостатъците в учебниците, смята Иван Илчев. Но забележки има и македонската страна. Драган Георгиев не посочва конкретни примери, но цитира общата забележка по отношение на анализирания период: че в България на Македония се гледа като на неосвободена българска земя.\n\r\n\"Всяка страна има свои забележки, но целта е да намерим общ език и да дадем подходящите препоръки. Тук говорим не за историографията, а за учебниците по история\", припомня той.\n\r\n\n\r\nЗасега под лупа са взети само учебниците по история, но след година е възможно да бъдат прегледани още учебниците по география и по литература. Следващата среща на двустранната комисия е в края на ноември в София.\n\r\n\"Тонът на дискусията е позитивен, няма кавги, няма остри реакции от едната или от другата страна. Говорим на професионално равнище с изключително точен речник. На всички е ясно, че тези учебни програми са възниквали в продължение на седем десетилетия и че нищо не може да се промени от днес за утре. Сътрудничеството е добро и вярвам, че така ще продължи\", обобщава Георгиев.\n\r\nДо края на годината членовете на двустранната комисия трябва да докладват на своите правителства за свършената дотук работа.\r\n", "date": "2018.11.22", "title": "Скитачко племе, бугарско... Родна ревизия на македонските учебници"}
{"url": "https://www.dnes.bg/politika/2018/11/22/imame-zabelejki-po-tekstove-ot-pakta-za-migraciia-na-oon.394391", "text": "България все още не е готова да се присъедини към Пакта за миграция на ООН, защото има забележки по текстовете. Това заяви вицепремиерът и министър на външните работи Екатерина Захариева, цитирана от БНР.\n\n\n\r\nПо време на изслушването на Захариева и на министъра на вътрешните работи Младен Маринов в ресорните парламентарни комисии стана ясно, че правителството не е взело окончателно решение за българската позиция, въпреки че по-рано декларира отказ от включване в Пакта.\r\n\"Срещата декември е по-скоро политическа среща и в този акт абсолютно незадължителен този пакт, но това беше стремежът на държавите да намерят общо решение с този феномен. България има някои забележки по текстовете, които можем да изложим на Общо събрание в ООН и в момента не е готова да се присъедини към Пакта\", отсече днес Захариева.\r\n                    \n                    \n                Помолена за позиция за информацията в московското издание \"Комерсант\", че газовият проект \"Турски поток\" ще премине през България, Захариева заяви, че според нея не е добра практика български министри да коментират публикации, особено в чужда преса.\r\nЕкатерина Захариева се срещна с външния министър на Египет Самех Шукри. Двамата подписаха споразумение за сътрудничество в редица сфери, а първото заседание на новосъздадената двустранна група вероятно ще бъде догодина, когато се очаква у нас да бъде на посещение и президента на Египет Абдел Фатах Сиси.", "date": "2018.11.22", "title": "Имаме забележки по текстове от Пакта за миграция на ООН "}
{"url": "https://www.dnes.bg/notifikacii/2018/11/22/izzeha-artefakti-pri-specoperaciia-v-stara-zagora.394388", "text": "Старинни монети, антични предмети и орнаменти са иззети при спецоперация в Стара Загора, задържани са и двама мъже, съобщиха от МВР.\n\r\nПолицейска операция за пресичане, разкриване и документиране на престъпления, свързани с незаконни проучвания на местности, представляващи археологически паметници на културата, държане и търгуване с колекции от монети и предмети, представляващи културно-историческа ценност, е проведена на 21 ноември.\n\r\nВ хода на действията, реализирани от служители на сектор \"Противодействие на криминалната престъпност\" при ОДМВР – Стара Загора, е задържан 57-годишен мъж от областния град.\r\nПри следствените действия от дома му са иззети около 600 антични предмета от различни исторически епохи, 25 старинни монети, металдетектор и дистанционен локатор за благородни метали. Образувано е досъдебно производство.\r\n                \n                Същия ден в ареста попаднал и 42-годишен старозагорец, след като в жилището му полицаите открили металдетектор, дистанционен локатор за благородни метали, 4 римски старинни предмета и 96 еднакви метални орнамента, вероятно от колан от средновековието.\r\nНа двамата задържани са наложени 24-часови мерки за неотклонение. Продължава работата в рамките на образуваните досъдебни производства по НК.", "date": "2018.11.22", "title": "Иззеха артефакти при спецоперация в Стара Загора"}
{"url": "https://www.dnes.bg/usa/2018/11/22/f16-shte-zatopli-otnosheniiata-mejdu-bylgariia-i-sasht.394414", "text": "Отношенията между САЩ и България са изключително добри и това се вижда от количеството инвестиции, които американското правителство прави в България, както и в авиационната база \"Граф Игнатиево\". Това каза Джеймс Робинсън, директор \"Международно бизнес развитие\" в Lockheed Martin, компанията - производител на F16, в ефира на .\r\nРобинсън е в България по покана на Американската търговска камара и участва в бизнес-среща по темата за укрепване на стратегическото партньорство между САЩ и България. \r\n\"Lockheed Martin се стреми към нови проекти и за нас в България съществуват много възможности. Това, което предстои за нас във връзка с конкурса за доставката на самолетите F16, вещае и за страната светло бъдеще\", коментира той\r\n                    \n                    \n                Робинсън заяви още, че в компанията са уверени, че инвестицията в самолети F16 ще помогне не само на България, но и на отношенията между България, НАТО и САЩ.\r\nПо повод провеждането на конкурса за превъоръжаване на Българската армия, гостът изрази вълнението си, че както при участието във всеки един конкурс, екипът на компанията се надява да се представи възможно най-добре.\r\n\"F16 представлява най-добрия вариант, който съществува за българските ВВС, това е цялостен пакет, който включва не само най-добрия самолет от 4 поколение - най-добрия изтребител, но също така симулатори, оръжия, обучения - цялостен пакет за българските ВВС. F16 е един от най-надеждните изтребители в световен мащаб\", посочи Робинсън\r\nТой съобщи, че е бил пилот на F16 и сега работи за компанията, която го произвежда. Той смята, че самолетът е единствен като надеждност, а новите технологии, които се внедряват в него, само го правят още по-добър. \r\n", "date": "2018.11.22", "title": "F16 ще затопли отношенията между България и САЩ"}
{"url": "https://www.dnes.bg/obshtestvo/2018/11/22/decata-i-internet-silna-no-opasna-vryzka.394418", "text": "Mакар и да предлага стотици хиляди възможности, Интернет крие много опасности, особено за онези, които не знаят как да гарантират своята сигурност. Децата и до днес остават една от най-уязвимите групи. Според статистиките 50% от подрастващите вече използват Интернет и то преди да навършат 7 години. Често започват да общуват с различни хора през екрана, а това е идеална възможност за педофили и измамници.  Рискове крие дори невинното наглед публикуване на снимки в мрежата, които не са с подходящо съдържание, което може да доведе до тормоз и изнудване. Експерти сочат, че един от най-важните фактори, с които да гарантираме сигурността на нашите деца в Интернет, е да изградим силна връзка на доверие. Колко опасен може да бъде Интернет за децата – колко време прекарват те в мрежата и знаят ли как да се пазят от виртуалните опасности – коментар в предаването „Директно“ по телевизия Bulgaria ON AIR на Антоанета Василева и Димо Александоров. \"Родителите трябва да имат непрекъснат контрол върху това какъв достъп имат децата до Интернет. Много хора казват, че днешните деца са родени да са грамотни в мрежата. Това, че се справят добре, не ги прави дигитално грамотни и не ги прави защитени към всички рискове онлайн\", коментира Антоанета Василева.  По думите и над 50% от децата споделят, че стигат до информация в сайтове с неподходящо съдъражение и то без да го искат, а това е много вредно за тях.   \"Родителите дори не подозират, че децата често стигат и до неподходящи за тях игри - такива с насилие\", сподели още Василева.  ", "date": "2018.11.22", "title": "Децата и интернет: Силна, но опасна връзка? "}
{"url": "https://www.dnes.bg/zvezdi/2018/11/22/dyshteriata-na-keit-mos-se-snima-za-spisanie-na-bashta-si.394400", "text": "Дъщерята на Кейт Мос – Лила Хак, стана лице на новия брой на лайфстайл списанието Dazed. По-интересното в случая е, че бащата на 16-годишната хубавица – Джеферсън Хак, всъщност е собственик на изданието, което основава през 1990 г. \r\n16-годишната щерка на супермодела позира в серия от кадри, на които се вижда, че е наследила магнетичното излъчване на Мос.\r\n \r\nСамата Лила е написала в социалната мрежа следното:„Беше ми мечта да работя с такъв невероятен екип. Специални благодарности на стилистката Кати Ингланд, която е и моя кръстница.“\r\n \r\nСамо преди няколко месеца – след рождения ѝ ден през септември, Лила подписа договор с прохождащата модна агенция на майка си, която носи името „Кейт Мос“.\r\n \r\nПрез 2018 г. момичето подписа и първия си моден договор с бранда Marc Jacobs, заменяйки като посланик на козметичната линия на марката дъщерята на Синди Крауфорд – Кая Гербер.\r\n\r\n", "date": "2018.11.22", "title": "Дъщерята на Кейт Мос се снима за списание на баща си"}
{"url": "https://www.dnes.bg/stranata/2018/11/22/pusnaha-vlakovete-prez-kresnenskoto-defile.394422", "text": "Движението на влакове през Кресненското дефиле е възстановено днес в 19:15 минути, съобщиха от БДЖ.  \nНа железопътния път е извършен ремонт по смяна на релси, траверси и баластиране. \r\nПрипомняме, че на междугарието Черниче - Пейо Яворов, по пета жп линия, стана инцидент с паднала скала. \r\nЧетирима души пострадаха при дерайлиране на пътнически влак, пътуващ от Петрич за Благоевград.\r\nРаботата в участъка ще продължи с огледи, обрушване и премахване на паднали скални откоси покрай линията.  ", "date": "2018.11.22", "title": "Пуснаха влаковете през Кресненското дефиле "}
{"url": "https://www.dnes.bg/usa/2018/11/22/kitai-ne-sme-krali-amerikanski-tehnologii.394387", "text": "Китай отхвърли днес американски правителствен доклад, който обвинява Пекин, че е засили усилията си за присвояване на технологии преди среща на американския президент Доналд Тръмп с китайския лидер Си Цзипин, предаде Асошиейтед прес.\n\n Министерството на търговията на Китай отхвърли доклада на службата на постоянни търговски представител на САЩ, отбелязвайки, че това са \"нови неоправдани обвинения\" и посочи, че Вашингтон разстройва икономически отношения.\n\r\nДвете страни повишиха взаимно митата върху вносни стоки за милиарди долари, като САЩ обвинява Пекин, че краде или оказва натиск на компании да предават технологии в разрез със задълженията, произтичащи от отвореността на пазара.\n                    \n                    \n                \r\nВ доклада се посочва, че китайските хакерски нападения, целящи кражба на американски технологии, са се засилили тази година, а Пекин не е направил основни промени в политиката си, която е смятана за неправомерна от търговските партньори на страната. Това е напълно неприемливо за Китай, заяви говорителят на китайското министерство на търговията Гао Фън.\n\r\nНадяваме се, че американската страна ще спре думите и делата, унищожаващи двустранните икономически и търговски отношения, посочи той.\n\r\nГан Фън призова Вашингтон да \"създаде благоприятни условия\" за връщане на икономическите отношения \"на верния път\".\n\r\nДокладът от вторник е евентуален нов дразнител преди срещата на Тръмп и Си Цзинпин в Буенос Айрес на срещата на Г-20. Според икономисти самата среща едва ли ще доведе до решаване на спора, за който компаниите се притесняват, че ще охлади световния икономически растеж. /БТА/", "date": "2018.11.22", "title": "Китай: Не сме крали американски технологии! "}
{"url": "https://www.dnes.bg/notifikacii/2018/11/22/s-mech-bradva-chuk-britanski-bandiugi-obirdjii-spira-gi-bylgarin.394367", "text": "Шокиращо видео публикува британската медия Daily Mail. На него се вижда как крадци, въоръжени с брадва, саморайски меч и чук се опитват да оберат бижутерски магазин в Лондон, а един от работниците на строежа в съседство се опитва да ги спре.\r\nОказва се, че смелият мъж е българин на име Петър Димов. Той е на работа, когато крадците се появяват пред магазина с огромен джип \"Рейндж Роувър\" и се блъскат във витрината на магазина.\r\nПрестъпниците слизат от автомобила и започват да налагат дебелото стъкло с брадви, когато Димов се втурва към тях за да предотврати кражбата. Това разсейва крадците, които се втурват към него, а един успява да прониже българина с нож в гърба.  Алармата на магазина е вече задействана, за това мъжете се разбягват, като забравят автомобила си. Това е и една от причината полицията бързо да хване престъпниците, тъй като вътре открива техни дрехи и мобилен телефон.\r\n                \n                Димов е оставен да лежи потънал в кръв на улицата, но все пак жив. Откаран е в болница, където по-късно получава белодробна инфекция.\r\n\"Все още мога да усетя мястото, където ме наръгаха, когато сядам или лежа. - споделя българинът - Този инцидент ми повлия повече психически, отколкото физически. Голям мъж съм и се справям с болката, но в емоционален аспект съм дълбоко засегнат. Жена ми също е много разстроена от случилото се\", споделя още българинът. Инцидентът го е направил по-предпазлив: \"Станал съм параноичен. Вечер се пробуждам и проверявам дали съм заключил вратите. Щастливец съм, че въпреки това останах жив\".", "date": "2018.11.22", "title": "С меч, брадва, чук... британски бандюги - обирджии. Спира ги българин!"}
{"url": "https://www.dnes.bg/eu/2018/11/22/sled-brexit-vryshtat-vizite-za-evropeici-na-ostrova.394412", "text": "ЕС и Лондон желаят да запазят безмитния режим и след напускането на Великобритания, но е възможно да върнат визите за дългосрочен престой. Това показва разпространен от Европейския съвет текст на документа за бъдещите отношения след оттеглянето на Великобритания от ЕС. \n\n\n\r\nТози документ, заедно с проекта на споразумението за оттеглянето на Великобритания, се очаква да бъдат одобрени в неделя от Европейския съвет. Европейската комисия уточни по-рано днес, че до неделя преговорите по рамката на бъдещите отношения ЕС-Лондон продължават.\n\r\nСпоред документа за рамката на бъдещите отношения се предвижда ЕС и Великобритания да запазят свободното движение на стоки и капитали, но не и на хора и услуги. Предвижда се краткосрочният престой (обикновено до 90 дни в една календарна година - бел. кор.) на британци в ЕС и на граждани на държави от ЕС във Великобритания да остане без визи. За дългосрочен престой за учене и работа се предвижда въвеждането на допълнителни процедури, допълва БТА.\n                    \n                    \n                \r\nДокументът очертава намеренията за запазване на тясно сътрудничество в областта на разузнаването, борбата със заплахите в интернет, разследването на престъпления. Предвижда се съвместна двустранна комисия да урежда възможните спорове. Когато спорните въпроси не намерят решение в рамките на създадена за целта двустранна комисия, но засягат правото на ЕС, последната дума ще има Европейският съд.\n\r\nИзпълнението на решенията на двустранната комисия и на Съда на ЕС ще бъде задължително. Когато в разумен срок тези решения не бъдат изпълнени от едната страна, другата страна може да наложи наказания и да въведе временно свои мерки, включително да спре изпълнението на двустранните договорености. Независим арбитър ще може да оценява съразмерността на предприетите в такива случаи мерки.\n\r\nСпоред документа се предвижда възможност за въвеждане на едностранни временни ограничения в нарушение на двустранните договорености. Това може да се допусне, когато има обстоятелства със значително отражение върху икономиката, обществото или околната среда.\n\r\nДокументът не разглежда въпроса за удължаването на преходния срок между напускането на Великобритания и пълното й оттегляне от досегашните отношения с ЕС след т. нар. преходен срок. В документа не се посочва как ще бъдат решени откритите въпроси около Гибралтар.", "date": "2018.11.22", "title": "След Brexit връщат визите за европейци на Острова? "}
{"url": "https://www.dnes.bg/temida/2018/11/22/turchin-iznudval-avstriici-za-1-7-mln-v-nash-arest.394394", "text": "41-годишен турски гражданин, роден и живеещ в Германия, остава в ареста с решение на Пловдивския съд.\r\nПодсъдимият е задържан на ГКПП \"Капитан Андреево\".\r\nСрещу него има издадена европейска заповед за арест от прокуратурата в град Велс, Австрия.\r\nОбвиненията са за измама и изнудване в особено големи размери.\r\nПрестъпленията са извършени през периода април 2017 - септември 2018 г., като става дума за 1.72 милиона евро.\r\nНаказанието, предвидено от австрийските закони за тези обвинения, е лишаване от свобода от 10 години.\r\nАпелативните магистрати приеха, че е налице опасност подсъдимия да се укрие, ако бъде освободен с по-лека мярка за неотклонение, още повече, че той няма адрес в България.\r\nОпределението на Апелативния съд е окончателно.", "date": "2018.11.22", "title": "Турчин, изнудвал австрийци за €1,7 млн., в наш арест "}
{"url": "https://www.dnes.bg/sofia/2018/11/22/s-trena-traka-traka-do-pushtinaka-tam-udaril-krava.394416", "text": "Пътниците на влак от Бургас за София престояха над четири часа на гара Тулово. \r\nПричината – композицията ударила крава, вследствие на което са били нанесени щети на локомотива, обясниха от БДЖ.\r\nИнцидентът е станал между селата Христо Даново и Клисура. След като станало ясно, че влакът не може да продължи, от Карлово към Тулово тръгнала машина, за да извози пътниците до София.\r\nХората на гара Тулово се оплакаха, че не са имали никаква информация какво се случва, съобщи bTV.\r\nПътуващите от София за Бургас пък пристигнаха в Тулово с над 200 минути закъснение.\r\n\"В 11:15ч. трябваше да тръгнем от Тулово за София. Сега е вече 15 ч., вие виждате – четири часа ни задържаха, не знаем поради какви причини. Четири часа стояхме в Тулово”, обясни Валентина Дончева, която е пътувала в авариралия влак.", "date": "2018.11.22", "title": "С трена трака - трака до пущинака… там ударил крава"}
{"url": "https://www.dnes.bg/crime/2018/11/22/mvr-pazete-se-ot-djebchiiski-krajbi-utre.394399", "text": "Заради активното пазаруване на \"черния петък\" през утрешния ден се очаква струпване на автомобилен поток край моловете  и големите магазини, избирайте алтернативни маршрути, съветват от МВР.\r\nОт полицията припомнят, че често големите търговски сгради, в които се концентрира събирането на много хора, са обект за извършителите на джебчийските кражби, които в повечето случаи се възползват от невниманието на клиентите и слабия контрол върху личните им вещи, за да отнемат пари, документи и мобилни телефони.\r\nПотенциални жертви обикновено са клиенти, чието внимание в момента е привлечено от други фактори. Експертите препоръчват в такива случаи да не се носят скъпи мобилни телефони, пари и документи във външните джобове или на лесно достъпни места и в никакъв случай вещите да не се оставят без надзор и пряк визуален контакт.\r\n                    \n                    \n                От ГДНП напомнят на потребителите на интернет да не се доверяват на сайтове, на които не е посочено конкретно юридическо лице и ЕИК на фирмата. Засилена бдителност е необходима при пазаруване в новосъздадените сайтове.\r\nОсобено внимание е необходимо, ако в сайт, представящ се за български, е посочена чуждестранна сметка за плащане.", "date": "2018.11.22", "title": "МВР: Пазете се от джебчийски кражби утре"}
{"url": "https://www.dnes.bg/notifikacii/2018/11/22/podpiska-za-traian-nadraskal-syvetskata-armiia.394386", "text": "\n\r\nСофийският градски съд наложи мярка за неотклонение \"подписка\" на задържания 22-годишен мъж за надпис върху Паметника на Съветската армия. \r\nТраян Димитров е неосъждан и няма регистрации за извършени престъпления. Пред съда той помоли да му бъде наложена по-лека мярка. \r\nТочно този паметник редовно става жертва на посегателства, което винаги предизвиква острата реакция на Москва към нашите власти.\r\nЗа разлика от повечето пъти обаче сега осквернителят, който на 15 ноември драска по монумента, е заловен. Той остана в ареста за 72 часа, а вчера коментира постъпката си.\r\n\"Написах този графит, за да изразя несъгласието си с посещението на Марин льо Пен, както и да изразя несъгласието си с нейните политики, както и политиките на мислещите като нея хора в България и по света\", коментира студентът, пожелал анонимност пред БНР.", "date": "2018.11.22", "title": "\"Подписка\" за Траян – надраскал \"Съветската армия\""}
{"url": "https://www.dnes.bg/notifikacii/2018/11/22/s-95-km-ch-mladej-se-prosti-s-knijkata-si-49-min-sled-poluchavaneto-i.394357", "text": "\n\r\nТази фраза може да бъде потвърдена от германски тийнейджър, който притежаваше валидно свидетелство за управление на МПС в продължение на точно... 49 минути.\r\n18-годишния германец \"отпразнувал\" постижението си, возейки четирима свои приятели и е заснет да кара с почти два пъти по-висока скорост от наложеното ограничение, съобщи полицията в Маркишер Крайс.\r\nМладежът е бил глобен с 200 евро, след като полицаите са го заснели да кара с 95 км/ч при ограничение от 50 км/ч в района. Освен това ще бъде принуден да изкара 4-седмичен курс.\r\n\"Някои неща траят вечно... други не издържат дори час\", заяви германската полиция във Facebook.\r\nУниформените твърдят, че младежът е искал да впечатли своите приятели.\r\nНякой от коментиращите под поста на полицията дори питат дали всъщност е било правилно младежът да получи книжка.", "date": "2018.11.22", "title": "С 95 км/ч младеж се прости с книжката си... 49 мин. след получаването й!"}
{"url": "https://www.dnes.bg/obshtestvo/2018/11/22/biznesmen-za-primer-kanadskiiat-filantrop-ignat-kanev.394415", "text": "Канадският магнат и филантроп Игнат Канев беше отличен като \"личност, допринесла за развитие на дарителството в България\" днес при връчването на тринадесетите годишни награди \"Най-голям корпоративен дарител\". \n\n\r\nКонкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. \n\r\nДомакин на церемонията беше държавният глава Румен Радев, съобщи БТА. \n\r\nИгнат Канев не е само носител на философията на дарителството, но и носител на възрожденския дух и на строителите на нова България, посочи президентът Румен Радев. \n                    \n                    \n                \r\nВолята на Канев е да сподели отличието със своята съпруга и с дъщерите си, които работят всеотдайно за тази кауза. Те го правят с ясното съзнание не само да даряват, но и да стимулират дарителството и да помагат на България, отбеляза държавният глава.\n\r\nИгнат Канев е управител на благотворителна фондация, носеща неговото име, в която главна роля имат съпругата му Димитрина и двете им дъщери Анна-Мария и Кристина. С дарения на фондацията в Русенския университет е построен \"Канев център\" и са открити обновени отделения - педиатрично и по трансфузионна хематология, в болницата, която носи неговото име. Подкрепя със стипендия студенти-отличници от Русенския университет. В родното си село Горно Абланово Канев издигна културен дом.\n\r\nКанев е роден през 1926 г. в с. Горно Абланово, Русенска област. Той няма финансовата възможност да учи, а е принуден още на 14-годишна възраст да напусне България и да се установи в Австрия, за да търси препитание. \n\r\nПрез 1951 г., почти без средства, без да знае английски и без да има връзки и приятели, заминава за Канада.\r\nУстановява се в Торонто, където навлиза в строителния бизнес. Първоначално строи малки къщи за новопристигащите емигранти. Пет години по-късно, през 1956 г., вече основава там първата си строителна фирма, която съществува и до днес. Впоследствие годишният оборот на компанията му достига над 250 млн. долара. \r\nПочетен консул е на България в Канада. Награден е с ордена \"Стара планина - първа степен\", почетен гражданин е на Русе и доктор хонорис кауза на Русенския университет.", "date": "2018.11.22", "title": "Бизнесмен за пример! Канадският филантроп Игнат Канев"}
{"url": "https://www.dnes.bg/sofia/2018/11/22/shofior-na-nso-otnese-akt-udaril-se-v-druga-kola.394417", "text": "Пореден инцидент с кола на НСО само в рамките на няколко дни. \r\nСлед като вчера се разбра, че шофьорът на колата на първата дама Десислава Радева е карал в насрещното  и се е стигнало до скандал с пътен полициай, днес беше съобщено и за друг инцидент. \n\n\r\nАвтомобил на НСО се е ударил с друга кола в столицата, потвърдиха от МВР днес. \r\nИнцидентът е станал преди няколко дни, но информация за него се дава едва сега. \r\nАвтомобилът на НСО е бил с включена светлинна сигнализация, когато се сблъсква с другата кола. При инцидента няма пострадали хора.\r\nОт \"Пътна полиция” са съставили актове за нарушения и на двамата водачи. От МВР не съобщават кой е бил охраняван в колата на службата. ", "date": "2018.11.22", "title": "Шофьор на НСО отнесе акт, ударил се в друга кола "}
{"url": "https://www.dnes.bg/politika/2018/11/22/gerb-dovolni-che-ninova-rykovodi-bsp-bila-slab-oponent.394421", "text": "За ГЕРБ представлява интерес лидер на БСП да бъде Корнелия Нинова, защото с нея те са слаб опонент. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на Старейшини ГЕРБ-София, съобщиха от пресцентъра на партията. \n \"Напоследък БСП паднаха много ниско в опитите си да клатят властта. Днес популизмът им взе нов връх. Корнелия Нинова твърди, че е била следена от органите на реда по време на партийните й мероприятия. Тя явно не си дава сметка, че такава е практиката и всичко се прави с цел нейната сигурност да бъде гарантирана“, коментира Цветанов. \n\r\nПо думите му е абсурдно да се твърди, че годишно се крадат по 10 млрд. лв. от обществени поръчки при положение, че за година в България за обществени поръчки се разпределят 4.5 млрд. лв. Зам.-председателят на ГЕРБ призова актива на СГЕРБ-София редовно да правят срещи с хората, за да им казват истината за състоянието на България и за политиките на правителството.\n                    \n                    \n                \r\nПо темата с отхвърленото днес президентско вето върху текстове от Закона за корпоративното подоходно облагане, Цветан Цветанов призна, че проведената разяснителна кампания по този закон може би не е била достатъчно добра. \n\r\n\"В големите градове преобладават автомобили на 14 или по-малко години. За тях няма да има увеличение, напротив – ще има намаление на данъка. Това обаче политическите ни опоненти не го казват.“, обясни председателят на ПГ на ГЕРБ.\n\r\nНа свой ред старейшините от ГЕРБ-София поздравиха Цветанов за избирането му за постоянен представител на Съвместната група за парламентарен контрол на Европол в УС на Агенцията и му благодариха за активната партийна дейност.", "date": "2018.11.22", "title": "ГЕРБ доволни, че Нинова ръководи БСП, била слаб опонент"}
{"url": "https://www.dnes.bg/temida/2018/11/22/vryshtat-posrednika-na-ivancheva-petko-diulgerov-v-aresta.394420", "text": "Апелативният спецсъд реши да върне зад зад решетките Петко Дюлгеров, който е подсъдим като посредник за подкупа на кметицата на “Младост” Десислава Иванчева, пише \"\". \n\n Дюлгеров беше освободен в края на октомври заради заболяване на очите, а прокуратурата протестира мярката за неотклонение. \n\r\nЗдравословното състояние на Дюлгеров е същото, както през април, когато е арестуван, отбелязва съдебния състав в определението си. Лекарите са категорични, че може да лежи в ареста.\n\r\nЗа пръв път досега магистратите коментират, че има данни Дюлгеров да е подбудител към корупция, а не само помагач на Иванчева като посредник за подкупа. За тези съмнения се сочат показанията на бизнесмена Александър Ваклин, който вече разказа своята версия пред съда.\n                    \n                    \n                \r\nДюлгеров беше под домашен арест, но съпругата му Анна го изгонила от вкъщи и той се е преместил на друг адрес. Сега служители на съдебната охрана трябва да го посетят в квартирата и да го отведат в килия.\n\r\nПетко Дюлгеров беше арестуван с Иванчева и Петрова на 17 април и тогава призна пред разследващите, че намерените у него 14 хил. евро са част от подкуп от 70 хил. евро, който бизнесменът Александър Ваклин е дал на кметицата на \"Младост\". \n\r\n\r\n ", "date": "2018.11.22", "title": "Връщат посредника на Иванчева Петко Дюлгеров в ареста"}
{"url": "https://www.dnes.bg/zvezdi/2018/11/22/v-pyrvi-klas-deo-podari-bukvar-na-leo-bianki.394401", "text": "\"Кой Ви каза че НЕ обичам БЪЛГАРИЯ?\". Това написа Лео Бианки във Facebook и публикува снимка, на която държи буквар на фона на вкусна трапеза.\r\nУсмихнатият готвач неведнъж е споделял, че за него страната ни е като втори дом. Въпреки че той от години живее в София и говори български език, някои думи все още го затрудняват и не може да избяга от италианския си акцент.\r\n\"Време беше да си вземеш буквар\", пише негова последователка в социалната мрежа. А той ѝ отговаря, че учебникът за първи клас му е подарък.\r\nЛео е отбелязал в публикацията си своя добър приятел Део, което най-вероятно означава, че тв водещият му е направил подаръка, за да спрат да му се подиграват, че не може да говори правилно български.\r\n\"Лео бре, чети! Лео не чете. Лео, работи! Лео пак не ще\", пошегува се друг приятел на Бианки. \r\n\r\n ", "date": "2018.11.22", "title": "В първи клас: Део подари буквар на Лео Бианки"}
{"url": "https://www.dnes.bg/cars/2018/11/22/kros-kupe-modata-zastigna-i-volkswagen.394385", "text": "През миналата година Volkswagen пусна на пазара 7-местен кросоувър, който в САЩ се нарича Atlas, а в Китай и Русия се продава като Teramont. Автомобилът се произвежда в Щатите и Китай, като на изложението в Ню Йорк през април тази година беше представена и неговата версия с 5 места, но във вид на концептуален модел – Atlas Cross Sport.\r\nСега вече е ясно, че той ще се появи на пазара, като за разлика от варианта със 7 места, ще се сглобява само в Китай, откъдето може да се изнася и за други пазари Серийният вариант ще получи фарове с три реда в стила на оригиналния модел, но задните стойки и броните ще бъдат различни.\n\r\nГабаритите на автомобила все още не са ясни. Концептуалният Volkswagen Atlas Cross Sport беше дълъг 4846 мм, което е със 190 мм по-малко от американския Atlas и руския Teramont. Разстоянието между двете оси обаче е едно и също – 2979 мм. В същото време китайският вариант е дълъг 5039 мм, а междуосието му е 2980 мм.\n                    \n                    \n                \r\nЗасега няма данни и за техниеските характеристики на автомобила. Показаният в Ню Йорк прототип беше оборудван с хибриден агрегат с 360 коня, който може да се зарежда от електропреносната мрежа. В него влизат атмосферен 3,6-литров V6, два електромотора – по един на всяка ос, и литиево-йонна батерия с капацитет 18 кВт/ч. Само на ток автомобилът изминава до 42 км.\n\r\n", "date": "2018.11.22", "title": "Крос-купе модата застигна и Volkswagen"}
{"url": "https://www.dnes.bg/politika/2018/11/22/ataka-vmro-nfsb-zaedno-i-na-evrovota-pyk-posle.394423", "text": "Лидерите на \"Обединени патриоти\" да си говорят заедно на една маса, а не през медиите. Срещите да бъдат по-чести и да бъде намерен нормален тон на разговор. За това се обяви депутатът от \"Обединени патриоти\" Красимир Богданов в студиото на . \n\r\n\"Би било неприятно, ако последват нови непремерени изказвания и скандали\", заяви той и поиска да бъде изяснена в по-кратки срокове позицията на ОП за явяване на евроизборите. \n\r\n\"Не мисля, че е добър сигнал към нашите симпатизанти, ако започнем да се делим сега. Надявам се разумът да надделее и да продължим напред. Евроизборите могат да бъдат онзи лакмус, който да покаже дали това управление има смисъл да продължи своето съществуване\", обясни Богданов. \n                    \n                    \n                \r\nМарияна Николова от НФСБ се закле като вицепремиер на страната, а Богданов не вижда логика в предложението на Волен Сидеров да не бъде избиран наследник на подалия оставка Валери Симеонов. Той не намира и основания за исканата от лидера на \"Атака\" оставка на военния министър Красимир Каракачанов. \n\r\n\"Нелогично изглежда НФСБ да остане без свой представител там. Няма никаква обективна причина Красимир Каракачанов да подава оставка\", подчерта депутатът от ОП в предаването \"Денят ON AIR\". \n\r\nКрасимир Богданов добави, че се е запознал с бографията на Марияна Николова и е останал с впечатление, че тя има качества да заема този пост в държавата. И отбеляза, че е нормално да има известен толеранс от време, в който тя да може да проведе съответните срещи.\n\r\n ", "date": "2018.11.22", "title": "\"Атака\", ВМРО, НФСБ – заедно и на евровота, пък после…"}
{"url": "https://www.dnes.bg/crime/2018/11/22/samoubiec-se-hvyrli-pod-vlaka-v-stara-zagora-ocelia.394419", "text": "Мъж опита да сложи край на живота си като се хвърли под влака на гара Стара Загора. Като по чудо самоубиецът оцеля. \r\nТой се е метнал на релсите пред бързия влак от Бургас за София в 16.35 часа днес при спиране на първи коловоз в гара Стара Загора, съобщиха от БДЖ. \r\nНезабавно са били уведомени спешна помощ и следствените органи. \r\nВсички пътници от бързия влак, който пътува по направлението Бургас-София, ще бъдат обслужени с друг влак от Стара Загора до Пловдив.\r\nЗа пътуващите до София ще бъде осигурен превоз с автобуси, информират от дружеството.\r\nНяма прекъсване на влаковото движение през гара Стара Загора вследствие на инцидента. ", "date": "2018.11.22", "title": "Самоубиец се хвърли под влака в Стара Загора, оцеля "}
{"url": "https://www.dnes.bg/izlojbi/2018/11/22/panairyt-na-knigata-v-sofiia-s-fokus-nemskoezichnata-literatura.394396", "text": "От 11 до 16 декември 2018 немскоезичната литература е в центъра на 46-то издание на Софийския международен панаир на книгата: под мотото „Четири страни - един език“, съобщават организаторите. \n\n\r\nОсновните немскоезични държави - Германия, Швейцария, Австрия и Лихтенщайн ще представят разнообразна съвместна програма на популярния български панаир. Успоредно ще се състои и шестият Софийски международен литературен фестивал, в рамките на който единадесет немскоезични писатели и двама лектори ще посетят българската столица. \n\r\n„Ние поддържаме дългогодишни много добри контакти с българските издатели – интересът към немскоезичната литература в България е много голям“, споделя Бербел Бекер, която ръководи международната програма на Франкфуртския панаир на книгата. „Немският е най-разпространеният език в България след английския и руския. Ето защо сме много радостни, че Софийският панаир на книгата подготвя за нашите немскоезични писатели голяма сцена“.\n                    \n                    \n                \r\n„Целта на нашата програма е да изградим мостове: между писатели от немскоезичните държави и техните български колеги, а също между издатели, литературни агенти и преводачи от двете страни. Студенти и почитатели на литературата, деца, младежи и възрастни: за всички има място при нас“, твърди Енцио Ветцел, директор на Гьоте-институт България.\n\r\nКатя Алвес, Лукас Берфус, Забине Бокмюл, Шерко Фатах, Дагмар Гайслер, Кристоф Хайн, Йонас Люшер, Роберт Менасе, Марион Пошман, Фердинанд Шматц и Илия Троянов ще разговарят с български автори и с публиката. Брита Юргс от издателство „AvivA“, която е и председател на фондация „Курт Волф“, ще сподели своя поглед върху начина на работа на независимите издатели.\n\r\nПрограмата, посветена на немскоезичната литература в Националния дворец на културата в София, ще бъде допълнена от изложбата „Buchschmuck“. Изложбата на Гьоте-институт България показва илюстрации и корици на немскоезични книги, изработени и проектирани от млади български илюстратори и графични дизайнери.", "date": "2018.11.22", "title": "Панаирът на книгата в София с фокус немскоезичната литература"}
{"url": "https://www.dnes.bg/sofia/2018/11/22/biznesyt-po-grafa-shte-byde-podkrepen-s-reklama.394364", "text": "\r\n                    \n                    \n                Общинският съветник от ГЕРБ Малина Едрева обясни, че това, което предстои да бъде направено като организация за подкрепа на бизнеса на ул. \"Граф Игнатиев\", е поетапното премахване на загражденията, без да е приключен ремонта. \r\nТя уточни, че бизнесът ще бъде подкрепен с реклами в трамваите, но ще бъдат обсъдени и други форми на подкрепа за информиране на дейността на бизнеса.\n\n\n\r\n\"Има и много идеи, които са подобряващи средата и ние ги обсъждаме – големината на тротоарите, растителност около строителната площадка и др\", допълни тя. \r\nЛидерът на общинарите в БСП Калоян Паргов също коментира темата. Той настоя, че от тук нататък в следващи подобни проекти трябва да се изработи правен механизъм, по който ощетените бизнесмени да получават компенсации. \r\n\"Това, че фирмата изпълнител ще им направи цоклите на магазините или други дребни ремонтни дейности не може да компенсира загубите им. Проблемът е общ – не го разделяме на БСП/ ГЕРБ\", обясни той. \r\nНеговата колежка от групата на левите общинари Милка Христова предложи, че подобна компенсация за бизнеса може да се изразява в безвъзмездно отдаване на тротоарни площи и предоставяне на рекламни площи безвъзмездно за определен период. \r\n\"Столична община има възможности да изработи такъв компесаторен механизъм. Нека направим една група, в която да има представители на всички политически групи, която да разработи такъв механизъм. Очаквам подкрепата на другите общински съветници\", посочи тя.\r\nЗам.-кметът по транспорт Евгени Крусев заяви уверено, че трамваят по \"Графа\"ще бъде пуснат до Коледа. \r\n\"Ремонтът се забави заради дъжда през юли, при стартиране на обекта имаше инфраструктурни намеси от \"Топлофикация – София\" и \"Софийска вода\". По време на работа се наложиха и допълнителни намеси. В момента трамвайното трасе е почти готово – правим всичко възможно да се свърши максимално бързо\", обясни той. \r\nКрусев допълни, че в София вече има 350 регистрирани електромобила. Тъй като техния брой нараства ще бъдат изградени 25 зарядни станции, които ще могат да зареждат до 50 автомобила. \r\nКметът на район \"Витоша\" инж. Тодор Петков пък заяви, че се предвижда разширяването на Симеоновския лифт от последната станиция на Симеоново, до бъдещата станция на метрото, която се предвижда да бъде на Околовръстното срещу ИКЕА. \r\n\"Кога ще струва и кога ще се реализира, не знам\", обясни той. Следващата сесия на СОС се предвижда да е на 6 декември.", "date": "2018.11.22", "title": "Бизнесът по \"Графа\" ще бъде подкрепен с... реклама"}
{"url": "https://www.dnes.bg/obshtestvo/2018/11/22/simeonov-za-dramite-v-op-semeistvata-imat-konflikti.394369", "text": "Валери Симеонов, който се върна от днес като народен представител, каза че във всяка парламентарна група има конфликти и това е нормално. С Волен Сидеров пък работил от достатъчно верме и се надява това да продължи и занапред.\r\n\"Върнах се и съм същия човек. Аз не съм по-различен човек от този, който отиде в изпълнителната власт. Ще работя, както съм работил и преди. Във всяко семейство има конфликти и противоречия, няма такава група в която да няма, и в ГЕРБ и в БСП има\", даде пример той.\r\nСимеонов каза и че няма драма в това, че Волен Сидеров не е подписал номинацията на новото вице Марияна Николова.\n\n\n\n\r\n                    \n                    \n                \"Не е необходимо да се подпише номинацията, това е заложено в политическото споразумение, няма драма. Сидеров не гласува, значи не одобрява тази номинация\", коментира Сименов.\r\nПо думите му Николова е изключително добре подготвен администратор и професионалист. \r\n\"Това е човекът, който бе в основата на реализацията на всички успешни действия, които са предприети от моя кабинет\", каза той и добави, че дори е по-добре, че тя не е политик.\r\nКато народен представител Симеонов уточни, че ще продължи работата по законопроектите, предложени от него. Той настоя и че няма амбиции за някакви позиции в обществото или политиката, но иска когато се захване с нещо, да го свърши.\r\n\"Не съм човек, който се крие. Валери Симеонов е в Народното събрание, това ли е новината? Не съм първият, който си е подал оставката и се е върнал като депутат\", заключи той.\r\nА дали патриотичните формации ще се явят заедно на евроизборите, което според Волен Сидеров е много важен въпрос, Симеонов не пожела да коментира и настоя, че сега не е време за това.", "date": "2018.11.22", "title": "Симеонов за драмите в ОП: Семействата имат конфликти!"}
{"url": "https://www.dnes.bg/muzika-interviews/2018/11/22/oratnica-vlizame-v-neizsledvani-teritorii-na-folklora.394370", "text": "На 30 ноември в Mixtape 5 в София българската група Oratnitza ще представи третия си студиен албум - Alter Ethno, след първото си национално клубно турне от една година насам. Групата съчетава магически фолклорни мотиви със съвременни електронни стилове като трап, дъбстеп и DnB, както и със звученето на инструменти от далечни култури. През последните 9 години Oratnitza показва на българската и чуждестранна публика фолклора през призмата на времето, в което живеем. С допълнение от електронни мотиви, етно музиката им заживява по свой собствен начин.\n\r\nНовият албум на Oratnitza е първият проект на групата като секстет. Впечатляващата музика на Християн Георгиев (кавал, вокал, мелодика, тамбура), Георги \"Хорхе\" Маринов (диджериду, гайда), Петър \"Бъни\" Йорданов (кахон, тъпан) и Иван \"Попа\" Господинов (вокал), този път е допълнена от красотата на женските фолклорни гласове на Дияна (певица във фолклорен ансамбъл \"Тракия\" и \"Мистерия на българските гласове\") и Ася (певица в \"Космическите гласове\").\n                    \n                    \n                \r\nСъвместният им проект разгръща българския фолклор в още по-различна светлина, която създава ново възприятие за народната музика сред публиката. Още за него – от самата група…\n\r\n\n\r\nПопа: Нещата сами се случиха още като чухме звуците на инструментите. Тогава решихме да работим с фолклор, но по различен начин - по начина, по който искахме да чуем дадени фолклорни песни.\n\r\nХристиян: Също така защото обичаме народната музика. А идеята за комбинация с модерни жанрове не е някаква свръх оригинална еклектика. Ние искаме да проверим как може да звучи народната музика в съвременен контекст, в духа на времето.\n\r\n\n\r\nХристиян: Според мен всеки един екзотичен инструмент може да се свърже с нашия фолклор. Мисля, че не е важен толкова инструментът, колкото човекът, който свири на него. Ако той има интерес или любов към българския фолклор, то тонът или звуците, които изсвири, ще могат с лекота да се свържат с нашата музика!\n\r\nПопа: Самото звучене е доста подходящо да се експериментира с фолклорната музика, защото имаме подобно в родопската, шопската и други фолклорни области с основни лежащи тонове и мелодии.\n\r\n\n\r\nАся: Не искам да издавам много, за да не разваля изненадата, но на феновете ни ще кажа да очакват неочакваното, да са готови за много яка музика и интересни гост - музиканти!\n\r\nПопа: Третият ни албум е много различен като звучене и цялостна концепция. Излизаме от акустичния звук и вкарваме малко ток. Освен това, този албум е доста музикантски, със стабилни дръм секции, саксофон, синтове и др.\n\r\nХристиян: Новата ни музика е смела стъпка в неизследвани досега територии. Тя изразява нашето неспирно търсене. Ние искаме да запалим хората. Могат да очакват да чуят 100% искрено направена народна музика, като по-добре да забравят каква е била досегашната им представа за това. \n\r\n\n\r\nАся: Хората в чужбина много харесват нашата музика. Комбинацията на български фолклор с модерни жанрове им допада и на всеки наш концерт се забавляват много!\n\r\nПопа: Слушат музиката и груува! Именно това, че смесваме фолклор с модерни стилове ни е и стъпалото, с което правим впечатление и зад граница.\n\r\n\n\r\nАся: За мен лично единствената разлика е, че в чужбина много по-лесно се приема смесването на фолклор с модерните стилове, като dubstep, trap и DnB. В България, както има хора, които ни симпатизират, така има и други с по-традиционни разбирания за фолклор, които не усещат музиката ни и това, че я преобразяваме по модерен начин.\n\r\nПопа: Приликите са, че всички се кефят без значение, дали разбират текста или не, а разликата е, че едните са чужденци и не могат да чуят посланието в лириката, а при българската публика се разбира и едното и другото!\n\r\nХристиян: Може да се каже, че публиката навсякъде има общи черти. Хората идват на концерт, за да бъдат развълнувани, да се забавляват. Ние успяваме да развълнуваме хората с този звук.\n\r\n\n\r\nАся: Бих казала, че и сред чужденците има такива тенденции. На все повече наши концерти извън страната, хората се интересуват от вида на нашите костюми и разпитват за значението на шевиците, които носим. Да не споменавам, колко от тях съм виждала да пеят текстовете на нашите песни, без да знаят значението на думите! Това за мен е страшно вдъхновяващо и съм щастлива, че и в чужбина хората се вълнуват така от нашето фолклорно богатство!\n\r\n", "date": "2018.11.22", "title": "Оратница: Влизаме в неизследвани територии на фолклора!"}
{"url": "https://www.dnes.bg/eu/2018/11/22/brexit-shte-ima-london-i-es-stignaha-do-sporazumenie.394377", "text": "Преговарящите екипи на Европейската комисия и Великобритания постигнаха споразумение по проекта на политическа декларация за бъдещите отношения между ЕС и Обединеното кралство след Брекзит, съобщи официален представител на ЕС, цитиран от Ройтерс.\n\r\nПроектът на декларацията ще бъде внимателно анализиран от посланиците на 27-те страни от ЕС на днешната им среща в Брюксел, предаде БТА.\n\n\n\n\r\nЕвропейската комисия е заседавала извънредно днес, за да одобри постигнатата договореност за рамката на бъдещите отношения ЕС-Великобритания, съобщи говорител на институцията.\n\r\nПредседателят на ЕК Жан-Клод Юнкер е изпратил на председателя на Европейския съвет Доналд Туск писмо, с което го запознава с черновата на т. нар. политическо изявление. Този документ ще бъде част от постигнатото споразумение за оттеглянето на Великобритания.\n                    \n                    \n                \r\nВ неделя се очаква Европейският съвет да утвърди споразумението за оттеглянето и изявлението за рамката на бъдещите отношения. След това започват преговорите с Лондон по бъдещите отношения, предвиждат правилата.\n\r\nГоворителят на ЕК добави, че в събота британският премиер Тереза Мей ще има втора среща с Юнкер за тази седмица, непосредствено преди заседанието на държавните и правителствените ръководители на страните от ЕС. \r\n ", "date": "2018.11.22", "title": "Brexit ще има: Лондон и ЕС стигнаха до споразумение"}
{"url": "https://www.dnes.bg/politika/2018/11/22/ninova-se-oplaka-mvr-me-sledeshe-iz-iambolsko.394371", "text": "Соцлидерката Корнелия Нинова обвини управляващите, че е била следена от полицията по време на срещите си в Ямболско и настоя, че тези действия са били извън рамките на закона.\r\n\"Посетих село Малко Шарково, Голямо Шарково и град Болярово, за да се срещна със земеделските производители, чиито животни бяха убити заради съмнения за чума. Навсякъде бях посрещната от полиция\", разказа червената лидерка.\n\n\n\n\r\nНинова уточни, че когато е питала защо има толкова много полиция, униформените са й отвърнали, че изпълняват нареждания от София и не трябвало \"да я изпускат от очи\".\r\n\"Подобно нещо може да се случи по силата на Закона за събранията, митингите и манифестации, който задължава организаторите на събранието или митинга да вземат необходимите мерки и да осигурят полицейско присъствие. Организаторът на тези срещи е БСП и не сме поискали полиция. Това може да се случи на основание на друг закон – Закон за местното самоуправление и местната администрация, където се казва, че кметът може да поиска такова присъствие заради сигурността на мероприятието. Кметовете на населените места, в които бяхме не са поискали такова присъствие. Следователно всичко това беше извън рамките и нормите на закона\", каза тя.\r\n                    \n                    \n                Нинова попита дали всяко нейно движение в страната ще се следи и контролира от органите на МВР.\r\n\"Питам премиера Бойко Борисов кой е решил срещите ми в област Ямбол да се провеждат под полицейско наблюдение – ако целта е да ме ограничите в действия и думи, сте се объркали. Г-н Борисов, ние свободни хора, в свободна страна ли сме? Аз се чувствам свободен човек, но дали сме в свободна страна под ваше управление, се съмнявам\", заяви соцлидерката.", "date": "2018.11.22", "title": "Нинова се оплака: МВР ме следеше из Ямболско"}
{"url": "https://www.dnes.bg/cars/2018/11/22/kubica-se-zavryshta-vyv-f-1-sys-sponsorska-sdelka.394376", "text": "Най-успешният източноевропейски пилот в историята на Формула 1 - Роберт Кубица, се завръща догодина като титуляр в отбора на Уилямс. Слухове за тази сделка вървят от месеци, а досега полякът беше тестпилот на британския тим.\r\nСпоред полската преса Кубица ще осигури 10 милиона евро за бюджета на Williams за догодина, като парите идват от петролната компания PKN Orlen. Сделката за връщането на Роберт като титуляр във Формула 1 е най-големият спонсорски договор в историята на Полша и рекламите на PKN Orlen ще се появят на борда на колите на отбора, гащеризоните на пилотите и екипите на механиците и инженерите.\n\r\nЗаради титулярното място в Уилямс Кубица отказа да е пилот по развитието в Renault, където щеше да работи на симулатора и трети пилот във Ferrari, където освен работа на симулатора му предлагаха и участия в няколко петъчни тренировки с кола на Haas.\n                    \n                    \n                \r\nКубица пострада тежко в рали катастрофа в началото на 2011 година, след което претърпя няколко операции, при които лекарите успяха да спасят и възстановят дясната му ръка. След това полякът участва в редица състезания, включително и в световния рали шампионат, като едва в началото на този сезон обяви, че е готов да се върне във Формула 1.\n\r\nВ края на миналата година той загуби битката за титулярното място в тима срещу Сергей Сироткин, но през 2019 ще го гледаме като съотборник на дебютанта Джордж Ръсел. Наскоро Роберт потвърди и слуховете отпреди няколко години, че по време на катастрофата в малко италианско рали през февруари 2011, той вече е имал предварителен договор с Ferrari, за да премине в Скудерията от Renault.\r\n\r\n ", "date": "2018.11.22", "title": "Кубица се завръща във Ф 1 със спонсорска сделка"}
{"url": "https://www.dnes.bg/obshtestvo/2018/11/22/ikonomikata-ni-cyfti-no-85-ne-go-useshtat-po-djoba-si.394351", "text": "95% от българите подкрепят увеличението със 150 милиона  лева на парите за хора с увреждания.\r\nСериозна подкрепа в новия бюджет има увеличаването на  пенсиите (93%), повишаването на минималната работна заплата (92%),  увеличаване на парите за здравеопазване (87%). Данните са от изследване на център \"Тренд\", проведено  сред 1004 души в  периода 6-12 ноември. Изследването е по поръчка на \"24 часа\".\r\nНай-ниска подкрепа  събират параметрите, свързани с повишаването на заплатите в бюджетния  сектор (50%) и увеличаването на максималния осигурителен праг (52%),  като въпреки това мнозинството от хората ги подкрепят.\n\r\nТрадиционно мерките, свързани с намаляване на държавните разходи, са  непопулярни сред хората, като единствената опция, която събира  съществена подкрепа (75%), е намаляване на броя на заетите в държавната  администрация.\r\n                    \n                    \n                Съкращаването на броя на университетите по-скоро  разполовява респондентите, въпреки че по-голямата част не подкрепят  мярката (45%). Съкращаването на броя на културните институти, броя на  линиите и влаковете на БДЖ и броя на болниците са мерки, които срещат  огромно неодобрение, посочват социолозите.\n\r\nТам, където българинът вижда най-големи проблеми, са и сферите, в които  според него трябва да се отделят повече средства, а именно –  здравеопазване, социалната сфера и образованието. \r\nВъпреки добрите макроикономически показатели, 85% от българите не усещат подобрената икономическа ситуация по своя джоб.\n\r\nЛипсата на ефективност на публичните средства се осъзнава като един от  сериозните проблеми. Практически в нито една сфера няма превес на  мнението, че парите се харчат ефективно.\r\nТова до голяма  степен е следствие от ниското доверие на гражданите спрямо институциите,  а не толкова върху техните наблюдения по сектори, изтъкват от \"Тренд\".  Сферите, в които българите традиционно намират за проблематични, пък се  наблюдават най-сериозни натрупвания, като здравеопазването е типичен  такъв пример.\r\nЕдна трета от българите следят дебатите около бюджета за 2019 г., докато 60% не го следят. Въпреки, че по-големият дял не са заинтересовани от параметрите, 65% от всички запитани смятат, че те са важни.\n\r\nВидимо най-младите остават най-незапознати. Изключения относно запознатостта при общата картина правят увеличението с 40 милиона лева на помощите за отопление, което е чуто/разбрано от малко над половината от всички анкетирани (53%), повишаването на максималния осигурителен праг (58%) и увеличаването на парите за здравеопазване (58%).\r\nПовишаването на минималната работна заплата, увеличението на учителските заплати и пенсиите пък е достигнало до най-много хора, съответно 82%, 75% и 74%. В демографските разбивки пък ясно личи, че сред заинтересованите лица (тези над 60 г.) почти всички (около 90%) са разбрали за предстоящото увеличение на пенсиите.\n\r\nЗададен е и въпрос, свързан с погасяването на държавните дългове, предвид намаляването им в последните години. Най-голям дял посочват, че не знаят или не могат да преценят (41%) и само 22% са на мнение, че моментът е подходящ.\r\n", "date": "2018.11.22", "title": "Икономиката ни цъфти, но 85% не го усещат по джоба си"}
{"url": "https://www.dnes.bg/politika/2018/11/22/turski-potok-prez-bylgariia-potvyrjdenie-niama.394383", "text": "Втората тръба на газопровода \"Турски поток\" ще минава през България, Сърбия, Унгария и Словакия. Това е определил окончателно \"Газпром\", съобщи руският вестник \"Комерсант\" като се позова на свои източници.\n\r\nБългарските власти заявиха, че към момента няма официална информация от руската страна. Заместник-енергийният министър Красимир Първанов обясни, че \"Турски поток\" се състои от две тръби, с капацитет по 15 милиарда кубически метра газ.\n\n\r\n\"Едната тръба е за Република Турция. Дилемата беше другата тръба - дали ще мине през България, или ще мине през Гърция. Колегите от \"Газпром\" са съобщили в руските медии, че са взели своето решение - тръбата ще минава през България. Очакваме в най-скоро време официално да получим в Министерство на енергетиката и писмото от \"Газпром\" за тяхното решение\", каза Първанов. \n                    \n                    \n                \r\nКъм момента България не е уведомена официално от руска страна, че втората тръба на газопровода \"Турски поток\" да минава през наша територия. Това съобщиха за \"Хоризонт\" от пресцентъра на енергийното министерство в коментар на съобщението на руския вестник \"Комерсант\", че  \"Газпром\" е определил окончателно трасето на втората тръба на газопровода \"Турски поток\" и то ще минава през България, Сърбия, Унгария и Словакия. Другият вариант за продължаване на маршрута бе през Гърция.\n\r\nРешението на \"Газпром\" - газопроводът \"Турски поток\" да преминава през българска територия, ще се отрази изключително положително на икономиката ни, коментира Искрен Веселинов член на парламентарната икономическата комисия и депутат от \"Обединени патриоти\". \n\r\n\"Всъщност голямата заплаха, че ще бъдем заобиколени от тръбата не се случи, напротив, ние ставаме една от сериозните транзитиращи страни, дори погледнато като икономическо изражение, вероятно транзитните такси ще са по-високи, отколкото от \"Южен поток\", който беше провален. В това отношение новината е много добра, и това, което трябва да направим е максимално да облекчим \"Булгартрансгаз\" в техните инвестиционни намерения, така че да отговорят на сроковете, които се поставят\", каза той и допълни, че чисто процедурно следва:\n\r\n\"Освен подписването на самите споразумения, следва изграждането на трасето и договорите за доставка и търговете, разбира се, за свободния резерв\".\n\r\nВ кулоарите на парламента депутатът от ДПС Рамадан Аталай беше категоричен, че страната ни трябва да направи всичко възможно, за да може Турски поток да премине през нашата страна:\n\r\n\"Ако изпуснем и това, това означава, че ние трябва да чакаме нашите съседи да благоволят по някакъв начин да ни доставят газ, само за нас\", каза той. \n\r\nРазговори по темата се водят периодично, като въпросът бе разглеждан и по време на посещението на премиера Бойко Борисов в Москва през пролетта, припомнят от българското министерство на енергетиката. \n\r\nОт публикуваните в периода октомври-ноември материали на газопреносните оператори на четирите държави в рамките на процедурата за резервиране на бъдещи мощности следва, че трасето на \"Турски поток\" ще преминава през техните територии.\n\r\nПроцедурата е предвидена в европейското законодателство и се прилага при строителството на нови газопроводи, пише \"Комерсант\".\n\r\nТака например \"Булгартрансгаз\" планира да обяви на търг определени количества газ на входа от Турция и на изхода към Сърбия, твърди вестникът.\n\r\nНа влизане от Турция компанията предлага от 1 януари 2020 г. за срок от 20 години 15 млрд. и 800 млн. кубични метра газ годишно, което съвпада с капацитета на едната тръба на \"Турски поток\". На излизане към Сърбия – 4 млрд. кубични метра с възможност за увеличаване до 11 млрд. през 2021 г.\n\r\nМаршрутът на \"Турски поток\" през България повтаря сухопътното трасе на неосъществения проект за газопровод \"Южен поток\", отбелязва \"Комерсант\".\n\r\nПред вестник \"Ромъния либера\" генералният директор на руския национален институт по енергетика Сергей Правосудов обяснява, че първата тръба ще достигне директно до Турция и ще бъде свързана с газопроводите, които съществуват в страната  и ще започне полагането на втората линия. \"Единственият проблем е липсата на връзка между България и Сърбия, но такава ще бъде построена. След като бъде направено това, газът ще бъде транспортиран от Сърбия в Унгария и после в Австрия\", обяснява Правосудов.", "date": "2018.11.22", "title": "\"Турски поток\" през България? Потвърждение няма!"}
{"url": "https://www.dnes.bg/snimka-na-denia/2018/11/22/dyjdovete-spirat-chaka-ni-priiaten-noemvriiski-uikend.394358", "text": "Валежите от петък ще спрат, а през уикенда времето ще бъде на много места слънчево и топло за края на ноември, сочи  на НИМХ-БАН.\n\r\nПрез нощта на места в Западна България ще има слаби валежи - в северозападните райони и планините от сняг, над югозападните - предимно от дъжд. Над останалата част от страната ще е почти без валежи със значителна облачност. Минималните температури ще са предимно между минус 3 и 2 градуса. \n\r\nПрез деня в петък облачността над Западна България ще остане по-често значителна, докато над централните и източните райони ще се разкъсва и намалява и до предимно слънчево. В низините и котловините преди обяд ще има ниска облачност или мъгла. Вятърът ще е слаб в Източна България до умерен със северна компонента. Максималните температури ще са 3- 5 градуса в Северна България, в Южна - от 6 до 11 градуса.\n                \n                \r\nПо Черноморието облачността ще се разкъсва и намалява след обяд и до предимно слънчево. По-значителна, предимно ниска, ще е облачността през по-голямата част от деня на юг. Ще духа до умерен вятър със северна компонента. Максималните температури ще бъдат между 5 и 8 градуса. Температурата на морската вода е 12-13 градуса. Вълнението на морето ще бъде 3 бала.\n\r\nНад планините сутринта облачността ще е предимно значителна. По-късно през деня ще се разкъсва и намалява, след обяд над планините в източната половина на страната - по-често до слънчево. Валежи не се очакват. Ще духа до умерен вятър от север-североизток, който в по-ниските планински части на Западна България ще се ориентира от юг. Максималната температура на височина 1200 метра ще около 5 градуса, на 2000 метра - около минус един градус.\n\r\nВ събота сутринта ще е по-студено, но през деня вятърът ще се ориентира от югозапад и бързо ще се затопля. Ще има временни увеличения на облачността. В северозападните райони и в западния и централния участък от поречието на Дунав ще бъде почти тихо, със значителна ниска облачност, на места видимостта ще е намалена, затова и в тези райони и температурите ще остават чувствително по-ниски. \n\r\nВ неделя ще бъде още малко по-топло, но с повече облачност през втората половина от деня над западната половина от страната.", "date": "2018.11.22", "title": "Дъждовете спират, чака ни приятен ноемврийски уикенд"}
{"url": "https://www.dnes.bg/eu/2018/11/22/briuksel-ne-moje-da-nakara-rim-da-pesti-i-sega.394362", "text": " Десният популист и министър на вътрешните работи на Италия Матео Салвини често говори пълни глупости. През миналата седмица обаче той изрече правилното изречение: Те искат да ни санкционират, но в крайна сметка това ще нарани повече ЕС, отколкото нас\". Шапки долу. Ксенофобът от Лигата разбра по-добре аритметиката на еврозоната, отколкото много политексперти в Брюксел.\r\nИталия издига гръцката стратегия на по-високо ниво: хладнокръвно третата по големина икономика в еврозоната изнудва останалите държави с тежестта на дълга си. Италия е твърде голяма, за да бъде оставена да се сгромоляса. И знае това. Нито предстоящата процедура по дефицит, нито глуповатата глоба от няколко милиарда долара ще отклонят правителството от камикадзе-курса. \r\n                    \n                    \n                За Европа това е фатален сигнал. Ако една сериозна икономика, като Италия, толкова открито показва безразличие към правилата и ако ЕС остане бездействен, можем да отпишем общността и нейната валута, пише в свой коментар Ханес Фогел за N-TV. Проблемът в случая е, че ако Брюксел остане твърд, също може да се стигне до края на еврото. Защото, ако пазарите изпаднат в паника заради бюджетния спор и ЕС врътне кранчето на парите за Рим, нито една спасителна програма няма да може да спаси Италия и да предотврати катастрофата на еврото. Може да го направи само Европейската централна банка (ЕЦБ). Марио Драги ще трябва да спаси собствената си страна.\r\nТака че горчивата истина е, че ЕС не може да направи нищо против произволията с дълга на големите държави от еврозоната. Никой не може да принуди Италия да пести пари. Брюксел може само да се надява, че Рим ще смекчи курса си с помощта на нежен натиск. И да стиска палци еврозоната да оцелее дотогава.\r\nОтгоре на това има добри основания да се позволи на Италия да натрупа повече дълг. Първо, Берлин и Париж извършиха сами първородния грях и първи нарушиха Пакта от Маастрихт, а не Рим. На второ място, не само Италия нарушава правилата. Почти две трети от всички държави от еврозоната минават абсолютния таван на дълга от 60% от икономическата продукция, дори Германия. А на страна като България, която от години стриктно спазва критериите, се поставят нови условия. И трето, Рим спешно трябва да засили икономиката си.\r\n", "date": "2018.11.22", "title": "Брюксел не може да накара Рим да пести. И сега?"}
{"url": "https://www.dnes.bg/notifikacii/2018/11/22/shumi-2-meseca-predi-incidenta-formula-1-e-tejyk-sport.394345", "text": "На 30 октомври 2013 година Михаел Шумахер дава последното си интервю, което обаче става достъпно за широката публика чак сега. Два месеца по-късно, състезателят от Формула 1 удря главата си в скала и така и не се възстановява.\r\nИнтервюто е публикувано от семейството му на уеб сайта на легендата, а в него Шумахер разказва за кариерата си като състезател.\r\nПо това време, той вече втори път се отказва от моторния спорт, след като се завърна за кратко на пистата с отбора на \"Мерцедес\".\r\nСпечелилият седем титли ветеран разказва за най-емоционалната си победа и за първата, която печели.\n\r\n\"Сузука, 2000 година - 21 години без титла за \"Ферари\", четири години аз се провалях, беше страхотно състезание и беше невероятно да го постигна – да спечеля\".\r\n                \n                Шампионът споделя още, че Формула 1 е наистина тежък спорт, а когато той започвал кариерата си, било доста по-трудно, отколкото през 2013 г. Нямало ги всички тези помощни системи. \r\nВ интервюто той разкрива, че съперникът, който най-много е уважавал бил състезателят на \"Макларън\" Мика Хакинен: \"Имахме страхотни битки, но и стабилна, лична връзка\". Любимият му спортист обаче не е състезател от Формула 1, а футболист.  \"Когато бях малък и карах картинг виждах около себе си Айртон Сена и  Винченцо Соспири, но истинският ми идол беше Тони Шумахер, защото той беше страхотен играч\", разказва Шуми. С бившия германски национал споделят фамилия, но нямат кръвна връзка помежду си.\r\nПопитан дали някога е знаел, че ще постави няколко световни рекорда, Михаел споделя, че е важно да си малко скептичен, да не си прекалено самоуверен, винаги да търсиш осъвършенстване.\r\nОпределя Формула 1 като отборен спорт и е категоричен, че за да стигнеш върха, ти трябва помощта на екипа ти.\r\nСемейството на Михаел Шумахер не е давало изявление от 2013 г., когато се случи ужасяващият инцидент. Не е ясно и защо точно сега решават да покажат на феновете на спортиста последното му интервю.\r\nПреди няколко седмици германски певец разкри, че е получил ръчно написана бележка от съпругата на Шуми – Корина, която гласяла, че той е боец и ще се справи. Това бе първото и единствено изявление от близък на Михаел.", "date": "2018.11.22", "title": "Шуми, 2 месеца преди инцидента: Формула 1 е тежък спорт! "}
{"url": "https://www.dnes.bg/temida/2018/11/22/polovin-godina-zatvor-za-merakliia-jivial-s-nepylnoletna.394373", "text": "Половин година затвор при първоначален строг режим и наказание обществено порицание наложи Районен съд Казанлък след споразумение с 23-годишен мъж от Мъглиж.  \r\nТой  е осъден затова, че от месец октомври миналата година до март тази година, без да е сключил брак, е живял на съпружески начала с 15-годишно момиче, съобщава \"Дарик\". \r\nОсвен това мъжът е с богато криминално минало, като от 2012 година досега е трикратно осъждан - за кражба и грабежи.\r\nСпоразумението е влязло в сила и не подлежи на протест и обжалване.\r\nОт Районна прокуратура – Казанлък отчитат, че от началото на годината са осъдени общо 25 мъже, за съжителство на съпружески начала с лице от женски пол, ненавършило 16-годишна възраст.", "date": "2018.11.22", "title": "Половин година затвор за мераклия, живял с непълнолетна"}
{"url": "https://www.dnes.bg/notifikacii/2018/11/22/losho-vreme-pustiniata-na-sauditska-arabiia-more.394372", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроливни дъждове предизвикаха наводнения в пустинята на Саудитска Арабия. Рядкото явление сериозно повреди къщи и наложи евакуацията на най-малко 4 хиляди души. \r\nСъобщава се и за 30 жертви. Силните валежи са довели до наводнения и в Рияд, Мека и Джеда. Саудитски медии съобщават, че покривът на международното летище \"Кинг Халид\" в Рияд е повреден от силния дъжд. \r\nВластите в кралството са изпратили спасителни екипи в Кувейт, за да помогнат на местните служби за спешна помощ, съобщава \r\n ", "date": "2018.11.22", "title": "Лошо време: Пустинята на Саудитска Арабия – море!?"}
{"url": "https://www.dnes.bg/obshtestvo/2018/11/22/okonchatelno-do-5-hil-za-dalechni-rodnini-pri-smyrt-na-pytia.394378", "text": "Таван за обезщетенията за неимуществени вреди при смърт на пътя ще има, но той ще се отнася само за по-широкия кръг далечни роднини. Лимитът ще бъде 5 хил. лв., като в него попадат претенциите и на братя и сестри на загиналия.\r\nТова решиха окончателно депутатите, като приеха на второ четене промените в Кодекса за застраховането.\n\n\r\nЗапазва се старото положение за близките роднини - съпруг, съпруга, деца, родители, за които няма да има таван на обезщетенията.\r\nПоправките обаче ще важат само 6 месеца, когато трябва да бъде изготвена методика за ценообразуването и лимитите за обезщетенията по задължителната застраховка \"Гражданска отговорност\". Методиката трябва да бъде изготвена от Гаранционния фонд в срок от 6 месеца, а след това да бъде одобрена от Комисията за финансов надзор (КФН), министъра на здравеопазването и министъра на труда и социалната политика.  \r\n                    \n                    \n                Според опозицията така предложените промени няма да решат проблемите в сектора. От БСП настояха, че слагането на таван нарушава правата на гражданите и свободата на съда да определи обезщетението. От \"Атака\" също се обявиха против промените.\n\r\nСпоред шефката на бюджетната комисия Менда Стоянова обаче с поправките няма да се позволи да поскъпне драстично \"Гражданската отговорност\".\n\r\n\"Тази методика ще даде критерии, индикатори и възможност за еднакво прилагане и изчисляване на обезщетенията при имуществени и при неимуществени обезщетения в резултат на ПТП. Тя е необходима, за да има справедливост при присъждането на обезщетенията\", настоя тя.\n\r\nДо въпроса дали да има ограничения в обезщетенията се стигна заради решението на ВКС от 21 юли тази година, с което чувствително се разшири кръгът лица, имащи право на обезщетение за смърт на близък в случай на смърт при пътнотранспортно произшествие, като се включиха дори и такива без роднински връзки. Това предизвика остра реакция от страна на застрахователните компании, които изчислиха, че подобни искове ще породят дефицит в системата от близо 1 млрд. лв. \n\r\nПървоначално шефката на бюджетната комисия Менда Стоянова предложи лимитите за обезщетения за близките да бъдат 20 000 лева, но заради обществения отзвук премиерът нареди парламентарната група на ГЕРБ да не приема промените, преди да се проведе широк обществен дебат.", "date": "2018.11.22", "title": "Окончателно: До 5 хил. за далечни роднини при смърт на пътя "}
{"url": "https://www.dnes.bg/cars/2018/11/22/ns-butna-vetoto-na-radev-danykyt-za-starite-koli-ostava.394393", "text": "Мнозинството в парламента със 130 гласа \"за\" бутна ветото на президента Румен Радев върху увеличаването на данъка на старите коли, които замърсяват повече. \n\r\nТака народните представители отново гласуваха да се промени начинът, по който се образува данъка на автомобилите.\n\r\nС поправките при определянето на налога се добавя и екологичен компонент, който зависи от екологичната категория на превозното средство. Така на колите, които имат категория под Евро 3, ще се увеличи данъкът. Според управляващите става дума за поскъпване с около 20-30%, а мярката е част от усилията за подобряване на качеството на въздуха.\n\n\n                    \n                    \n                \r\nПрезидентът Радев обаче не се съгласи, че увеличението на данъка ще стимулира замяната на по-старите автомобили с по-нови и ще доведе до постигане на търсения екологичен ефект.\n\r\nТой наложи вето и върху текстовете в Закона за корпоративното подоходно облагане, с които се отлага реформата за таксата върху битовите отпадъци, въвеждането на по-високи данъчни ставки за имоти в населени места от Списъка на курортите в България и върху промените в Закона за митниците.\n\r\nЗад ветото на президента Радев застанаха само от БСП и ДПС. Според левицата промяната в данъка на автомобилите е необмислена и ненавременна и е срещу гражданите.\n\r\n\"Цялото управляващо мнозинство се движи в насрещното движение и то срещу своите граждани. За това говори реакцията на българските граждани и на президентската институция, която съвсем мотивирано ви върна като първокласници\", каза Иван Иванов.\n\r\nСпоред шефа на депутатите на ГЕРБ пък след изборите именно президентската двойка се \"движи само в насрещното движение\".\n\r\nЧервеният Крум Зарков настоя, че новият данък няма да подтикне хората да си купят нов автомобил, а това е само една нова такса.\n\r\n\"Хората нямат избор, купуват това, което имат възможност, за да ходят на работа. Все едно да накажете едно дете, на което са купили марципан, защото няма два шоколада\", настоя Крум Зарков.\n\r\nТой добави и че замърсяването не трябва да се бори само с увеличение на данъците, а и с политики като безплатен градски транспорт, кампании за съвместно пътуване и редовно миене на улиците.\n\r\nРамадан Аталай от ДПС също обяви, че ще подкрепят ветото на президента, тъй като наложеният данък не е справедлив.\n\r\nНиколай Александров от \"Обединени патриоти\" пък каза, че няма как да подкрепят вето, което има политическа цел, а не разглежда закона по същество. Той разкритикува и че се обсъжда само въпросът за данъка върху старите автомобили, а никой не говори за другите три точки, по които държавният глава е наложил вето.\n\r\nКолегата му от НФСБ Йордан Апостолов също заяви, че ще отхвълят ветото, но добави че след това ще внесат поправки в закона, с които от начало не са били съгласни.\n\r\n\"Кое ще ощети повече гражданите? Вдигането с няколко лева на данъка, или санкцията на ЕК от 770 хил. евро на ден\", запита той.\n\r\nВеселин Марешки от \"Воля\" пък обвини червените, че се държат цинично и че аргументите им са измамни.\n\r\n\"Може ли някой от БСП да каже, че ако приемем ветото, хората ще живеят по-добре от утре. Това е измама, цинично поведение спрямо българите и затова няма как да го подкрепим\", каза той.", "date": "2018.11.22", "title": "НС бутна ветото на Радев, данъкът за старите коли остава"}
{"url": "https://www.dnes.bg/obshtestvo/2018/11/22/ot-shveicariia-do-zlatoto-skritata-sila-zad-rodniia-ansambyl.394359", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа пръв път влиза в залата, когато е едва на 6 години. Оставя куклите и хваща обръча. Започва да тренира гимнастика, за да сбъдне мечтата си и един ден да стане треньор.\r\nУсилията се отплащат и днес, 37 години по-късно, художествената гимнастика е всичко за нея. Тя е Весела Димитрова - жената, която помогна на златните ни момичета да извоюват златото на обръч на Световното първенство в София тази година.\r\nПреди това, обаче, пътят и минава през Швейцария. Получава предложение от Мария Гигова да замине и да помогне в подготовката на швейцарския отбор по художествена гимнастика. Приема веднага. И прекарва 7 години там.\r\n                    \n                    \n                \"Постоянно изпитвах носталгия. Пусках си българска телевизия, слушах българско радио в колата постоянно. Обичам България. Тук ми е хубаво\", разказва пред  Весела Димитрова.\r\nИ така съдбата и предлага нова възможност, а с нея - ново предизвикателство. Получава предложение да се върне в страната и да помогне в подготовката на родния ансамбъл за олимпиадата в Рио. И отново приема. После, обаче, се появили терзанията - как ще остави дъщеря си, как ще свикне с живота тук...\r\n\"Не съжалявам и за секунда. Така и не свикнах да живея в чужбина. Чувствам се щастлива и доволна от избора си\".\r\nИ така изведнъж се оказва не с една дъщеря, а с цели 10 - всички на 18, със своите вълнения и младежки терзания. Приема момичетата от отбора си като нейни деца. Близостта, обаче, върви ръка за ръка с дисциплината и отговорността.\r\n\"Държа на точността и дисциплината във всичко – начинът им на работа, възстановяването, подготовката, отношението към работата... Опитвам се да ги науча, че са професионалисти и това е тяхната работа в момента, която трябва да вършат добре\".\r\nИ успехите не закъсняват. Освен златото на Световното първенство в София, момичетата имат и европейска титла на топки и въжета. Победата е резултат, който идва след усилен труд, но и силна психика.\r\n\"Нямаш право на грешки. Имаш две минути и половина да покажеш максимума от себе си. Затова психологическата подготовка е много важна. Работим всеки ден за това в залата, включително и с психолог. Трябва да се подобрят в бъдеще\".\r\nКогато поема националният отбор по художествена гимнастика, Весела многократно е предупреждавана - ще бъде трудно.\r\n\"Хората в България очакват наистина много от този спорт и от тези момичета. Те са лицето на българския спорт. Трудно е, защото аз нося огромна отговорност\".\r\nИ не само тя - отговорността е и на момичетата, а очакванията - 2 минути и половина, в които цяла България е вперила поглед в теб. Две минути, в които времето спира да тече с нормална скорост, и само едно има значение - победата и българският химн накрая. Всичко, обаче, си струва.", "date": "2018.11.22", "title": "От Швейцария до златото: Скритата сила зад родния ансамбъл"}
{"url": "https://www.dnes.bg/mish-mash/2018/11/22/astrologiia-koi-planeti-rykovodiat-jivota-ni.394306", "text": "Според астрологията планетите съдържат цялата сила на космоса и чрез нея влияят активно върху живота ни. Те ни дават сила, те ни показват смисъла на живота, те ни насочват в дадена посока, и в романтичен, и в професионален план. \r\nТяхното влияние не винаги е толкова магическо и вълнуващо. Всъщност някои планети могат да ни донесат огромни загуби, трудности и болка. Никога не забравяйте, че планетите са като богове и богини на Вселената, чиято крайна цел е да ни помогне да реализираме пълния си потенциал, но и да ни подтикне да израснем духовно.\r\n \r\nТези планети, които ни сблъскват с най-много препятствията по пътя ни и които имат най-дълбоко въздействие върху живота ни са Сатурн, Уран и Плутон.\r\n \r\nВъпреки че всички планети имат своите положителни и негативни страни, споменатите три планети съдържат заплашителна интензивност, когато сме под влиянието на техните транзити. В такива периоди често ни се случат непредсказуеми неща, преживяваме емоционални проблеми, кризи и т.н. Понякога ни се струва, че лошият ни период никога няма да свърши и все пак с времето нещата се разсейват, а ние оставаме с усещането, че сме станали по-силни и по-мъдри след трудностите.\r\n\r\n\r\n\r\n\r\n \r\nМислете за Сатурн като за строг и авторитарен баща. Той е с нас от момента, в който сме се родили, показвайки ни последствията от вземането на лоши решения. Той ни поставя граници, които ни предпазват от главозамайване. Сатурн ни учи, че усилията и енергията, които инвестираме в нещо, винаги се отплащат. Той ни учи, че мързелът е самоунищожителен. Той ни сблъсква със загуби, но ни показва, че упоритата работа и дисциплината пораждат успех в дългосрочен план.\r\n \r\nНа Сатурн му отнема около 29.5 години, за да направи пълен кръг около Слънцето и в този период той е наш учител, който ни води към зрелостта ни. След тези 29 години Сатурн се връща в позицията, в която се е намирал към момента на нашето раждане. Първото завръщане на Сатурн се случва, когато сме на възраст между 27 и 30 години. В този етап сме принудени да решим дали сме готови наистина за живота на възрастни.\r\n \r\n\r\n \r\nМислете за Уран като за тайнственото лошо момче, което е откраднало сърцето ви (и е избягало с него). Той е неспокоен дух, който обича да нарушава правилата и обикновените неща го плашат повече от всичко на света. \r\n\r\n", "date": "2018.11.22", "title": "Астрология: Кои планети ръководят живота ни?"}
{"url": "https://www.dnes.bg/cars/2018/11/22/taksidjiiski-drami-stoiankite-im-kuci-tarifite-im-malki.394329", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТаксиметровите шофьори в София на бунт срещу частните автомобили, които използват техните стоянки. \n\r\nЛегалните таксита започнаха наказателни акции срещу нарушителите и предвиждат протест пред Столичната община.\n\r\n\"В четвъртък миналата седмица беше първата акция. Състои се в действия, които целят да покажат на обществото, че таксиметровите стоянки са предназначени за спиране на таксиметрови автомобили, а не за спиране и паркиране на частни коли\", обясни председателят на Националния таксиметров синдикат Рени Димитрова.\n\r\nПред  тя посочи, че проблемите в бранша са много. По думите ѝ сериозен проблем е въвеждането на минимални тарифи от страна на Столичния общински съвет. Въведена е само максимална и тя не е актуализирана, отбеляза Димитрова.\n                    \n                    \n                \r\n\"Стоянките са на неподходящи места и неизползваеми. Поставени са на абсолютно непрактични места\", настоя тя.\n\r\nТаксиметровият шофьор Малин Господинов посочи, че в момента максималната тарифа е тази, която трябва да бъде редовната. По думите му Столичната община абдикира тотално от проблема. \n\r\n\"Ще протестираме следващата седмица пред Столичната община. Ако не се разберат и задействат, ще помолим г-н Борисов, защото проблемът е национален\", заяви Господинов.\n\r\n\"Това е действие, с което целим да обърнем внимание върху нашия проблем и да накараме институциите да заработят. Имаме разбиране само от \"Градска мобилност\", започнахме да работим с тях\", коментира колегата му Красимир Цветков.\r\n ", "date": "2018.11.22", "title": "Таксиджийски драми: Стоянките им куци, тарифите им – малки!"}
{"url": "https://www.dnes.bg/obshtestvo/2018/11/22/beti-i-bojana-spaseni-13-chasa-operaciia-na-2600-m-visochina.394328", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМлад мъж се превърна в герой, след като рискува живота си, за да спаси бедстващи кучета, заседнали на един от върховете на Банско. След 50 часа на студа, Бети и Божана вече са в безопасност.\n\r\nСамо няколко секунди били нужни на Красимир да реши, че ще рискува живота си, за да помогне да двете бедстващи животни – Бети и Божана. \n\r\nКрасимир не е лицензиран спасител, но се припознава като такъв по душа, отдал сърцето си на планината.\n\r\nПреди седмица получил обаждане от приятели - за бедствена ситуация в планината. Първо помислил, че го молят да спасява хора, но бързо разбрал, че става въпрос за две кучета, отделили се от ловна дружинка, тръгнала за диви прасета.\n                    \n                    \n                \r\nВместо по следите на глигани, Бети и Божана подгонили диви кози и се озовали по средата на нищото - без шанс да се измъкнат живи, разказва . \n\r\nОказва се, че са се заклещили в малка ниша по средата на \"Котешкия чал\" на над 2600 метра надморска височина.\n\r\nСлед 13 часа катерене и обезопасяване, Красимир стигнал до Божана и Бети, а Иво - негов приятел, му помагал, поемайки същата тежест като него.\n\r\nДнес откриваме малката Божана отново при собственика си от ловната дружинка - щастлива, игрива и готова за нови приключения. След дълги години вярна служба, Бети пък е изпратена в заслужена пенсия. \n\r\nКолкото до Красимир, историята за него също завършва щастливо. Макар, че слязъл от планината със сериозна контузия.", "date": "2018.11.22", "title": "Бети и Божана – спасени! 13 часа операция на 2600 м височина"}
{"url": "https://www.dnes.bg/sofia/2018/11/22/chasti-ot-sofiia-ostavat-bez-voda-v-petyk-vijte-kyde.394332", "text": "\"Софийска вода” временно ще прекъсне водоснабдяването в някои части на столицата\n\r\nНа 23 ноември 2018 г. (петък), във връзка с реконструкция на уличен водопровод на ул. \"Метличина поляна\" жк. \"Гоце Делчев, се налага спиране на водоподаването от 10:00 до 20:00 часа на клиентите на \"Софийска вода”, живеещи в района на: ул. \"Метличина поляна\" от ул. \"Деян Белишки\"  до ул. \"Боянски водопад\", ул. \"Костенски водопад\" от ул. \"Славовица\" до  бул. \"Гоце Делчев\",  ул.  \"Силиврия\", ул. \"Ясна поляна\", ул. \"Химитлийски проход\", ул.  \"Чужденец\". \n                    \n                    \n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 114А.\n\r\nНа 23 ноември 2018 г. (петък), във връзка с монтаж на спирателен кран на ул. \"Хаджи Димитър\"  с. Лозен, се налага спиране на водоподаването от 09:30 до 19:00 часа на клиентите на \"Софийска вода”, живеещи в района на: ул. \"Могила\", ул. \"Свети Спас\", ул. \"Васил Левски\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Могила\" ъгъла с ул. \"Суходол\".\n\r\nНа 23 ноември 2018 г. (петък), във връзка с прекъсване на сградно водопроводно отклонение  на ул. \"Вискяр планина\" жк. \"Лозенец\", се налага спиране на водоподаването от 10:00 до 16:00 часа на клиентите на \"Софийска вода”, живеещи в района на: ул. \"Вискяр планина\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Вискяр планина\" ъгъла с ул. \"Кап. Тодор Ночев\".\n\r\nНа 23 ноември 2018 г. (петък), във връзка с подмяна на спирателен кран на ул. \"Скакавица\"  кв. \"Бояна\", се налага спиране на водоподаването от 09:30 до 15:00 часа на клиентите на \"Софийска вода”, живеещи в района на: ул. \"Орешарска\", ул. \"Десислава\", по ул. \"Герганица\" от ул. \"Байкал\" до ул. \"Орешарска\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Орешарска\" ъгъла с ул. \"Скакавица\".\n\r\nНа 23 ноември 2018 г. (петък), във връзка с пресвързване на уличен водопровод на бул. \"Ломско шосе\" жк. \"Връбница\" 1, се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: бул. \"Ломско шосе\" от ул. \"Лазарица\"  до разклона за жк. \"Обеля\" 2, бензиностанция \"Петрол\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Ломско шосе\" ъгъла с ул. \"Обелски път\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.22", "title": "Части от София остават без вода в петък – вижте къде!"}
{"url": "https://www.dnes.bg/zvezdi/2018/11/22/liuboven-triygylnik-v-big-brother-zlatka-i-nikita-s-obsht-myj.394330", "text": "Българският шоубизнес в ниските нива - плеймейтки, футболисти, риалити звезди и \"известни с известността си\", е толкова малък, че изненади винаги могат да се получат. Ето, че този сезон в Big Brother, се събраха две дами, които са делили общ мъж. \n\r\nНикита се превърна в най-мразената личност в къщата на Нови хан, но и тя не остава длъжна на уж големите звезди. Тя видимо се изолира от останалите, а почти всеки разговор завършва на висок тон.\n\r\nЗа да уязви Златка Райкова тя вчера призна, че с нея са имали креватни преживявания с общ мъж. \n\r\n\"Има неща, които аз мисля, но не е удачно пред всички камера да ги казвам. Те няма да ти харесат и не искам напрежението да ескалира. Светът е малък. Емануела ме усети с поглед, ако ме усетиш и ти... добре. То е свързано с нещо извън къщата. В една връзка са двама души, не са трима\", заяви Никита пред Златка.\n                    \n                    \n                \r\nРусата плеймейтка пък реши да се прави на непукист и атакува от своя сртрана, че не трябва да има недомлъвки и нея няма какво да я притеснява.\n\r\nВ крайна сметка Никита призна с недомлъвки, че Райкова е спала с настоящето й гадже Борислав.\r\nБоби Ръгбиста също бе част от това риалити през годините, а с Никита са заедно вече над 5 години. Очаква се в следващите епизоди той да се появи в шоуто и съвсем да изкара на преден план любовния триъгълник. Не се знае как ще реагира Благо Джизъса на цялата любовна дандания, видимо не му стана приятно при изтеклата информация.\r\nИначе Никита събра най-много негативен вот на снощните номинации и ще се бори със Стоян Роянов и гримьора Цецо Андреев за оставане в къщата.\r\nСпоред Гъмов поведението й е \"нагло, жалко и съветско\", за Уош тя не е отборен играч, а през призмата на Албена - Никита използва името й, за да създава ненужни конфликти. Златка и Благой, Цецо и Стойко също номинираха татуираната дама. Тя, от своя страна, номинира Цецо, защото е неискрен, фалшив и често преиграва, и Станимир Гъмов, защото според нея той е предубеден към нея още от първия ден.\r\nПричудливото поведение на Стоян му донесе 5 номинации, като основните причини са и постоянните провали в мисиите.\r\nТрите номинации на Цецо дойдоха от Емануела, Стоян и Никита, като най-нападателна бе Емануела, която го определи като човек с недостойно поведение.", "date": "2018.11.22", "title": "Любовен триъгълник в Big Brother: Златка и Никита с общ мъж"}
{"url": "https://www.dnes.bg/rusia/2018/11/22/moskva-obvini-zapada-v-antiruska-isteriia.394333", "text": "Руските медии са възмутени от загубата на руския генерал Александър Прокопчук за президент на Интерпол. Според в. \"Известия\", ръководният пост е даден на южнокорееца Ким Чен Ян под натиска на ЕС и САЩ.\r\nСрещу кандидатурата на ветерана от руските силови структури се обявиха САЩ, Великобритания и други страни от Европейския съюз. Мотивът им бе, че с избирането му на ръководния пост Русия ще злоупотребява още повече с \"червените бюлетини\" на Интерпол, за да преследва свои политически опоненти.\r\nМедиите активно \"раздухвали тази антируска истерия, а неизбирането на Прокопчук било като удар по позициите на Москва. Русия отбеляза безпрецедентния натиск върху процеса на гласуване и политическата ангажираност на решението, но реагира доста спокойно\", пише \"Известия\". \r\n                    \n                    \n                Политологът Андрей Манойло разяснява пред изданието, че длъжността президент на Интерпол е всъщност церемониална и далеч по-важен е постът на генерален секретар. В момента той се заема от германеца Юрген Щок.\r\n\"Русия не би спечелила нищо, ако Прокопчук бе получил този пост - централният апарат на Интерпол се състои пак от американци и британци и лесно би блокирал решенията на ръководителя. Да не забравяме и генералния секретар отгоре. Тъй че Русия не губи абсолютно нищо\", заявява Манойло пред \"Известия\".\r\nНа политическите интриги около изборите в Интерпол \"би завидял френският кралски двор от времето на разцвета си\", констатира \"Московский комсомолец\".\r\n\"Интерпол стана жертва на шантаж\", твърди в заглавие \"Росийская газета\".\r\nСпоред московския официоз \"тази рутинна процедура се превърна в интрига, след като САЩ публично се обявиха против кандидата от Русия\".\r\nДемаршът на САЩ бе подкрепен от Литва и Украйна, които заплашиха да напуснат организацията, ако бъде избран човек от Русия. При все че никой от 192-те страни-членки на Интерпол не бе прибягвала преди до фактически шантаж на останалите в съвсем бюрократична и стандартна процедура. Кремъл съзря тук директен политически натиск, добавя вестникът. \r\n\"Да види гражданин на Русия начело на Интерпол бе непоносимо за Киев. Както и за Вашингтон\", напомня за атмосферата преди гласуването \"Комсомолская правда\". Според руския вестник новият президент на организацията Ким Чен-ян \"може би не схваща докрай в каква мръсна политическа интрига е бил въвлечен\".\r\n\"Взгляд\" търси обяснение за \"истерията на украинците\" по повод евентуалното избиране на руснак за шеф на Интерпол. Онлайн изданието вижда като основна причина желанието на Киев \"да привлича вниманието към себе си с всякакви средства, включително политизирайки маловажни въпроси\".\r\nОсвен това \"украинската власт има собствени причини да недолюбва Интерпол - те се опитват да го въвлекат в политиката, а той се дърпа\", добавя електронният вестник. Според него Интерпол например \"отказва категорично да обяви за международно издирване\" украински проруски сепаратисти от Донбас и чиновници от близкото обкръжение на бившия проруски президент Виктор Янукович. \\БТА\\", "date": "2018.11.22", "title": "Москва обвини Запада в \"антируска истерия\""}
{"url": "https://www.dnes.bg/notifikacii/2018/11/22/cheren-petyk-se-zadava-za-kakvo-da-se-vnimava.394331", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧерният петък наближава, а потребители и търговци вече са се подготвили - едните да купуват изгодно, другите да продават колкото се може повече. Но за жалост не всички търговци са добронамерени към своите клиенти. \n\r\nПокрай големите намаления винаги има някой, който е недобросъвестен. \n\r\nКак обаче може да се предпазим да не бъдем измамени, докато сме на пазар?\n\n\n\r\nИгнат Арсенов от Европейския потребителски център съветва потребителите на подобни дни с големи намаления да са особено бдителни какво купуват и какъв е търговецът.\n\r\n\"Нормално е, когато транзакциите се увеличават, да се увеличат проблемите и измамите с тях. Потребителите трябва да са внимателни, да са сигурни, че всичко е нормално. Ако имат и най-малко съмнение, трябва да се подсигурят по някакъв начин\", обясни Арсенов пред .\n                \n                \r\nСпоред него българинът все повече започва да използва карта за своите плащания, но това не винаги гарантира безопасност за парите ни.\n\r\nПо думите на собственика на агенция за социален маркетинг Юлиан Ненчев търговците постоянно търсят малки вратички, през които да могат законно да излъжат потребителите.\n\r\n\"Особено опасна е онлайн търговията. Трябва да се подбира и начинът за плащане. Ако плащате с карта, внимавайте къде въвеждате данните си. Има доста огледални сайтове - влизаш в един сайт, а всъщност се отваря друг - огледален и фалшив\", коментира Ненчев.\n\r\nВсе пак той смята, че винаги един потребител може да разпознае некоректния търговец по един или друг начин - неподдържан сайт, липса на контакти и други.", "date": "2018.11.22", "title": "Черен петък се задава, за какво да се внимава?"}
{"url": "https://www.dnes.bg/politika/2018/11/22/valeri-simeonov-se-vyrna-otnovo-e-deputat-v-ns.394339", "text": "\nДен след като Валери Симеонов бе освободен от поста си на вицепремиер, той се върна на депутатската банка в Народното събрание.\n\r\nДо оставката му се стигна след 26 дни на протести на майките на деца с увреждания, които той нарече \"кресливи\", а децата им уж \"болни\". А овакантеното му място на вицепремиер бе заето от досегашния началник на кабинета на Симеонов - Марияна Николова.\n\n\n\n\n\r\nСлед като бившият вицепремиер се връща като депутат в парламента, от Народното събрание си тръгва депутатката от \"Атака\" Миглена Александрова.\n\r\nВ първия си ден като народен представител Валери Симеонов каза, че се чувства добре, но не пожела да коментира отношенията в \"Обединени патриоти\".\n                    \n                    \n                \r\nКак ще се развият нещата в групата обаче не е ясно предвид напрежението между председателят й Волен Сидеров и Валери Симеонов. \r\nСпоред Явор Нотев от \"Атака\" няма напрежение и призова да не се коментират неща, които не са се случили.\n\r\n\"Не очаквам напрежение, работното място на Валери Симеонов вече е в парламента\", каза Нотев и добави, че за момента няма признаци бившият вицепремиер на оспори председателството на Волен Сидеров.", "date": "2018.11.22", "title": "Валери Симеонов се върна – отново е депутат в НС"}
{"url": "https://www.dnes.bg/sofia/2018/11/22/desi-to-s-pilotkata-na-nso-to-i-v-magazin-redovno-v-nasreshtnoto.394334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационалната служба за охрана проверява инцидента с кола на службата, след като в социалните мрежи се появи видеоклил, на който се вижда как служители на НСО спорят с катаджии, спрели \"Мерцедес\"-а на първата дама Десислава Радева.\n\r\nЧовекът, заснел клипа, разказа, че автомобилът на президентшата се е движил в насрещното и е бил спрян от полицията.\n\n\r\nОт МВР обясниха, че е имало пререкания, но не се е стигнало до съставяне на акт за нарушение. \n\r\nОт Националната служба за охрана пък коментираха, че ако в хода на проверката бъдат установени неправомерни действия от страна на техни служители, спрямо тях ще бъдат предприети всички предвидени в закона мерки.\n                    \n                    \n                \r\nСвидетелят на случилото се - Богдан Асенов, коментира случката пред . \n\r\nТой е категоричен, че е видял от колата, направила нарушението, да слиза първата дама Десислава Радева.\n\r\n\"Колата на НСО навлезе в насрещното без светлинен и звуков сигнал, спря пред магазина, служителка на НСО отвори вратата на г-жа Радева и тя влезе в магазина. Малко след това дойде служител на КАТ и направи забележка на служителката на НСО\", обясни Асенов.\n\r\nСвидетелят на случката твърди също, че Радева посещава поне 2-3 пъти в месеца този магазин, а освен това и друг път се е случвало автомобилът на НСО да навлиза в насрещното.\n\r\n\"Служителят на КАТ и госпожата от НСО спореха кой е от повече години в системата. Думите на госпожата от НСО бяха: \"Защо ние, служителите на НСО, винаги имаме проблеми с КАТ\". Хареса ми, че полицаят не се притесни да направи забележка\", завърши Асенов.", "date": "2018.11.22", "title": "Деси-то с пилотката на НСО-то и в магазин. Редовно в насрещното!?"}
{"url": "https://www.dnes.bg/stranata/2018/11/22/igra-na-demokraciia-a-marionetkite-sme-nie.394340", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолитическата стабилност в страната изглежда като далечна мечта след поредицата от рокади и вълната от протести. \n\r\nНовата тема на политическите анализатори е новоназначеният вицепремиер Марияна Николова, която окончателно заема поста на Валери Симеонов. Някои смятат, обаче, че нейният избор е несъстоятелен. \n\r\n\"В какво се е доказала Марияна Николова? Само в тесния политически кръг на Валери Симеонов. Човек трябва да бъде проверяван на предварителни етапи. Това е цирков компромис. Симеонов няма ясна представа как да се държи на определено равнище на отговорност. Той не може да влезе в политическия ход. Не може да синтезира политическа реч\", посочи психиатърът д-р Николай Михайлов в предаването \"България сутрин\" по телевизия . \n                    \n                    \n                \r\nПо линия на гражданските протести из страната психиатърът отбеляза, че Бойко Борисов се измъква от тази криза.\n\r\n\"Когато министър-председателят се отказва да тематизира кризата, това не означава, че той не говори за нея. Точно обратното – той постоянно говори за нея, като не я споменава. Това предизвиква реакция на нетърпение. Това е много несериозно. Така не може. По-скоро да каже какво мисли за тези протестиращи. Борисов заседна във властта\", коментира още Михайлов. \n\r\nСпоред д-р Михайлов до предсрочни избори ще се стигне само след драстична дестабилизация на властта и паника от страна на Борисов.\n\r\n\"Младите в протестите са хора на акцията. Те биха избрали да действат, независимо от призванието и целите. Има голямо несъвпадение между управляващи и управлявани. Левицата лъже, че може да управлява. Не са способни. И вероятно вярват, че са омагьосани да се провалят. Корнелия Нинова има предимство – електоратът е с нея. Тя се изживява като Жана д‘Арк\", добави още гостът пред Bulgaria ON AIR.\r\nПо думите му президентът няма никакво колебание, че става дума за власт, която толерира огромни нива на корупция. Това е олигархат около действащата власт – Борисов плюс ключови хора, като Домусчиев и Пеевски. Тези имена са обществено табу, чието споменаване носи последствия, каза още Михайлов.\n\r\nДемокрацията ни е смешна, излъгана, а ние сме марионетки в нея. Властта е криминализирана. Изборите са процес на вербуване на електоратите, с които партиите могат да правят после каквото си поискат. Уви, не можем да ги поправим, защото тези, които ни управляват са това, което сме заслужили. Българският политически живот трябва да се приема стоически\", обобщи за финал д-р Николай Михайлов.", "date": "2018.11.22", "title": "Игра на демокрация, а марионетките... сме ние!"}
{"url": "https://www.dnes.bg/obshtestvo/2018/11/22/prezidentshata-nastoia-ne-sym-bila-v-kola-na-nso-ne-sym-arogantna.394337", "text": "Първата дама Десислава Радева публикува пост във Facebook за вчерашната случка от столичния булевард \"Фритьоф Нансен\", при който служител на НСО и катаджия влазоха в пререкание, че пилотката на службата е навлязла в насрещното.\r\nВ поста си президентшата твърди, че не е била в колата, няма акт за нарушение и не ползва бронирана лимузина, още по-малко ескорт.\r\nПред  обаче, човекът, снимал клипа настоя, че именно тя е слязла от колата и е влязла в магазин. Спорът се разразил след това.\r\nЕто целия текст на поста на г-жа Радева:\n\n\n\r\n                    \n                    \n                \n\r\nНякои медии избързаха с вметки като \"бронирата кола на Радева\", \"ескорта на Радева\", \"пътната полиция не е съставила акт на съпругата на президента\"...\n\r\nНека е ясно - колата, която ползвам не е бронирана. Ескорт предполага поне две коли, а не една, какъвто е моя случай. И... това ми е много важно, моля ви кажете ми какъв точно акт да се издаде от Пътна полиция на лице, което физически не присъства на мястото, няма правомощия и никога не е управлявало автомобил на НСО.\n\r\nВнушението е ясно – арогантна, неспасяемо нагла и повярвала си колко велика жена съм. Което индиректно дискредитира държавния глава.\n\r\nВ началото на мандата на моя съпруг писах, че се съгласих с присъствието на служители на НСО около мен, защото ме убедиха, че е необходимост, не лукс. Сега, след повече от година и половина съм сигурна, че е така.\n\r\nНе ми се мисли какво би било, ако наистина шофирах собствения си автомобил... Щом с кола на НСО попадам безпричинно вече два пъти в хрониките като злия герой...", "date": "2018.11.22", "title": "Президентшата настоя: Не съм била в кола на НСО, не съм арогантна!"}
{"url": "https://www.dnes.bg/stranata/2018/11/22/trima-postradaha-sled-boi-v-blagoevgrad.394343", "text": "Трима души са пострадали при сбиване в района на ул. \"Младост\" в Благоевград, съобщиха от МВР.\r\nСигналът за сбиването е подаден около 00:05 часа. Съобщено е, че в района на ул. \"Младост\" в Благоевград е възникнал скандал между трима младежи (на 22, 18 и 17 години) и двама мъже на възраст 29 и 30 години, който прераснал във физическа саморазправа. \r\nПри инцидента с комоцио и порезни рани в областта на главата са пострадали двамата мъже на 29 и 30 години, а с комоцио 17-годишен младеж. \r\nЗадържани са две момчета на 22 години и 18 години. По случая е образувано досъдебно производство.", "date": "2018.11.22", "title": "Трима пострадаха след бой в Благоевград"}
{"url": "https://www.dnes.bg/stranata/2018/11/22/ninova-za-chumata-ubiha-jivotni-bez-prichina-sysipaha-horata.394336", "text": "\"Убиха животните без причина, съсипаха живота на хората и забравиха, но ние не сме и виновните ще носят отговорност\"\r\nТова заяви лидерът на БСП Корнелия Нинова по време на посещението си в регионите, пострадали по-рано тази година от чума по животните.\n\n\n\n\r\nПо думите и правителството е унищожило животните без причина и без никакви доказателства за състоянието им. \r\nОсвен това лидерът на левицата обясни още, че вече пети месец в региона не е умряло нито едно животно, а карантината все още е в сила. \r\nТя разказа още и историята на един от пострадалите животновъди, чиито животни са формално заличени по документи, но в продължение на месеци стоят затворени. Нинова пое ангажимент да помогне на потърпевшите да търсят правата си и ще им осигури адвокат. \r\n                    \n                    \n                \"Няма да ги оставим в бедата им. Бях с тях, когато пазехме стадото на баба Дора. Сега отново съм тук. Никой вече не се сеща за трагедията на земеделските стопани в региона\", каза още лидерът на левицата. \r\nТя обясни, че по време на разговорите с пострадалите хората са се оплакали, че са забравени от институциите и политиците и са принудени да плащат задълженията си по кредити, без да имат никаква възможност. \r\n\"Ще направим всичко по силите си виновните да понесат отговорност\", каза още Нинова.", "date": "2018.11.22", "title": "Нинова за чумата: Убиха животни без причина. Съсипаха хората!"}
{"url": "https://www.dnes.bg/notifikacii/2018/11/22/mai-2019-g-papata-u-nas-v-makedoniia-i-rumyniia.394350", "text": "Папа Франциск ще посети през май следващата година България, Румъния и Македония.\r\nТой ще стане първият папа посетил югозападната ни съседка.\r\nПланирано е папата да посети трите страни през първата седмица на май 2019 г., потвърди аржентинската информационна агенция Телам, позовавайки се на източници от Ватикана.\r\nСпоред агенцията папа Франциск ще посети трите балкански държави с послание за икуменизъм (движението за сливане на всички християнски църкви в едно - бел. ред.)\r\nАржентинците отбелязват, че и трите страни са основно православни, като една трета от населението на Македония изповядва исляма.", "date": "2018.11.22", "title": "Май, 2019 г.: Папата – у нас, в Македония и Румъния"}
{"url": "https://www.dnes.bg/football/2018/11/22/rusiia-zastava-zad-infantino-za-nov-mandat-vyv-fifa.394335", "text": "Руският футболен съюз ще подкрепи кандидатурата на действащия президент на ФИФА Джани Инфантино за нов мандат начело на световната федерация.\r\nТова решение беше взето на днешното заседание на Изпълкома на руската централа.\r\nИнфантино вече обяви, че ще се кандидатира за нов мандат на изборите на ФИФА, които ще се проведат на 5 юни следващата година в Париж. Крайният срок за подаване на заявки е 5 февруари 2019 година.\r\nДжани Инфантино застана начело на ФИФА през февруари 2016 година след корупционния скандал, в резултат на който Сеп Блатер напусна президентския пост.", "date": "2018.11.22", "title": "Русия застава зад Инфантино за нов мандат във ФИФА"}
{"url": "https://www.dnes.bg/zvezdi/2018/11/22/kino-15-minutnite-istorii-na-stasi-aivi.394349", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВреме е за кино и звездните истории на журналиста и влогъра Стаси Айви от Лос Анджелис и Торонто, които ни отвеждат по стъпките на 15 герои от света на филмовото изкуство. \r\nАктьори, продуценти, режисьори и художници с милиони последователи в социалните мрежи и сайтовете за видео споделяне. \n\r\nТя се срещна със звездата от отличения с \"Оскар\" филм \"Moonlight\" и участието му в хитовия сериал \"Castle Rock\" Андре Холанд.\n\r\n\"Интервюто с Андре бе снимано в Лондон. То е част от 15-минутни филмчета, като всяко е посветено на някой актьор. В Лос Анджелис исках да снимам хора, които са постигнали мечтите си. Такива, които изкарват пари само с това, което обичат. Тези хора ни посрещнаха в домовете си. Обикновено ни отнемаше по 1-2 часа за всяко филмче. Преживяването ни в Канада бе изключително и неочаквано приятно. Там се срещнах с актьори от 2 канадски сериала\", сподели Стаси Айви в \"България сутрин\". \n                    \n                    \n                \r\nТя отбеляза пред , че всички епизоди, по които работи, са 25. Предвижда да направи още един от годишните филмови награди.\r\n ", "date": "2018.11.22", "title": "Кино: 15-минутните истории на Стаси Айви"}
{"url": "https://www.dnes.bg/cars/2018/11/22/niama-myrdane-tolpoliciia-plyzva-i-prisvetkva-sledvai-me.394224", "text": "Толполиция на пътя ще снима, а след това ще може и да глобява за липса на винетка. Това предвиждат промени в Закона за движението по пътищата, внесени в парламента преди дни.\r\nНовите текстове се налагат заради въвеждането от началото на следващата година на електронна винетка за леките автомобили и на толсистема за изминато разстояние от тежките камиони от средата на август 2019 г.\r\n\"Опитваме се да ограничаваме всякакви опити за заобикаляне. Не мисля, че ще има казус, записахме изрично, че снимките са доказателство\", казва пред \"\" депутатът Александър Ненков, който е един от вносителите.\n\n\n\n\r\n                    \n                    \n                105 автомобила на пътя, оборудвани с видеорегистратори, ще засичат преминаващите автомобили. С новата електронна система шофьорите може да не бъдат спирани за проверка на пътя дали имат винетка, но ще получават известия, подобни на тази за нарушения на пътя от камерите на Пътна полиция.\r\nКонтролиращите органи ще могат да спират нарушители с помощта на палка, описваща полукръг червена светлина. Сигнал за спиране може да бъде подаден и от движещ се толавтомобил, обозначен с мигащ надпис: \"Национално толуправление - Следвай ме!\".\r\n\"Толполицията може да състави акт единствено и само за нарушения по използването на пътната мрежа - само за това дали си платил винетка или толтакса. Няма да има правата на КАТ, няма да изземе и функциите му\", настоява Ненков.\r\nНовият контролен орган ще може да изиска шофьорска книжка или лична карта, за да може да установи кой е нарушителят.\r\n\"Системата отчита номера на колата, не кой кара автомобила или камиона. Затова ще се изисква документ\", заяви депутатът.\r\nВ толавтомобила ще има таблет или ноутбук, на който ще се визуализират преминаващите автомобили. Ще бъде проверявано в централната база данни в реално време дали преминаващият автомобил има платена винетка за автомобилите до 3,5 тона, или пътна такса за превозните средства над 3,5 т.\r\nНенков с негови колеги и представители на КАТ са обсъдили идеята за свързване на системите на АПИ, толполицията, КАТ и Агенция \"Митници\". Така, когато представител на КАТ спре нарушител, веднага ще вижда, че не е платена глоба за неправилно ползване на пътната мрежа.\r\n\"Спират ви, КАТ ви връчва, както и в момента, всички наказателни постановления, които трябва да платите. Те отиват към НАП и ще ви търсят по административен ред. По същия начин ще е с толсистемата, ако откажете да си платите. Този начин на работа показва доста голямо подобрение на събираемостта в последните години. Сега, ако отидете до КАТ и искате да ползвате услуга, веднага ви излизат всички глоби. Ако не ги платите - нито ще получите книжка, нито талон\", казва Ненков.\r\nТе ще разполагат и с данните за други нарушения, извършени със съответния автомобил.\r\n\"Нали знаете, че в момента КАТ ви спира и вижда на таблета всички нарушения и глоби. Вие сте уведомени и държавата започва да ви търси. Сега идеята ни е да добавим към системата на КАТ и неплатена електронна винетка\", дава пример той.\r\nЗадължителният годишен преглед ще бъде отказван, ако водачът на превозното средство е бил хванат да кара без винетка или има неплатени глоби или имуществени санкции по влезли в сила наказателни постановления или електронни фишове.\r\n\"В момента режимът е подобен. Всяка година трябва да правите технически преглед. В електронна система и сега излиза, ако имате неплатени глоби\", казва Ненков.\r\nПри продажба на автомобила електронната винетка няма да се прехвърля автоматично, а новият собственик ще трябва да уведоми АПИ за промяната в рамките на три работни дни.\r\nГлобите за нарушения за неплатена пътна такса започват от 300 и стигат до 1800 лева.\r\nС предложените промени в закона 10 пъти се вдига глобата за нечетлив или закрит номер на автомобила и тя става 500 лева. Санкцията се повишава заради новата система, която ще снима регистрационната табела и по нея ще се установява кой е нарушителят.", "date": "2018.11.22", "title": "Няма мърдане! Толполиция плъзва и присветква: Следвай ме! "}
{"url": "https://www.dnes.bg/obshtestvo/2018/11/22/mercedes-yt-na-g-ja-radeva-v-nasreshtnoto-katadjiia-go-spira-i.394320", "text": "\r\nСтолични катаджии и агенти от НСО в яростен спор край \"Мерцедес\"-а на съпругата на президента Десислава Радева.\r\nВсичко това е видно от клип, заснет от Богдан Асенов и публикуван в профила му във Facebook.\n\n\n\r\nСнимащият твърди, че вчера по обед е станал свидетел на сценката, след като служителят на \"Пътна полиция\" е спрял бронираната кола, защото се движила в насрещното на бул. \"Фритьоф Нансен\".\r\n                    \n                    \n                След спирането на автомобила има дълга разправия между служителите на НСО и МВР. Между полицая и офицерката от НСО очевидно има дебат кой колко години работи в системата.\r\nЖената, част от екипа, който охранява Радева, а преди това е отговаряла за сигурността на Зорка Първанова, споменава цифрата 18 години. Оказва се, че брюнетката е един от най-опитните кадри на НСО.\r\nОт държавната служба за охрана отказват да коментират изнесените твърдения, че автомобилът се е движил в насрещното движение, нито дали по това време в него е била съпругата на държавния глава, съобщи БНР.\r\nОттам уточняват, че ако се докажат нарушения на техни служители, ще бъдат взети необходимите мерки. Началникът на НСО генерал майор Данчо Дяков е назначил спешна проверка по случая.\r\nОт МВР също не пожелаха а коментират случая.\r\nТова е втори подобен случай на неразбирателство между служители на НСО и МВР на пътя заради първата ни дама.\r\nПрез февруари 2018 г. служители на Жандармерията бяха направили опит да спрат за проверка автомобил на охранителната служба, в който се возеше Десислава Радева, без да разпознаят служебната кола.", "date": "2018.11.22", "title": "\"Мерцедес\"-ът на г-жа Радева в насрещното! Катаджия го спира и…"}
{"url": "https://www.dnes.bg/politika/2018/11/22/zashto-se-cupi-siderov-zashtoto-mu-otkazali-za-briuksel.394321", "text": "Неудовлетвореното желание на лидера на \"Атака\" Волен Сидеров да бъде начело на евролистата на Патриотите е основната причина той да напусне по-рано коалиционния съвет във вторник, твърди \"\".\n\n\n\r\nСидеров декларира желанието си да стане евродепутат отдавна. Общото явяване на патриотите на евровота напролет бе сред темите, които допълнително напрегнаха отношенията между партньорите.\r\nЗа водач се стяга настоящият депутат от ЕП и зам.-шеф на ВМРО Ангел Джамбазки, Валери Симеонов обяви още преди оставката си, че общо явяване няма да има.\r\n                    \n                    \n                Междувременно Сидеров пък официално подаде документи за членство в Алианса на консерваторите и реформистите в Европа, за да направят обща листа с Николай Бареков.\r\nБлизо три часа от срещата на патриотите във вторник в Министерския съвет минали по тази тема. Сидеров бил настоятелен, но Симеонов и Каракачанов останали непреклонни. Именно затова Волен си тръгна два часа по-рано.\r\n\"Няма нищо какво да ви кажа специално. Аз съм един прост депутат\", лаконичен бе той пред журналистите на излизане.\r\nЗатова вчера той и неговите 7 депутати липсваха за гласуването на оставката на Валери Симеонов, която самият Сидеров бе поискал. Той не подписа и предложението Марияна Николова да стане вицепремиер.", "date": "2018.11.22", "title": "Защо се цупи Сидеров? Защото му отказали за Брюксел!"}
{"url": "https://www.dnes.bg/akoshtete-vqrvaite/2018/11/22/za-koi-zodii-2019-a-se-ochertava-da-e-po-uspeshna.394299", "text": "Петя Георгиева е астролог и от години изготвя  По образование и професия е икономист, но още във 2-ри курс се запалва по астрологията и особеностите на зодиакалните знаци. Но тъй като това се случва по времето на социализма, достъпът ѝ до сериозна литература за астрология се оказва почти невъзможен.\r\nС течение на времето, с идването на демокрацията и широкия достъп до интернет, Петя успява да премине подходящо обучение, с което си помага да систематизира натрупаните до момента знания.\r\nВ момента се занимава с астрологични прогнози и както сама споделя, прави това с още по-голям интерес от преди.\r\n                    \n                    \n                Обърнахме се към Петя с молба да отговори на нашите въпроси относно това какво ни очаква през новата 2019 година и какво ни вещаят звездите за годината на Свинята, според китайския хороскоп.\r\n\r\nДа започнем отново с вибрацията на 2019 г. според нумерологията.\r\nСборът на числата е 3. Тройката олицетворява творчеството, фантазията, умението да се забавляваме, радостта от живота, хармония, равновесие. Символизира триъгълника, то е завършен процес. Значи през тази година ще имаме достатъчно възможности да напреднем и да подобрим начина си на живот, но трябва да заложим на творческия си потенциал, да използваме пълноценно въображението си. Трябва да обмисляме и анализираме фактите преди да вземем отговорно решение. Когато се налага трябва да умеем да казваме и „не“.\r\nПървите три цифри се повтарят от предишните години и те са две, нула и едно.\r\n\r\n2 – партньорство, хармония, изящество, гъвкавост и грижа. Тенденция, която ще продължи за целия период, в който годините започват с цифрата 2, защото тя е свързана с Луната. Хилядолетие, в което хората ще се подкрепят и ще търсят компромисни решения.\r\n0 – съзнателни решения на колективното мислене. Нулата е дълбока, невидима сила, скрита енергия. Тя подсказва наличието на потенциал или на разумен стремеж към промяна.\r\n1 – олицетворява Слънцето. Потвърждава силата и единството на Вселената. В позитивен аспект го свързваме с човешката амбиция, а в негативен – с човешката агресия. Както сами забелязвате в чисто битов план сме свидетели и на едното, и на другото.\r\n9 – завършване на цикъла. То е възвишеното число. Число на резултата, на човечеството, на разумността. Девет съдържа всички добродетели. Нищо не трябва да се отлага, започнатото трябва да се довършва. То е последното изпитание, след което ни се полага заслужена почивка.\r\nЩе трябва да се справим с различни обстоятелства. Ще има и проблеми, ще има и неприятности, но те ще са полезно изпитание. Крайното ни решение винаги трябва да е наше, да правим нещата по собствено убеждение, а не по чуждо внушение.\r\n\r\nОвенът, както винаги е „отличник“. Представителите на този знак ще има на какво да се радват. При тях нещата ще се случват така, че винаги ще бъдат на точното място в точното време и ще успяват да се възползват от благоприятно стечение на обстоятелствата преди всички останали. Те ще намерят отговор на най-важните за тях житейски въпроси и ще могат да устроят личния си живот така, както го разбират.\r\n", "date": "2018.11.22", "title": "За кои зодии 2019-а се очертава да е по-успешна?"}
{"url": "https://www.dnes.bg/stranata/2018/11/22/kmet-sdade-kormiloto-na-byrkachevo-hvana-volana-na-tir-a.394322", "text": "Кметът на врачанското село Бъркачево Георги Георгиев хвърли оставка и подкара ТИР.\r\nОбщинската избирателна комисия в Бяла Слатина прекрати пълномощията му, но частични избори в селото няма да се провеждат. \r\nСпоред закона това е възможно, тъй като до редовния вот остава по-малко от година, пише в становището на комисията.\r\nОт своя страна общинският съвет в Бяла Слатина също се е съобразил с оставката и се е възползвал от правото си да назначи заместник на Георгиев. Така на овакантения от него стол сяда съпругата му Благовеста Борисова, която е била касиерка в белослатинска кабелна телевизия. Тя ще остане на поста до местните избори догодина.\r\nА вече бившия управник, който не довърши втория си мандат, споделя пред \"Монитор\", че сега за месец изкарва пет кметски заплати.", "date": "2018.11.22", "title": "Кмет сдаде кормилото на Бъркачево, хвана волана на ТИР-а"}
{"url": "https://www.dnes.bg/snimka-na-denia/2018/11/22/valejite-spirat-studyt-nahluva-na-mesta-dnes-shte-e-0-c.394323", "text": "Днес от запад валежите ще започнат да отслабват, след обяд и да спират, най-късно в югоизточните райони. Ще духа умерен вятър от север-североизток, сочи .\r\nВ Северозападна България температурите ще бъдат без съществен дневен ход и ще бъдат около 0 градуса. \r\nВ останалата част от страната минималните температури ще бъдат предимно между 1 и 5 градуса, а максималните - между 5 и 10 градуса.\r\nНад Черноморието ще бъде облачно, дъждовно и ветровито. По-значителни ще бъдат валежите по южното крайбрежие. Ще духа умерен до силен вятър от север-североизточен вятър. Максималните температури ще бъдат 9-12 градуса. Температурата на морската вода ще бъде 13-14 градуса. Вълнението на морето ще бъде 3-4 бала.\r\n                \n                В планините ще бъде облачно с валежи от дъжд, над 1700-1800 м - от сняг. Ще духа умерен източен вятър. Максималната температура на височина 1200 м ще бъде около 6 градуса, на 2000 м-около 0 градуса.\r\n ", "date": "2018.11.22", "title": "Валежите спират, студът нахлува! На места днес ще е 0°C"}
{"url": "https://www.dnes.bg/temida/2018/11/22/diulgerov-pod-domashen-arest-no-ne-v-doma-si-izgonen-e.394324", "text": "Петко Дюлгеров, който е подсъдим като посредник за подкуп от 70 хил. евро за кметицата на \"Младост\" Десислава Иванчева, е бил изгонен от жена си, след като в края на октомври спецсъдът го пусна под домашен арест.\r\nСъпругата му Анна Лютакова не го приела в общия им апартамент и Дюлгеров бил заставен да смени адреса, на който да се изпълнява мярката му за неотклонение, пише \"\".\n\n\n\r\nПосочил е адрес в столичния кв. \"Лагера\", за който не се знае чий е и дали не е под наем. Подобна информация няма в деловодството на спецсъда.\r\nПричините за разногласията в семейството били от личен характер. Съпругата на Петко Дюлгеров - Анна Лютакова е главен експерт в Министерския съвет, но е в неплатен отпуск. Преди това е работила в Изпълнителната агенция \"Автомобилна администрация\", Министерството на финансите и в голям завод. Дамата е юрист, завършила е право в Софийския университет.\r\nДюлгеров е задържан вкъщи от края на октомври. Тогава съдия Иво Хинов нареди изпълнението на мярката му за неотклонение да стане незабавно. Срещу решението на съда възразява прокуратурата с протест пред втората инстанция. На 5 ноември съдът решил да отложи изпращането му в апелативния спецсъд, казват от обвинението. \r\nОт там уточняват, че протестът им бил депозиран чак на 16 ноември, когато бяха изменени и мерките за неотклонение на Иванчева и заместничката ѝ Биляна Петрова. Сега се очаква окончателно решение на апелативните магистрати за свободата на Дюлгеров.\r\nТой бе арестуван с Иванчева и Петрова на 17 април и тогава призна пред разследващите, че намерените у него 14 хил. евро са част от подкуп от 70 хил. евро, който бизнесменът Александър Ваклин е дал на кметицата на \"Младост\".\r\nПетко Дюлгеров е прибрал дела си от Ваклин, след като се усамотил в мъжката тоалетна на заведение на ъгъла на столичните ул. \"Раковски\" и \"Гурко\".\r\nПрез лятото той искаше свободата по медицински причини. В обясненията си пред прокуратурата той казал, че взел подкупа, за да оперира окото си.", "date": "2018.11.22", "title": "Дюлгеров под \"домашен арест\", но не в дома си. Изгонен е!"}
{"url": "https://www.dnes.bg/mish-mash/2018/11/22/idvat-virusi-s-koi-hrani-da-podsilim-imuniteta.394307", "text": "През този сезон човек може лесно да настине. Пътуването с масовия градски транспорт и работата в голям колектив създават предпоставки за това. Ако търсите начини, с които да предотвратите досадния грип, първото нещо, което трябва да направите, е да подобрите хранителния си режим. \r\nКонсумацията на определени храни и напитки подобрява работата на вашата имунна система. А ако болестта е вече налице, стимулирането на имунната система ще ви помогне да се излекувате по-бързо.\r\n \r\nКакво да ядете за по-здрава имунна система?\r\n\r\n\r\n \r\nПовечето хора си купуват портокали и грейпфрути, ако са настинали, но истината е, че всички цитрусови плодове са пълни с витамин С. А той изгражда имунната система. Смята се, че увеличава производството на бели кръвни телца, които са от ключово значение за борбата с инфекциите. \r\nТъй като тялото не произвежда витамин С, е необходимо да си го набавяте всеки ден.\r\n \r\n\r\n \r\n\r\n                    \n                    \r\n\r\n\r\n\r\n\r\n \r\n", "date": "2018.11.22", "title": "Идват вируси, с кои храни да подсилим имунитета?"}
{"url": "https://www.dnes.bg/index/2018/11/22/receptata-dnes-supa-s-nadenica-po-italianski.394235", "text": "\r\n500 г наденица\r\n1 чаша нарязан кромид лук\r\n2 скилидки чесън, пресован\r\n250 г пресен спанак\r\n5 чаши телешки бульон\r\n½ чаша вода\r\n½ чаша червено вино\r\n2 домата, обелени и нарязани\r\n½ супена лъжица пресен босилек, нарязан\r\n½ чаена лъжица сушен риган\r\n1 консерва доматен сос\r\n1 тиквичка, нарязана\r\n1 пакет тортелини\r\n3 чаени лъжици пресен магданоз, нарязан\r\n \r\n\r\n \r\nЗапечете наденицата до кафяво в загрята фурна. Извадете я, отцедете я и я оставете настрана.\r\n \r\nЗапържете лука и чесъна в дълбока тенджера. Добавете разтворения бульон, водата, червеното вино, доматите, босилека, ригана, доматения сос и нарязаната наденица. Намалете котлона и оставете да къкри 30 минути. След това добавете нарязаните тиквички и магданоза. Оставете да къкри още 30 минути.\r\n \r\nДобавете тортелините и гответе още 10 минути, докато се сварят. За финал прибавете спанака.\r\n\r\n", "date": "2018.11.22", "title": "Рецептата Dnes: Супа с наденица по италиански"}
{"url": "https://www.dnes.bg/temida/2018/11/22/pyten-absurd-v-syda-koi-premesti-znaka-stop.394325", "text": "Младеж отива на съд заради преместване на пътни знаци и за създаване на опасност от катастрофа.\r\nВъв вторник след обяд в полицията в Полски Тръбеш е получен сигнал от гражданин, че неизвестно лице е преместило знаци, забраняващи навлизането на МПС на път в ремонт край село Обединение. \r\nУчастъкът бил надлежно сигнализиран със \"Стоп\" от двете страни, обаче знаците липсвали, пише \"Монитор\".\r\nСлед проведеното разследване било установено, че извършител на деянието е 19-годишен от същото село. \r\nСрещу него е образувано бързо производство и той ще бъде изправен пред съда. \r\nАко бъде признат за виновен може да отнесе глоба до 6 хил. лв. или до 2 години затвор.\r\n ", "date": "2018.11.22", "title": "Пътен абсурд в съда: Кой премести знака \"Стоп\""}
{"url": "https://www.dnes.bg/akoshtete-vqrvaite/2018/11/22/ed-shiiryn-si-vzima-pochivka-ot-muzikata-dogodina.394241", "text": "Ед Шийрън сега е на турне, за да промотира албума си \"Divide\", но призна, че ще изчезне от светлините на прожекторите догодина, когато турнето му приключва. Последните дати от турнето са през септември 2019 г.\r\n\"Имам нови неща, които ще излизат, но не знам дали ще са албуми. Едва ли ще има нов албум скоро. През септември 2019 г. свършва трунето ми, тогава аз ще се оттегля от сцената и ще изчезна за година. Мисля, че е добре да имам малка почивка. Следващият албум ще се появи не по-рано от 2020 г. Към края на 2020 г.\", каза изпълнителят на \"Shape of You\" пред BBC Radio 2. \r\n", "date": "2018.11.22", "title": "Ед Шийрън си взима почивка от музиката... догодина"}
{"url": "https://www.dnes.bg/cars/2018/11/22/karash-bez-vinetka-i-300-leva-globa-70-leva-taksa.394326", "text": "300 лв. глоба и 70 лв. компенсаторна такса ще плащат шофьорите, които не са си купили винетка и бъдат хванати на пътя.\n\n\n\n\r\nЗа камионите над 12 тона и превозните средства между 3,5 и 12 тона компенсаторната такса е съответно 175 и 125 лв. Глобата за тях е 1800 лв.\r\nТова става ясно от промени на тарифата на таксите, които събира Агенция \"Пътна инфраструктура\", обявени за обществено обсъждане.\r\nЗасега няма промяна в цените на винетките, се вижда от предложенията. Новото е, че догодина ще има и за уикенда, която ще важи от 12:00 ч в петък до 23:59 ч в неделя.\r\nОчаква се тя да бъде предпочитана повече от седмичните и месечните винетки от шофьорите, които по-рядко пътуват по платената пътна мрежа, мотивират се от АПИ.\r\nЦената е изчислена, като са взети предвид редица фактори и разходи. Предложението е за 10 лева.\r\n ", "date": "2018.11.22", "title": "Караш без винетка и… 300 лева глоба + 70 лева такса"}
{"url": "https://www.dnes.bg/balkani/2018/11/22/gazprom-turski-potok-shte-minava-i-prez-bylgariia.394327", "text": "\"Газпром\" е взел решение за маршрута на втората тръба от \"Турски поток\" и той ще минава през България, Сърбия, Унгария и Словакия, пише в днешния си брой руското издание \"Комерсант\".\r\nАлтернативата беше втората тръба да минава през Гърция към Италия. В понеделник в Истанбул Владимир Путин и Реджеп Тайип Ердоган присъстваха на церемония за края на изграждането на морската част от \"Турски поток\". Тогава обаче не беше ясно накъде ще продължи втората тръба.\n\n\n\r\n\"Газпром\" възнамерява да започне доставките през \"Турски поток\" за България и Сърбия в началото на 2020 г., а в Унгария през 2022 г.\r\n                    \n                    \n                За доставките на тези обеми от Турция през България ще бъде използвана част от съществуващата инфраструктура – около компресорната станция \"Провадия\" в североизточна България ще бъде построена станция \"Нова Провадия\" и от нея ще бъде изграден нов газопровод с дължина 474 км и налягане 7,5 Мпа, което ще се поддържа от още една компресорна станция \"Расово\" край границата със Сърбия. \r\nГазопроводът ще пресича границата в района на град Зайчар. Цената на разширяването на системата ще бъде 1,63 милиарда долара, пише \"Комерсант\".\r\nКм момента новината не е потвърдена официално от правителствени източнице на Кремъл и Анкара.", "date": "2018.11.22", "title": "\"Газпром\": \"Турски поток\" ще минава и през България!"}
{"url": "https://www.dnes.bg/notifikacii/2018/11/22/400-000-tabletki-droga-spipani-na-granicata-ni-s-turciia.394342", "text": "Турските митничари на ГКПП Хамзабейли/Лесово са заловили нелегална пратка от 400 000 таблетки, съдържащи наркотично вещество.\r\nНелегалната пратка е била открита в автомобил с турска регистрация, пътуващ от България за Истанбул.\n\r\nСлужбите за сигурност са предприели акция на граничния пункт след получен в полицията в Одрин сигнал, визиращ автомобил, който щял да влезе в Турция през ГКПП Хамзабейли/Лесово.\n\r\nПри обиска на колата, управлявана от турски гражданин, митничарите открили 400 хиляди таблетки с наркотик и ЛСД с общо тегло 150 кг.\n\r\nПолицията е задържала шофьора на автомобила и гражданина, който пътувал с него. Арестуван е и друг турски гражданин, заподозрян, че е свързан с трафика, съобщава БТА.\n                \n                \r\nПри следствието полицията разкрила имената и на още двама души в Истанбул, свързани със случая, които също са арестувани. Същите вече са били осъждани за наркотрафик, а единият е избягал от затвора.\n\r\nОбщият брой на задържаните по случая е петима души. Разследването продължава.\r\n ", "date": "2018.11.22", "title": "400 000 таблетки дрога спипани на границата ни с Турция"}
{"url": "https://www.dnes.bg/notifikacii/2018/11/22/zlatnoto-momiche-reni-kamberova-vryshta-decata-v-sporta.394338", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившата гимнастичка Ренета Камберова се е заела с мотивираща кампания, чиято основна цел е да накара децата да се влюбят в спорта. Зад каузата застават редица успели лица от различни спортове, както и любими анимационни герои. Инициативата е насочена към децата между 1 и 4 клас.\n\r\n\"Организираме кампанията с д-р Денислава Ангелова от Асоциация \"Докосни дъгата\". Стартираме на 24 ноември в Пазарджик и на 2 декември в зала \"Спартак\" в Плевен. Искаме да накараме повече деца да се влюбят в спорта, като им покажем техните любими герои, защото анимационните филмчета показват колко е важен спортът\", обясни \"златното\" момиче пред \n                \n                \r\nКампанията е подкрепена от 14 спортни федерации. Сред известните спортисти, които ще дадат пример на децата, са сестри Стоеви, Елица Янкова, Денислав Коджабашев, Християна Тодорова и Тервел Пулев.\n\r\n\"В залата всеки спорт ще има свое кътче и треньори от съотвения клуб. Всяка група деца ще опита всеки един спорт, ще помагат и анимационните герои. Искаме да достигнем до колкото се може повече деца\", каза още Ренета Камберова.\n\r\nВ кампанията се включва и световният и европейски шампион по таекуондо Рами Шау.\n\r\n\"Когато бях малък моята страст бяха анимационните филмчета с бойни изкуства. Винаги бях впечатлен от героя как правеше всичко в името на доброто. Така у мен се запали страстта към бойните изкуства. И таекуондото стана мой спътник в живота\", сподели той в \"България сутрин\".\r\n ", "date": "2018.11.22", "title": "Златното момиче Рени Камберова връща децата в спорта"}
{"url": "https://www.dnes.bg/stranata/2018/11/22/vyzrastna-jena-zagina-blysnata-ot-kola-vyv-varna.394353", "text": "Възрастна жена почина, след като бе блъсната от лек автомобил във Варна, съобщават от Областната дирекция на МВР.\r\nИнцидентът е станал около 10:10 часа сутринта на ул. \"Дрин\" в града. \r\nСпоред първоначалната информация 19-годишният водач на лек автомобил \"Фолксваген\" по време на движение блъска пешеходка, която пресичала пътното платно. \r\nВследствие на инцидента жената е пострадала тежко, а малко по-късно е починала от нараняванията си, въпреки намесата на Спешна помощ. Все още се изяснява самоличността й.\r\nОт полицията изясняват пък подробностите около тежкия пътен инцидент.", "date": "2018.11.22", "title": "Възрастна жена загина, блъсната от кола във Варна"}
{"url": "https://www.dnes.bg/stranata/2018/11/22/policai-bez-poricanie-za-ptp-to-s-bashtata-na-radev.394341", "text": "Административният съд в Хасково отмени наказанието на бившия началник на РУ - Харманли Неделчо Кирилов, което му бе наложено след пътния инцидент с бащата на президента Румен Радев - Георги.\n\n\r\nКатастрофата стана на 17 август, когато Радев-старши удари с колата си триколка на инвалид. Заради случая беше уволнен младши автоконтрольорът Митко Станков с мотива, че не осъществил служебните си задължения.\r\nКирилов е бил наказан от директора на ОД на МВР - Хасково дисциплинарно с \"порицание\" за срок от една година.\r\nОснованията за санкцията са били, че не е упражнил контрол при документирането и обработването на пътния инцидент, не предприел дисциплинарни мерки спрямо обработвалите катастрофата служители и не изискал документация от ПТП-то.\r\n                    \n                    \n                Съдът счита, че издадената заповед за наказанието е незаконосъобразна поради извършено съществено нарушение на административнопроизводствените правила.\r\nСпоред магистратите цялостното поведение на служителя по време на служба не е било взето предвид при налагане на наказание над установения в закона минимален размер.\r\nДруг мотив е, че наказващият орган не е обсъдил и взел предвид становище на началник сектор към ОД на МВР - Хасково, в което е посочено, че предложеният в справката на комисията максимален размер на наказанието порицание на инспектор Кирилов за срок от една година е необосновано висок.\r\nРешението на съда в Хасково подлежи на касационно обжалване пред ВАС.\r\n ", "date": "2018.11.22", "title": "Полицай без порицание за ПТП-то с бащата на Радев"}
{"url": "https://www.dnes.bg/politika/2018/11/22/siderov-nikoga-ne-e-stavalo-vypros-da-vodia-listi.394360", "text": "Председателят на ПГ \"Обединени патриоти\" Волен Сидеров категорично отрече да е имало разговори той да води листата на евроизборите догодина. Той настоя, че единственият въпрос, който е поставял, е дали трите патриотични формации - \"Атака\", ВМРО и НФСБ, ще се явяват заедно на избори.\r\n\"Никога не съм поставял въпроса аз да водя листи или да ходя в Брюксел или зад Брюксел. Ставало е въпрос само дали сме заедно на изборите, което е логичен въпрос и ме интересува, защото без нашия общ успех с ГЕРБ, който да бъде по-добър от този на БСП и ДПС, отиваме към предсрочни избори. Тези избори ще бъдат ключът към оцеляването на цялото правителство и или ще доведат до предсрочни избори, или няма. Ако се представим слабо, ние патриотите, ще доведат\", каза Волен Сидеров.\n\n\n\n\r\n                    \n                    \n                По думите му той отдавна пита партньорите си дали ще се явят заедно на евровота, но засега не получавал отговор. \r\nВсе пак той не посочи срок, в който да получи отговор, но настоя, че ако патриотите са заедно на вота, вече трябва да започнат да работят по въпроса.\r\nПопитан защо партия \"Атака\" не е подкрепила кандидатурата на новия вицепремиер Марияна Николова, Волен Сидеров обясни, че не смята, че неговият подпис е необходим за одобрение на номинацията.\r\n\"Не съм я подписал, защото не познавам тази жена и не знам на какво е способна. Не смятам, че трябва да подписваме тримата някаква номинация, това е квотата на НФСБ\", каза Сидеров.\r\nТой добави и че конфронтациите му с Валери Симеонов са били по повод работата му като вицепремиер, а не към него като човек.\r\n\"Не е конфронтация това. Когато съм го критикувал, е било в неговата функция на вицепремиер, а не на стар познат, съученик. Исках да насоча погледа на правителството към наистина важните неща - доходи, стандарт, горива. Последното ми желание да се карам с някой от моите партньори\", каза Сидеров.\r\nТой настоя и че още при сформирането на патриотичната коалиция \"Атака\" е направила най-много компромиси. \r\n\"Аз отстъпих, бях толерантен, в резултат на което \"Атака\" е с най-малко депутати. Можех да участвам самостоятелно на тези избори, щях да имам парламентарна група от 10-11 човека. НФСБ и ВМРО не знам дали щяха да имат. Нямаше да има и управляваща коалиция. Аз, със съгласието на двамата ми колеги, направихме така че България да има управление, което отчита успехи\", отсече Волен Сидеров.", "date": "2018.11.22", "title": "Сидеров: Никога не е ставало въпрос да водя листи!"}
{"url": "https://www.dnes.bg/stranata/2018/11/22/ruskinia-udari-chelno-kola-s-petima-na-pytia-za-zlatograd.394347", "text": "53-годишна руска гражданка е блъснала челно с колата си лек автомобил с петима души на пътя с. Бенковски – Златоград.\r\nСпоред полицията рускинята, която пребивава постоянно у нас, се е движела с несъобразена скорост, навлязла в насрещното и се ударила в другата кола.\r\nЖената е получила контузия на таза и е без опасност за живота, освободена е за домашно лечение, съобщи .\r\nОт другата кола са ранени водачът, който е с контузия на гръден кош, 38-годишна жена от с. Долен, общ. Златоград, която е получила контузия на черепа, 41-годишна жена от с. Бенковски, общ. Кирково, която е със счупена гръдна кост и е настанена в болница и 42-годишна жена от с. Бенковски, общ. Кирково с повърхностна рана на долна челюст.\r\nВсички са без опасност за живота. Взети са кръвни проби за алкохол. Извършен е оглед и е образувано досъдебно производство.\r\n ", "date": "2018.11.22", "title": "Рускиня удари челно кола с петима на пътя за Златоград "}
{"url": "https://www.dnes.bg/obshtestvo/2018/11/22/sriv-na-investiciite-ne-ryst-i-to-seriozen-otseche-borisov.394352", "text": "Ще се срещнат ли двамата първи мъже президентът Румен Радев и премиерът Бойко Борисов, за да обсъдят актуални теми от управлението на страната?\r\nВъпреки изразената готовност и от двете страни, официално насрочен разговор няма, но периодично едната или другата страна отправя поредната реплика.\n\n\r\nДнес задочно премиерът Бойко Борисов отговаря на думите на държавния глава за срив на инвестициите, цитирайки данни на БНБ.\r\n\"Готов съм да приема лидера на ГЕРБ Бойко Борисов и да изслушам неговата  визия за справяне с корупцията по високите етажи на властта, за  прекратяването на катастрофалния срив на инвестициите, за икономическото  догонване на държавите от Централна и Източна Европа, които се  откъснаха далече напред по темпове на икономически растеж и качество на  живот\", бяха думите на Румен Радев.\r\n                    \n                    \n                По думите на министър-председателя от данните се вижда, че чуждите инвестиции у нас са със сериозен ръст само за 1 година.\r\n\"Считам, че говоренето за \"катастрофален срив на инвестициите\" е по-скоро непознаване на данните\", коментира Борисов в профила си в социалната мрежа. \r\nРевизия отпреди два дни на БНБ повиши чуждите инвестиции в страната до 826.4 млн. евро към септември 2018 г. Преките вложения от чужбина за настоящата година също надвишават миналогодишното ниво. От началото на 2018 г. само по Закона за насърчаване на инвестициите са издадени 19 сертификата за инвестиционни проекти, изтъква Борисов.\r\nПо думите му общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места.\r\nДо края на годината очакваме общият размер на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места, коментира премиерът.", "date": "2018.11.22", "title": "Срив на инвестициите? Не, ръст и то сериозен, отсече Борисов"}
{"url": "https://www.dnes.bg/crime/2018/11/22/akciia-sreshtu-narkorazprostranenieto-v-slivensko.394366", "text": "Обиски и арести са извършени при операция срещу наркоразпространението в Сливенско, съобщиха от ОДМВР-Сливен.\r\nНа 21 ноември полицаи от областната дирекция и районните управление на Сливен, Нова Загора, Котел и Твърдица са извършили едновременни проверки на обекти, адреси и по главните и общински пътища на областта. Иззети са различни количества марихуана, разпределени в дози и предназначени за разпространение.\r\nИзвършено е претърсване в частен имот в село Кортен, откъдето е суха листна маса, която при полевия тест е реагирала на марихуана. По същото време са извършени процесуално-следствени действия в дома на 29-годишен в местността \"Дюлева река\" край Сливен.\r\n                    \n                    \n                Открити са 34 броя станиолови топчета, съдържащи кафява суха листна маса, която при теста е реагирала на марихуана. При действия на полицейските служители в сливенския квартал \"Дружба\" е установен криминално проявен мъж на 49 години от Сливен.\r\nВ него е намерен плик, съдържащ марихуана. В хода на акцията от служители на Зонално жандармерийско управление-Бургас в град Нова Загора е установен водач на МПС, употребил наркотични вещества. На път I-7, преди село Мокрен, екип на РУ-Котел е хванал водач с алкохол 2,47 промила. Двамата са задържани. Срещу тях са започнати бързи производства.", "date": "2018.11.22", "title": "Акция срещу наркоразпространението в Сливенско"}
{"url": "https://www.dnes.bg/stranata/2018/11/22/cheren-petyk-godina-hrani-410-leva-za-podaryci-tyrgovcite-likuvat.394064", "text": "Черен петък година храни! 20% от годишните обороти на търговците се формират през ноември заради деня на големите намаления.\r\nВсяка година почти във всички страни големите отстъпки в цените водят до поредни рекорди в оборотите и печалбата. Интересът към Black Friday у нас се повишава значително през последните години. Според анализ на  средностатистическият българин ще похарчи 410 лв. на 23 ноември, за когато са насрочени големите разпродажби.\r\nДатата не се избира на случаен принцип. Черният петък е събитие, зародило се в САШ, и традиционно се провежда в първия петък след Деня на благодарността. В Европа навлиза по-късно като ежегодно събитие, но в българските магазини това става популярно едва през 2013 г. През последните 5 години популярността на Деня на офертите нараства значително, пишат още от Black-Friday Global.\r\n                    \n                    \n                Статистици провеждат изследване, в което са включени 12 000 души, а според резултатите 43% от българите ще участват в чернопетъчните разпродажби (това е с 11 % повече от миналата).\r\nПри това повечето купувачи ще търсят изгодни предложения само в търговски центрове, а 28% предпочитат онлайн пазаруването. 30% от участвалите в изследването няма да се задоволят само с един канал за пазаруване и така ще обиколят както магазините в търговските центрове, така и ще се гмурнат в онлайн офертите.\r\nВъв всяка от 55 проучени държави броят на транзакциите в интернет по време на Черния петък е нараствал значително в сравнение с всеки обикновен делничен ден. Пакистан застава на чело на класацията и отбелязва 11525% активност на онлайн купувачите. За сравнение в Тайланд пък отбелязват най-ниска активност спрямо останалите държави – само 46% повече от предходни години.\r\nДанните от изследването показват, че в някои държави, като Великобритания, Гърция и ЮАР, всяка трета онлайн транзакция се извършва през ноември.\r\nРезултатите показват също така, че в Черния петък най-голяма сума пари са готови да похарчат жителите на Северна Америка и Европа, а покупките на сравнително по-малки суми планират жителите от азиатските страни, като Пакистан, Малайзия и Филипините. В България купувачите са готови да дадат средно 410 лв. на големите разпродажби. Това надхвърля сумата, която германците и руснаците са способни да отделят в предпразничната истерия.\r\nОчаквано, никой не може да се съревновава с американците или канадците. Хората отвъд океана са готови да похарчат над 800 лв.\r\nИстерията покрай Черния петък не е обхванала само купувачите. Търговците също усилено се готвят за заветния ден, в който печалбите ще вземат връх. Средното намаление в българските онлайн магазини е 51%. Според предвидените разходи за покупки, българинът може би ще спести близо 430 лв., ако се възползва от офертите.\r\nНай-търсените стоки са дрехи, електроника и обувки, показва още проучването. Анкетираните са поставили на последно място книги, спортни стоки и бельо. В България тази година могат да се очакват до 80% намаления на електроника и до 60% - на смартфони.\r\nСпоред най-голямата търсачка Google Черният петък е развълнувал на-ймного жителите на Кюстендил и София-област и София-град, както и Габрово, Смолян и Ловеч.\r\nПрез последните години все по-популярен става и Кибер понеделникът, който се състои веднага след Черния петък. Тогава потребителите масово пазаруват стоки с отстъпки онлайн. Тенденциятга мажи най-вече за американците, пишат от , които свързват петъка след Деня на благодарността с огромните опашки и тълпи по магазините.\r\nАко покупката е направена онлайн, потребителите трябва да знаят, че имат право да върнат покупката в 14-дневен срок. От това правило са изключени хотелски резервации и хигиенни стоки, припомнят от европейския потребителски център. След още 14 дни търговецът е длъжен по закон да върне парите на купувача.\r\nПо време на Черния петък потребителите трябва да са изключително внимателни за мними оферти и измамни търговци. От центъра съветват купувачите да проучват предварително електронните магазини, от които искат да поръчат – в адреса на линка задължително трябва да има S (https://), както и катинарче, което е знак за сигурност.\r\nАко все пак станем жертва на некоректен търговец, припомнят от центъра, можем да се обърнем към банката и да поискаме оспорване на плащането (най-добре в писмен вид) Търговецът е длъжен, освен това, и да ремонтира продукт, закупен на Черния петък, ако той се развали.\r\nНай-честото нарушение, което е установено у нас е изкуственото вдигане на цената непосредствено преди Черния петък. В промоционалния период се създава внушението за голям процент отстъпка, докато реално продавачът връща оригиналната цена, предупреждават от Комисията за защита на потребителите. Съветът към купувачите е поне месец назад да сравняват цените на пазара в различни магазини, за да проучат как се движи стойността.", "date": "2018.11.22", "title": "Черен петък година храни: 410 лева за подаръци. Търговците – ликуват!"}
{"url": "https://www.dnes.bg/technology/2018/11/22/vodeshtiiat-poddostavchik-na-apple-zatiaga-kolanite.394365", "text": "Foxconn Technology Group, най-голямата компания, която сглобява iPhone, се превърна в поредния доставчик, който предупреди за слабо търсене на устройствата. Вътрешнофирмен документ предполага, че разходите ще бъдат съкратени почти наполовина през следващата година, предава Bloomberg.\r\nFoxconn планира да спести 20 млрд. юана (2,9 млрд. долара) от разходите си за 2019 г., защото се изправя пред „много трудна и конкурентна година“, сочи вътрешен документ, разгледан от Bloomberg. Разходите на компанията за последните 12 месеца възлизат на 206 млрд. нови тайвански долари (6,7 млрд. щатски долара). Книжата на Hon Hai Precision Industry, както е известна в Тайван и Азия Foxconn, повишиха стойността си под 1% преди началото на търговията в Тайпе.\r\n                    \n                    \n                 „Такъв преглед, като направения от нашия през тази година, не се различава от тези през предходните години“, посочва Foxconn в имейл в отговор на запитване на Bloomberg за коментар. Той имал за цел да гарантира на компанията, че нейните екипи и бюджети „съответстват на сегашните и очакваните нужди на нашите клиенти, на нашите глобални операции и на пазарните и икономическите предизвикателства през следващите година или две“.\r\nБизнесът на Foxconn с iPhone ще трябва да намали разходите си с 6 млрд. юана през следващата година, а компанията планира да освободи около 10% от нетехническите служителите, сочи документът. Това вероятно ще донесе още притеснения по отношение на Apple и доставчиците на iPhone – нейният най-важен продукт. През миналата седмица четири доставчика от три континента свиха прогнозите за приходите си заради слабото търсене. Лошото борсово представяне на тези компании се разпространи и на по-широкия пазар през последните дни.\r\n\r\n ", "date": "2018.11.22", "title": "Водещият поддoставчик на Apple затяга коланите"}
{"url": "https://www.dnes.bg/notifikacii/2018/11/22/zadyrjaha-myj-i-mlada-jena-obrali-germanka-v-sofiia.394356", "text": "Полицаи задържаха мъж и млада жена, нападнали и обрали германка в София, съобщиха от МВР.\r\nСлужители от столичното Второ РПУ предприели незабавни действия по сигнал, постъпил в полицията около 2:00 часа тази нощ чрез тел. 112. \r\nСпоред информацията човек чул викове за помощ, идващи от градинка в района на улиците \"Опълченска\" и \"Охрид“.\r\nИзпратеният патрулен екип открил на място германска гражданка. Тя обяснила, че била нападната от мъж и млада жена, с които пътувала в автобус към България.\r\nДвамата й обещали да й съдействат за намиране на квартира в столицата, но след пристигането мъжът я заплашил с нож, след което от нея отнели около 100 евро, 100 долара и мобилен телефон. Потърпевшата е откарана за преглед в медицинско заведение.\r\n                \n                В резултат на организираните бързи оперативно-издирвателни действия не след дълго нападатели са арестувани – мъж на 50 години и жена на 21 години, и двамата с криминални регистрации. От тях са иззети използваното при нападението хладно оръжие, както и откраднатите пари и мобилен телефон.\r\nНа задържаните са наложени полицейски мерки за неотклонение за срок до 24 часа. По случая е образувано досъдебно производство.", "date": "2018.11.22", "title": "Задържаха мъж и млада жена, обрали германка в София"}
{"url": "https://www.dnes.bg/crime/2018/11/22/razbiha-prestypna-grupa-za-trafik-na-migranti.394368", "text": "Специализираната прокуратура и ГДБОП неутрализираха 5-членна престъпна група за трафик на мигранти. Акцията е проведена на 19 ноември в София и Бургас.\n\r\nСпециализираният наказателен съд определи \"Задържане под стража\" за двамата организатори, съобщиха от Апелативна специализирана прокуратура. Един от участниците в групата е задържан в ареста по друго дело (което вече е присъединено към производството на Специализираната прокуратура), другите двама са с наложени от наблюдаващия прокурор мерки за неотклонение \"Парична гаранция\" и \"Подписка\".\n\r\nСъбраните до момента доказателства сочат, че групата е сформирана през февруари 2018 г. и е действала най-активно в областите Бургас и София. Двамата организатори лично подбирали участниците и разпределяли техните функции  – намиране на помещения за престой, осигуряване на храна и на транспорт за нелегално преминаващите чужденци.\n                    \n                    \n                \r\nПри претърсвания в жилища, помещения и автомобили, са иззети голям брой доказателства за престъпната дейност на участниците. Те се подкрепят и допълват от показанията на свидетели, дадени пред съдия. \n\r\nВ дома на единия от организаторите е намерен и незаконен боен пистолет. Другият е осъждан отново за трафик на чужденци през България, като изпитателният срок на отложеното му условно наказание не е изтекъл.\n\r\nРазследването установява дали има и други лица, действали по поръчение на престъпната група, както и евентуални връзки на участниците с трафиканти от съседни държави.", "date": "2018.11.22", "title": "Разбиха престъпна група за трафик на мигранти"}
{"url": "https://www.dnes.bg/index/2018/11/22/vegani-plachat-iankite-shte-hapnat-46-miliona-puiki.394344", "text": "Американците ще сготвят и изконсумират 46 милиона пуйки само за ден - в четвъртък в Деня на благодарността, като празникът по традиция се фокусира върху храната, семейството, приятелите и американския футбол, отбелязва ДПА.\n\r\nСпоред проучване на специализираната Национална федерация за производство на пуешко месо, то е предпочитаното ястие за празника, който се чества в четвъртия четвъртък на месец ноември. Анкетите сочат, че 88 процента от американските семейства ще сервират пуешко на празничната трапеза.\n\r\nОколо 46 милиона пуйки ще бъдат изпечени или приготвени по някакъв друг начин. Това представлява 18 процента от отглежданите 245 милиона пернати от този вид в американските ферми.\n                \n                \r\nЗаедно с пуйката на трапезата в Деня на благодарността се сервират картофено пюре, зелен боб и пай от тиква. Съществуват и предпочитани местни специалитети като хляба от царевица в южната част на САЩ и печената тиква в Североизтока.\n\r\nОсвен с богата трапеза, празникът по традиция се отбелязва с парад в Ню Йорк, с мачове по американски футбол, със срещи с приятели и със старта на коледното пазаруване.", "date": "2018.11.22", "title": "Вегани плачат! Янките ще хапнат 46 милиона пуйки"}
{"url": "https://www.dnes.bg/health/2018/11/22/6-znaka-che-na-tialoto-vi-mu-lipsvat-maznini.394291", "text": "Какви мазнини включва менюто ви? Някои хора си хапват всичко, без да разграничават видовете мазнини, други ги свързват с нещо вредно. Ако искаме да сме в добро здраве е важно да избягваме наситените мастни киселини, които се съдържат в колбаси, мазните меса, сладкарски изделия, маргарин, палмово масло, бързи закуски и т. н.\r\nОт друга страна ненаситените мастни киселини (омега-3, омега-6, омега-9) имат положителен ефект върху нашата ендокринна система и метаболизъм. Ако изпитвате дефицит на тези хранителни елементи, тялото ще ви го подскаже. Как?\r\n\r\nЛющеща се кожа, дразнене, пърхот, косопад... Тези признаци могат да подсказват, че тялото ви изпитва дефицит на мастни киселини. Те неслучайно са наричани хранителни елементи за красота, защото помагат на кожата и косата ви да бъдат красиви и здрави.\r\n                    \n                    \n                Кожните клетки са защитени от мембрани, които са съставени от омега-3 и омега-6 мастни киселини. Те дават еластичност на кожата, задържат влагата. При недостиг на такива вещества, защитните свойства на кожата са намалени, като се увеличава и рискът от преждевременно стареене.\r\nПолезни храни за вашата кожа и коса са риба, броколи, растителни масла, ядки.\r\n\r\nАко често ви е студено, а температурата в помещението, в което се намирате е подходяща, това може да подсказва за неправилен топлообмен, който може да се дължи на липсата на мазнини. Знаете ли, че има пряка връзка между нивото на мазнините и способността на организма да задържа топлината...\r\nДобавете към менюто си авокадо, печена тиква, зехтин, ядки.\r\n", "date": "2018.11.22", "title": "6 знака, че на тялото ви му липсват мазнини"}
{"url": "https://www.dnes.bg/eu/2018/11/22/napuskaneto-na-velikobritaniia-izpitanie-za-es.394395", "text": "Единният пазар на ЕС се превърна в механизъм за преразпределение на доходите в полза на по-богатите страни. Това коментира проф. Динко Динков в ефира на.\r\nНапускането на Великобритания от ЕС се очертава като едно от главните изпитания за ЕС, смята проф. Динко Динков. \"Великобритания положи усилия да промени ЕС и да посегне на същностните характеристики на този интеграционен модел. Тя парализира ЕС и неговия механизъм на приемане на решения. Напускането няма как да не се отразява върху бюджетната рамка. Става дума за 15-17 млрд. евра, които идваха досега от Великобритания като постъпления\", допълни той.\r\n                    \n                    \n                \"Предстоят избори за Европейски парламент, оттам следва въпросът за сформирането на нов състав на ЕК. Впоследствие изтича 8-годишният мандат на сегашния председател на на ЕЦБ Марио Драги. ЕК вече изрази мнението си за проектобюджета на Италия, като отхвърли идеята за увеличаване на разходите, в това число за пенсии, социално подпомагане и т.н. Италианското правителство предвижда около 2% бюджетен дефицит. Италия е с огромен външен дълг и затова ЕК изисква от нея това редуциране на разходите\".\r\nОстанките от Британската империя се явяват като проблем и за ЕС, пояснява гостът. \"Затова Испания повдига темата за Гибралтар. Тя обаче няма големи шансове. В Испания управлява правителство, което няма широка парламентарна подкрепа. Дори едни усложнения могат да доведат да предсрочни парламентарни избор. Затова тя трябва да дозира своите претенции. Вероятно за следващите парламентарни избори Испания ще направи опит да внедри повече представители в наднационалните институции\", разкрива той.\r\n\"След влизането в ЕС българите не заживяха осезаемо по-добре. Общността на бизнеса в България не съдейства за по-безметежното преодоляване на българската изостаналост. С оглед на социалните неравенства, каквито и да са мерките на правителството по отношение на доходите, получават все по-малко в сравнение с други държави от ЕС. Единният пазар на ЕС се превърна в механизъм за преразпределение на доходи в полза на по-богатите страни за сметка на по-бедните. Това са въпроси от принципна важност, които ще бъдат в основата на концептуалните сблъсъци през 2019\".\r\nПовече вижте на сайта", "date": "2018.11.22", "title": "Напускането на Великобритания – изпитаниe за ЕС"}
{"url": "https://www.dnes.bg/stranata/2018/11/22/plovdiv-investira-14-mln-sreshtu-mrysniia-vyzduh.394380", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПловдив въвежда мерки срещу мръсния въздух в града - отоплението на твърдо гориво, което е основен замърсител, ще бъде заменено с по-екологично.\n\r\nОбщинатата ще инвестира общо 14 млн. лв., а жителите на града ще могат да кандидатстват за ново модерно отопление. За целта те трябва да върнат стария си отоплителен уред и да отговарят на различни критерии. \n\r\nПредстои Общината да направи проучване на домакинствата за техните нагласи за смяна на отоплението, което да приключи до март следващата година. Пловдив заема едно от челните места по замърсяване с фини прахови частици. \n\r\nДанните сочат, че 70% от замърсяването идва от бита и много малък процент от автомобилните газове. В момента над 18 хиляди домакинства в града се отопляват на твърдо гориво.\n                    \n                    \n                \r\nЗа миналата година нивото на фини прахови частици в градове като София, Пловдив, Благоевград и Варна е било около 30 пъти над нормата.\n\r\nСпоред проучване на Европейската агенция по околната среда България, Румъния и Унгария са страните с най-мръсен въздух в Европейския съюз, а у нас мръсният въздух убива 15 хиляди души на година, съобщава ", "date": "2018.11.22", "title": "Пловдив инвестира 14 млн. срещу мръсния въздух"}
{"url": "https://www.dnes.bg/mish-mash/2018/11/22/mechetata-na-moschino-prevzemat-koleda.394406", "text": "Коледните празници винаги са били асоциирани с уют, топлина и мекота. \r\nИменно тази концепция прегръщат от Moschino, използвайки превърналия се в емблематичен за бранда образ на мечето.\r\n \r\nКампанията Teddy Holiday представя лимитираната колекция, специално създадена за коледните празници.\r\n \r\nКреативният директор, Джеръми Скот, създава нова линия от аксесоари и дрехи, маркирани с иконичното мече, „облечено“ в коледни светлини, за да създаде перфектния дух на празниците.\r\n \r\nКолекцията съдържа две тениски, суитшърт, рокля тип суитшърт, пуловер, кейсове за телефон, раница и клин.\r\n \r\nСпециалната празнична колекция вече е достъпна за продажба, а рекламните кадри към нея можете да видите в ", "date": "2018.11.22", "title": "Мечетата на Moschino превземат Коледа"}
{"url": "https://www.dnes.bg/akoshtete-vqrvaite/2018/11/22/telecyt-ekspert-lyvyt-izkupuva-vsichko-cherniiat-petyk.394379", "text": "Черният петък се провежда в края на ноември и е любим ден на много шопинг маниаци. Ето и как реагират зодиите на този ден. \r\n\r\n\r\nТогава има хиляди хора, които нахълтват в магазините, редеят се на опаки и търсят най-големите намаления и най-добрите оферти. Овните са най-бързите и водачите на тълпата. Превръщат и Черния петък в състезание и нищо не може да ги спре.\r\n \r\n\r\n \r\nТе са експерти. Приемат Черния петък много сериозно и знаят всичко за него. Всички тайни места, остъпки, дефекти. Обръщайте се към тях за съвет.\r\n \r\n\r\n \r\nНеуморни са в този ден. Всички други в един момент се изморяват и започват да си почиват, но Близнаците обикалят всеки един магазин. Не пропускат нищо.\r\n\r\n\r\n \r\nГрижовни са към приятелите, които пазаруват. Носят храна и напитки за обиколката. Казват на останалите кое им стои добре и ги окуражават да си купят определено нещо.\r\n \r\n\r\n \r\nОтиват, за да си купят 1-2 нужни неща, но преди да се усетят, са изкупили половината неща от магазините и са си взели дрехи и аксесоари, които не им трябват.\r\n \r\n", "date": "2018.11.22", "title": "Телецът – експерт, Лъвът изкупува всичко... Черният петък"}
{"url": "https://www.dnes.bg/business/2018/11/22/bezraboticata-i-neefektivnite-razhodi-prechka-za-investitorite.394397", "text": "Структурната безработица и неефективните разходи в България обезпокояват инвеститорите в дългосрочен план, коментира Евгений Кънев, МАКОНИС, в ефира на .\r\n\"Общият политически риск се увеличава в глобалната икономическа система и покрай това реално перспективите за растеж се влошават. Върви се към очаквания за рецесия през 2019 г. Според наблюдателите някои от инвестиционните стратегии, които са винаги чисто спекулативни, работили от 2002 година, отказват да работят повече. Инвеститорите търсят ясен хоризонт. Краткосрочните облигации за първи път имат ниво от януари 2008 и са надминали краткосрочните очаквания за дивидент от борсата. Това означава, че много по-атрактивно се инвестира от ценни книжа, отколкото на борсата\".\r\n                    \n                    \n                Българският растеж през последните няколко години имаше износа за основен двигател, уточнява Евгений Кънев. \"Потреблението покрай евтините кредити отбеляза ръст също. България, изнасяйки стоки с ниска добавена стойност, става чувствителна към инфлационните компоненти\", пояснява той.\r\nЕЦБ, следвайки примера на ФЕД, започва да затяга режима, а от друга страна, прекъсва изкупуването на облигации на корпорации, споменава Кънев.\r\n\"В България, когато имаше растеж на икономиката, трябваше да се натрупат повече резерви. Харчеха се доста фриволно суми, касаещи обществени поръчки и съмнително ефективни инвестиционни проекти. Отделно имаме структурна безработица. Мнозина не могат да си намерят място в настоящата пазарна конюнктура или заради това, че са прекалено квалифицирани, или защото не са квалифицирани\".\r\nПолитическият риск в България в последно време се покачва неимоверно, въпреки че все още сме на приемливо ниво от гледна точка на рейтингите на кредитните агенции поради много добрите макроикономически показатели на публичните финанси, коментира Евгений Кънев. В дългосрочен план обаче няма сигурност за инвеститорите. България загуби имидж и по отношение на войната с търговските вериги, твърди още гостът. \r\nОще по темата вижте на сайта на ", "date": "2018.11.22", "title": "Безработицата и неефективните разходи – пречка за инвеститорите"}
{"url": "https://www.dnes.bg/stranata/2018/11/22/30-godishna-schupi-dregera-s-3-42-i-zad-volana.394381", "text": "30-годишна от Нови пазар счупи дрегера и изненада пътна полиция – пробата отчела 3,42 промила. \r\nЖената била спряна на площад \"Александър Стамболийски\" в град Плиска. Вчера около 19:00 ч. патрулът забелязал автомобилът и помолил шофьорката да отбие.\r\n30-годишната била във видимо нетрезво състояние. Дрегерът отчел рекордните 3,42 промила, а жената отказала да даде кръвна проба за анализ.\r\nЗадържана е от полицията за 24 часа. По случая е образувано бързо производство.\r\nТова не е първото подобно провинение на 30-годишната жена. През 2012 г. отново била засечена да кара след употреба на алкохол, пишат от \"Труд\".\r\nТогава била лишена от право на управление за 6 месеца. В досието и има и фишове за неправилно паркиране, които дамата стриктно платила.", "date": "2018.11.22", "title": "30-годишна счупи дрегера: С 3.42 ‰ и зад волана"}
{"url": "https://www.dnes.bg/obshtestvo/2018/11/22/deputati-haresaha-marshruta-na-turski-potok-da-ne-go-izpusnem.394382", "text": "Публикацията на руското издание \"Комерсант\", в която се съобщава, че втората тръба на \"Турски поток\" ще преминава през България, породи коментари и в Народното събрание, а депутатите бяха единодушни, че България не трябва да изпуска възможността да бъде част от проекта.\n\n\nВ днешния си брой \"Комерсант\" пише, че руският газов гигант \"Газпром\" е взел решение за маршрута и той ще минава през България, Сърбия, Унгария и Словакия.\r\nАлтернативата беше втората тръба да минава през Гърция към Италия. В понеделник в Истанбул Владимир Путин и Реджеп Тайип Ердоган присъстваха на церемония за края на изграждането на морската част от \"Турски поток\". Тогава обаче не беше ясно накъде ще продължи втората тръба.\n                    \n                    \n                \r\nИскрен Веселинов от \"Обединени патриоти\" определи новината като много добра и добави, че така ще станем една от сериозните транзитиращи страни.\n\r\n\"Голямата заплаха, че ще бъдем заобиколени от тръбата на \"Турски поток\", не се случи\", каза той.\n\r\nАлександър Ненков от ГЕРБ също каза, че с преминаването на \"Турски поток\" през България ще се запази водещата роля на страната ни като транзитна. По думите му обаче въпросът дали ще бъде спазен срокът за изгаждането на трасето, е притеснителен.\n\r\n\"Изключително кратки са сроковете. Знаете, че една процедура е съпътствана с различни обжалвания. Така че тук трябва да се положат всички усилия от страна на правителството и в най-кратки срокове това, което зависи от нас, да го изпълним\", допълни още Ненков.\n\r\nРамадан Аталай от ДПС пък посочи, че все още няма официална информация и допълни, че не трябва да се коментира публикация във вестник. Въпреки това обаче каза, че трябва да се стремим газът да минава през България.\n\r\n\"След всички тези безобразия, които се случиха досега, че да няма нито \"Син поток\", нито \"Южен поток\", сега не трябва да изпуснем поне част от \"Турски поток\", който трябва да преминава през България. Ако изпуснем и това, означава, че трябва да чакаме нашите съседи да благоволят да ни доставят газ само за нас\", каза той.\n\r\n\"Решението, което се взема, е добро за България, защото няма да бъдем заобиколени, но не е най-доброто. Най-доброто щеше да е директен мост през Варна“, каза и червеният депутат Таско Ерменков.\n\r\nТой заяви и че БСП ще подкрепи усилията в интерес на сигурността на българската енергетика.", "date": "2018.11.22", "title": "Депутати харесаха маршрута на \"Турски поток\": Да не го изпуснем!"}
{"url": "https://www.dnes.bg/index/2018/11/22/bez-budilnik-nad-smylchanite-poleta-s-kufar-i-pasport-v-ryka.394346", "text": "\r\n\r\nЗапочваме предложенията си с един особено очарователен град - ! Една от най-красивите европейски столици е още по-обаятелна по време на Коледа, когато коледните базари са навсякъде. \n                \n                \r\nДва са най-големите и най-популярни коледни базари в австрийската столица - този пред кметството, богато украсено по случай Рождество и базарът пред двореца Шьонбрун. \n\r\nЗа истинско австрийско коледно изживяване си вземете чаша от типичното греяно вино - Glühwein, поръчайте си един Langos - мекица с масло, чесън и кашкавал. Не пропускайте и вкусните наденички, които пекат на място пред вас.\r\nСледващата дестинация за коледно очарование е малко по-южна, а именно - !\r\nИспанската столица и жителите й всяка година се стараят градът им да предложи възможно най-доброто Коледно изживяване. Всеки квартал се украсява различно, пищно и празнично. През декември улиците засияват, украсени от аристи от цял свят, като кулминацията е вечерно време.\r\nИспанците обичат да прекарват времето си навън, дори и през студените месеци, затова и те не пропускат да си организират коледни базари. Най-големите сред тях са Mercado de Navidad, ситуиран пред кметстовто, Navidad en Oriente пред операта в испанската столица, Средновековният Коледен базар край ледената пързалка.\r\nТретото ни предложение ви отвежда от темпераментна Испания в необятната Русия и по-точно столицата . Без съмнение посрещането на Нова година в руската столица би било незабравимо изживяване.\r\nАко обаче ви е писнало от уютната Коледа в студена Европа може да се ориентирате към по-горещия климатичен пояс и да посрещнете Нова година в !\r\nНезависимо дали искате да се излежавате на плажа, слушайки Коледни песни или пък сте почитатели на приключенията Ривиера Мая ще ви приюти със слънчевите си лъчи.", "date": "2018.11.22", "title": "Без будилник: Над смълчаните полета, с куфар и паспорт в ръка!"}
{"url": "https://www.dnes.bg/politika/2018/11/22/po-skyp-danyk-za-starite-koli-no-pyk-po-chist-vyzduh.394413", "text": "\"Противопоставянето на социалното и здравословното е недопустимо, защото здравето и живота на хората е нещо, което не може да бъде оценено, или поне трудно би могло да бъде оценено. Посоката, в която се тръгва с увеличаването на данъка върху по-старите автомобили, е с много премерени стъпки, а целта е промяна в мисленето\". Така коментира отхвърленото вето на президента върху Закона за корпоративното подоходно облагане министъра на околната среда и водите Нено Димов. \n\n Той подчерта, че увеличение с 20-30% на данъка върху старите автомобили се изразява в 10-15 лева, но това е  само една от всички стъпки към решаването на проблема със замърсяването на въздуха.\n                    \n                    \n                \r\nДвата основни източника на замърсяване на въздуха са битовото отопление и автомобилният транспорт. За да може да се подобри качеството на въздуха в градовете, трябва да се взимат мерки и в двете посоки.\n\r\n\"При всички положения трябва да си даваме сметка, че чистият въздух е инвестиции. Естествено е, че от едната страна стои някакъв вид промяна. Основната посока, в която са насочени усилията, е битовото отопление, което е над 50% от замърсяването на въздуха в големите градове\", каза още министърът. \n\r\nТой посочи, че отражението на индустрията върху замърсяването на въздуха е между 3 и 5%, но това не означава, че няма определени градове, какъвто е случаят с Русе, в които има по-сериозно влияние.\n\r\nПрез септември в Русе е монтирана апаратура, която може да измерва миризми, като последно пробите, които са взети от две предприятия, за които има съмнение, ще бъдат изпратени в Италия. Ще бъде направен и химичен анализ. Други проби са изпратени за анализ в Холандия. Когато резултатите бъдат готови, ще се вземат и мерки.\n\r\n ", "date": "2018.11.22", "title": "По-скъп данък за старите коли, но пък по-чист въздух"}
{"url": "https://www.dnes.bg/notifikacii/2018/11/22/biznesyt-u-nas-niama-povodi-za-oplakvane-dali.394407", "text": "В бизнеса има неизбежни флуктуации. Обстановката за момента обаче е положителна у нас, причина за оплаквания няма, тъй като трендът като цяло е възходящ. Това посочи , , в ефира на . \r\n\r\nСпоред Дачев липсата на обучени хора остава основно предизвикателство за българския бизнес.\r\n\r\n                \n                Дачев определи наемането на хора с увреждания като хубав процес, но според госта въвеждането на квоти в тази насока не е правилно.\r\n\r\n", "date": "2018.11.22", "title": "Бизнесът у нас няма поводи за оплакване. Дали? "}
