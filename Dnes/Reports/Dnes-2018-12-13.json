{"url": "https://www.dnes.bg/obshtestvo/2018/12/13/nso-sys-specialen-rejim-ne-praktika-po-izkliuchenie.396444", "text": "Ползването на специален режим от автомобилите на НСО ще бъде изключение, а не практика. Това съобщи началникът на службата генерал майор Данчо Дяков. Това ще се решава от началника на екипа.\n\n\r\nДяков коментира и последните случаи на нарушения от страна на служители на службата, като заяви, че проверките приключват.\r\n\"Хора, които са нарушили, ще бъдат наказани, но в никакъв случай не искаме да се преекспонират случаите и да се вкарва в клин за взаимодействието, както вече споменах - на ръководно ниво и на терен между нашите служители. Има мои разпореждания затова, че ползването на специален режим ще бъде не практика, а  изключение. Така, че вземат се мерки\", обясни той.\r\n                    \n                    \n                Ген. Дяков отбеляза още, че през изтеклите осем месеца в НСО е била извършена оптимизация и 3% от личния състав си е тръгнал \"с чест и достойнство\", предаде БТА.\r\nПо думите му има планове следващите три години тази оптимизация да продължи, както и ще се повиши професионализмът на служителите в структурата.\r\nНачалникът на НСО присъства на церемонията \"Полицай на годината 2018\" и връчи награда от името на службата на комисар Любомир Костадинов, зам.-началник на отдел \"Пътна полиция\" при СДВР.", "date": "2018.12.13", "title": "НСО със специален режим – не практика, по изключение"}
{"url": "https://www.dnes.bg/balkani/2018/12/13/pak-protesti-gryckite-zemedelci-zagriavat-traktorite.396416", "text": "Гръцките земеделци са в процес на подготовка за преминаване към протестни действия, като за целта се координират с общогръцкия комитет по блокиране на пътищата.\n\r\nНа заседание, проведено в Никея – Лариса, бе взето решение за програмата на техните протести, която се очаква да кулминира към края на януари 2019 г., пише \"Труд\".\n\r\nПредседателят на Обединената федерация на земеделските асоциации на област Лариса Ризос Марудас заяви, че по повод програмата за протестните им действия в следващия период земеделците ще искат пряка среща с министъра на селскостопанското развитие Ставрос Араховитис, където да изложат своите искания, както и обсъждане на земеделския бюджет на 18 декември.\n                    \n                    \n                \r\nЗемеделците решиха, че ще започнат протестните действия преди Коледните празници. Очаква се провеждане на нови съвещания през следващите дни, така че да се генерализират и координират техните протестни действия.\n\r\nИсканията, които предявяват, се отнасят до техните вноски в Националния осигурителен институт (ΕΦΚΑ), стойността на продукцията, обезщетенията, връщането на акциза за горивата от 2016 г., отменянето на акциза върху виното и освобождава от запор банковите сметки на земеделците.", "date": "2018.12.13", "title": "Пак протести: Гръцките земеделци загряват тракторите "}
{"url": "https://www.dnes.bg/eu/2018/12/13/potreblenieto-v-es-ot-54-za-nas-do-132-v-liuksemburg.396427", "text": "Фактическото индивидуално потребление (ФИП) измерва благосъстоянието на домакинствата. През 2017 година ФИП на човек от населението в ЕС, изразено чрез стандартите на покупателната способност (СПС), варира от 54 процента от средното за ЕС в България до 132 процента в Люксембург, сочат данни на Евростат.\n\r\nДанните се основават на ревизирани паритети на покупателна способност (ППС - PPS), както и на последни данни за БВП и за населението.\n\r\nСпоред Евростат 18 страни членки са под средното равнище за ЕС. \n\r\nВ Италия, Ирландия и Кипър ФИП е по-малко от 10 на сто под средното за ЕС, докато в Испания, Литва, Чехия и Португалия е между 10 и 20 процента под това ниво. \n\r\nПет страни са с над 30 процента по-нисък показател от средния в ЕС, като в Латвия, Румъния, Хърватия и Унгария този процент е между 30 и 40 на сто, а в България е с над 40 процента под средното европейско равнище на ФИП.\n                    \n                    \n                \r\nПрез 2017 година ФИП, изразено чрез СПС, варира от 49 на сто от средното равнище за ЕС в България до 253 процента в Люксембург.\n\r\nНай-високо равнище на ФИП на човек от населението има в Люксембург (132 на сто над средното за ЕС), следван от Германия (+22 на сто), Австрия, Дания и Великобритания (между +15 и +20 на сто) и Белгия, Финландия, Холандия, Швеция и Франция (около +10 на сто над средното ниво в ЕС).\r\n/БТА/\n\r\n ", "date": "2018.12.13", "title": "Потреблението в ЕС: От 54% за нас до 132% в Люксембург"}
{"url": "https://www.dnes.bg/usa/2018/12/13/kak-trymp-zagubi-podkrepata-na-neshynyl-inkuaiyryr.396438", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоналд Тръмп загуби един от най-големите си поддръжници в медийните среди – таблоида \"Нешънъл Инкуайърър“. Изданието с години открито изказваше подкрепата си към държавния глава.\n\r\nРазривът в отношенията между Доналд Тръмп и таблоида започна през лятото, когато внезапно изданието превключи от възхвалителни статии за президента и нападки срещу неговите критици до класически клюкарски заглавия за местни знаменитости. Мнозина решиха, че това е просто случайност – но сгрешиха.\n\r\n\"Нешънъл Инкуайърър“ е част от компанията American Media. Неин собственик е дългогодишният близък приятел на Доналд Тръмп – Дейвид Пекър. С години таблоидът открито подкрепяше държавния глава, включително и по време на президентската му кампания, като публикува материали срещу неговия опонент – Хилари Клинтън, разказва \n                    \n                    \n                \r\nПо-рано тази година, позовавайки се на анонимни източници, авторитетното списание \"Ню Йоркър“ разкри, че през 2015 година \"Нешънъл Инкуайърър“ подписва договор за ексклузивност с портиер на хотела \"Тръмп Тауър“, който твърди, че има информация, че настоящият президент е баща на детето на една от служителките. Историята обаче така и не е публикувана от таблоида.\n\r\nВсичко обаче се променя, когато американската прокуратура погва Пекър. Според разследването той е подпомагал действията на бившия адвокат на Тръмп, Майкъл Коен – наскоро осъден на три години затвор за купуване на мълчанието на жени, за които се предполага, че са имали интимни отношения с неговия клиент. Тогава започва и обтягането на отношенията между медията и Тръмп.\n\r\nПо време на разследването от \"Нешънъл Инкуайърър“ са иззети документи и записки, свързани с президента. Благодарение на тяхното съдействие медията и Пекър сключват сделка с прокуратурата и получават имунитет. Подкрепата към държавния глава секва. Самият Пекър отказва да коментира отношенията си с президента, но потвърждава, че неговата компания е подпомогнала в разследването на Майкъл Коен.", "date": "2018.12.13", "title": "Как Тръмп загуби подкрепата на \"Нешънъл Инкуайърър\""}
{"url": "https://www.dnes.bg/obshtestvo/2018/12/13/kakva-2018-a-izprashtame-kakva-2019-a-ochakvame-na-kogo-viarvame.396408", "text": "ГЕРБ запазват минималната си преднина пред БСП, отчита национално представително проучване на Изследователски център \"Тренд\". Той е реализирано в периода 30 ноември - 6 декември, чрез интервю \"лице в лице\" сред 1007 души на възраст 18+.\r\nОт данните става видно, че ако днес в страната се провеждат избори 36% от българите няма да отидат до урните, защото не се припознават в нито една политическа формация и не желаят да гласуват.\r\nГЕРБ запазва лидерската си позиция (22,2%), но с минимална преднина от 1,5%, спрямо основния си опонент в лицето на БСП (20,7%).\r\nНе се отчита сериозна динамика спрямо предходния месец и при останалите политически субекти.\r\n                    \n                    \n                ДПС задържа третото си място (6,5%) и дистанцията си от Обединени патриоти (4,4 на сто), като разликата между тях е в рамките на 2%.\r\nПарламентът и правителството задържат нива на подкрепа за своята работа, подобни на тези от последните няколко месеца.\r\nСпад с 4 на сто в положителната оценка за работата обаче се регистрира при президента Румен Радев, като през декември 55% дават положителна оценка, а 27% отрицателна.\r\n35% от българите дават положителна оценка за работата на министър-председателя Бойко Борисов, е видно още от данните на \"Тренд\".\r\nНай-одобрявани продължават да са министрите Томислав Дончев, за чиято работа 32% от всички запитани дават положителна оценка, следван от Екатерина Захариева (28%), Красимир Каракачанов (27%), Красен Кралев (26%) и Лиляна Павлова (26%).\r\nСпад в положителните оценки се регистрира при министъра на отбраната, като спрямо октомври 2018 г. положителните оценки за неговата работа се понижават от 35% на 27%. В голяма степен това се дължи на скандалите около Държавната агенция за българите в чужбина, отчитат социолозите.\r\nВ дъното на таблицата са министри, чиято разпознаваемост все още е на доста ниски нива, поради което и оценките са тяхната работа са с по-малки натрупвания. \r\n\r\nПредстоящите коледни празници дават лек тласък на повишаване на оптимистичните нагласи (от 46% през ноември до 49% през декември), а песимистите спадат от 42% през ноември до 39% през декември.\r\n37% от българите са на мнение, че 2018 година е била добра година за България, докато 43% са на обратното мнение.\r\n\"В сравнение с проучването на \"Тренд\", година по-рано, регистрираме по-лоши оценки в сравнение с тогава, когато повечето българи (47%) са били на мнение, че годината е била добра, докато 36% са я оценили като лоша\", коментират анализаторите.\r\nЗа повече от половината българи (52%) пък 2018 г. е била добра година в личен план, докато за една трета – лоша. Съотношението е сравнимо с оценките в края на миналата година, когато 58% от анкетираните твърдят, че е била добра, докато 31%, че е била лоша година.\r\nЗа сметка на преобладаващите песимистични оценки за 2018 г., очакванията за 2019 г. са по-скоро положителни.\r\n43% са на мнение, че 2019 г. ще бъде добра година за България, а малко под една четвърт (23%) имат по-скоро лоши прогнози.\r\nПодобни са и очакванията на българите в личен план за 2019 г., като 47% са оптимисти срещу 19%, които са песимистично настроени.", "date": "2018.12.13", "title": "Каква 2018-а изпращаме? Каква 2019-а очакваме? На кого вярваме?  "}
{"url": "https://www.dnes.bg/eu/2018/12/13/makron-niama-da-postavi-es-pred-franciia.396468", "text": "\"Никоя страна не може да постигне напредък, ако не се вслушва в основателния гняв на своя народ. Този гняв се изразява навсякъде в Европа\", това бяха думите на президента на Франция Еманюел Макрон при пристигането си днес в Брюксел за срещата на върха на ЕС, предаде Франс прес.\r\nТой бе категоричен, че няма да допусне Европа да е по-важна от исканията на неговия народ.\r\n\"Няма да допусна сблъсък между европейския проект, в който вярвам, и стремежите, които смятам за основателни. Мисля, че двете неща могат да бъдат помирени и точно това се опитваме да постигнем\", каза Макрон.\r\nМерките, като данъчните облекчения, които Макрон предложи, за да усмири гнева на подивелите \"жълти жилетки”  вероятно ще увеличат бюджетния дефицит на Франция. Това означава, че той ще превиши прага от 3% от БВП, установен от Европейската комисия.\n                    \n                    \n                \r\nДнес френският премиер Едуар Филип заяви, че на 19 декември правителството може да обсъди проект за закон с мерките, предложени от Макрон в отговор на протестите на \"жълтите жилетки\", предаде ТАСС. Идеята е възможно най-скоро проектът да бъде представен в двете камари на парламента и приет до края на парламентарната сесия.\r\n ", "date": "2018.12.13", "title": "Макрон няма да постави ЕС пред Франция"}
{"url": "https://www.dnes.bg/notifikacii/2018/12/13/arestuvaha-peti-chovek-za-terora-v-strasburg-tyrsiat-shekat.396470", "text": "Пети човек беше арестуван във връзка с нападението на коледния базар в Страсбург, потвърдиха френски прокурори пред ДПА.\n\r\nАрестуваният не е от семейството на нападателя, идентифициран като Шериф Шекат, на 29 години, казаха държавните обвинители.\n\n\n\n\r\nЧетиримата арестувани по-рано бяха родителите на Шекат и двама от братята му, предава БТА.\n\r\nПриключила е полицейската операция в квартал на Страсбург, където нападателят е бил видян за последно, предаде Асошиейтед прес. Не се съобщава дали това е довело до някакви резултати. \n\r\nПредставител на полицията по-рано каза, че силите за сигурност, заедно с елитната специална част РАИД (RAID - Recherche, Assistance, Intervention, Dissuasion/ Претърсване, помощ, намеса, възпиране) са предприели действия \"само по предположение\", че заподозреният Шериф Шекат може да се укрива в сграда в района.\n                \n                \r\nВластите съобщиха, че във вторник вечерта шофьор на такси е оставил Шекат в квартал Нойдорф, южно от центъра на града.\n\r\nТази вечер в Страсбург се очаква да пристигне френският министър на вътрешните работи Кристоф Кастанер.\r\n ", "date": "2018.12.13", "title": "Арестуваха пети човек за терора в Страсбург, търсят Шекат"}
{"url": "https://www.dnes.bg/akoshtete-vqrvaite/2018/12/13/5000-pyti-po-byrzo-ot-edno-migane-cheliustite-na-mravki.396400", "text": "\r\n  \r\nДракуловите мравки са рекордьорите по скорост в животинското царство - челюстите им се затварят с 320 км/ч, съобщи в. \"Дейли мейл\".\n\r\nТова е 5000 пъти по-бързо от едно мигане.\n\r\nМиниатюрните мравки, които са дълги едва няколко милиметра, бяха обявени за най-бързото животно на планетата. Те далеч задминават гепардите, които бягат със скорост от 96 км /ч.\n\r\nДракуловите мравки се срещат в Африка, Австралия и Югоизточна Азия. Те използват челюстите си като катапулт, стискат ги силно за 3,7 секунди, след което ги разпускат. Развитата сила е достатъчна, за да нокаутира стоножките, които ловят, така че да ги завлекат до гнездата си и да нахранят малките си. \n                    \n                    \n                \r\nМравките използват челюстите си и за бой със съперници, като ги улавят с тях и ги удрят в стена или дънер.\n\r\nУчени от университета на Илинойс са установили скоростта, която развиват челюстите на дракуловите мравки, с авангардна видеотехника.  /БТА/", "date": "2018.12.13", "title": "5000 пъти по-бързо от едно мигане: Челюстите на... мравки "}
{"url": "https://www.dnes.bg/rusia/2018/12/13/dokato-rusiia-ne-pusne-moriacite-bez-sreshta-trymp-putin.396469", "text": "Президентът на Русия Владимир Путин и лидерът на САЩ Доналд Тръмп няма да се срещнат докато Кремъл не освоби украинските кораби и моряци, които по-рано този месец бяха задържани до Крим. Това бяха категоричните думи на съветника на Тръмп по националната сигурност Джон Болтън, цитиран от Ройтерс.\r\n\"Не виждам условия в обозримо бъдеще, при които такава среща да се състои, преди корабите и екипажите да бъдат освободени\", каза Болтън пред журналисти във Вашингтон.\r\n ", "date": "2018.12.13", "title": "Докато Русия не пусне моряците – без среща Тръмп - Путин"}
{"url": "https://www.dnes.bg/notifikacii/2018/12/13/akt-za-previsheno-gledane-myjete-gledat-jenite-samo-14-sek.396471", "text": "Ще въведе ли Афганистанското правителство нов закон, който да забранява на мъжете да гледат настойчиво жените? Този слух се появи в социалните мрежи, предаде ДПА, цитиран от БТА. Но наистина ли е само шега?\r\nСамо 14 секунди ще имат мъжете за да се любуват на непознати дами. Всяка следваща ще им струва глоба от 130 долара.\r\nАфганистанското правителство бе притиснато да пусне изявление, в което обяснява, че подобен закон няма да бъде приет. Но това не спря Facebook потребителите да дадат съвет на жените. А именно – да носят хронометър, с който да предупреждават мъжете на 13 секунда да премигват или да си затварят очите, за да не се стига до акт за превишено гледане. \r\n ", "date": "2018.12.13", "title": "Акт за превишено гледане? Мъжете гледат жените само 14 сек."}
{"url": "https://www.dnes.bg/balkani/2018/12/13/nai-mogyshtiiat-pri-gruevski-dava-1-mln-da-izleze-ot-aresta.396430", "text": "Бившият директор на Управлението за безопасност и контраразузнаване на Република Македония Сашо Миялков предлага гаранция от един милион евро, за да излезе от ареста, съобщава македонският сайт МКД.\r\nСтава дума за три недвижими имота на обща стойност 1,092 милиона евро, които Миялков предложил като гаранция.\r\nАдвокатите му потвърдиха информацията.\r\nМиялков бе поставен под арест за 30 дни като втора мярка за неотклонение, тъй като е заподозрян по делото \"Империя\".\r\nПрез ноември Миялков бе поставен под арест за делата \"Таргет\" и \"Твърдина\" за незаконно подслушване на над 20 000 граждани, включително политици и журналисти, припомня БТА.\r\nМиялков бе ръководител на службата за сигурност почти десетилетие, до май 2015 г. Донеотдавна той бе член на ръководството на ВМРО-ДПМНЕ и е братовчед на избягалия в Унгария бивш македонски премиер Никола Груевски.", "date": "2018.12.13", "title": "Най-могъщият при Груевски дава €1 млн. да излезе от ареста"}
{"url": "https://www.dnes.bg/stranata/2018/12/13/vrachka-konkurira-alo-apashite-s-razvaliane-na-prokliatiia.396411", "text": "56-годишна жена от Игнатиево пренощува в ареста, след като се опита да измами пенсионерка, съобщава \"\". \n\r\n73-годишната пенсионерка отишла до банката, за да изтегли сериозна сума пари от сметката си. Банковият служител се усъмнил, че възрастната жена е поредната жертва на телефонни измамници и подал сигнал в полицията.\r\nОще преди да бъде изпълнена банкова операцията, в клона пристигнали униформени и разпитали жената. Тогава станало ясно, че тя пак е жертва, но на друг вид измама.\r\nГледачка от Игнатиево й казала, че има направена черна магия и може да я развали, но срещу солидно заплащане. Малко по-късно разследващите задържали въпросната гледачка.\r\n                    \n                    \n                По данни на полицията 56-годишната жена от Игнатиево е добре известна на органите на реда и вече е била осъждана за други престъпления.\r\nПо случая е образувано досъдебно производство, материалите са докладвани на прокурор от Районна прокуратура – Варна", "date": "2018.12.13", "title": "Врачка конкурира ало апашите с... разваляне на проклятия"}
{"url": "https://www.dnes.bg/zvezdi/2018/12/13/zashto-megan-se-dyrji-za-korema-eksperti-otgovariat.396461", "text": "„Всички знаем, че е бременна, защо постоянно се държи за корема?“, „Каква е тази показност?“, „Аз съм родила две деца, но не съм се държала непрекъснато така!“. Това са част от коментарите в интернет пространството по повод гостуването на Меган Маркъл на Fashion Awards 2018. Наградите бяха раздадени в Лондон, а херцогинята, която бе сред изненадите на програмата, бе уловена от камерите да се държи за корема с двете ръце. \r\nПоведението на съпругата на принц Хари предизвика противоречиви реакции в социалните мрежи. Много хора изтъкнаха, че тя е от кралското семейство, но е излишно да демонстрира, че е бременна, като се държи за корема.\r\n \r\nСпоред експерт, херцогинята неслучайно докосва корема си по този начин и в това не се крие желанието ѝ за показност и гордост, а нещо съвсем друго. Според Катрин Грейвс, това има успокояващ ефект за бебето. Акушерката изтъква, че тя кара жените, които посещават курсовете ѝ, да поставят ръцете си така, защото бебетата винаги реагират положително на това докосване.\r\n \r\nХващането на корема с ръце може да има успокояващ ефект и за самата Меган. Ако това е така, бебето ѝ със сигурност се чувства добре в утробата ѝ, разказва още специалистът.\r\n \r\nМеждувременно след слуховете, че Меган иска да роди детето си в домашни условия, дойде ред на информацията, че тя иска да направи това под хипноза. По този начин тя ще даде живот на първата си рожба по-безболезнено, пише вестник „Sun“.\r\n \r\nСпоред изданието, майката на херцогинята на Съсекс – Дория Рагланд, я е убедила да роди по този начин, без никакви упойки.\r\n \r\nОчаква се Меган да роди през пролетта. Полът на бебето все още е тайна. Едно е ясно – неговите кръстници ще бъдат Джордж и Амал Клуни, които са добри приятели на кралското семейство.\r\n \r\n", "date": "2018.12.13", "title": "Защо Меган се държи за корема? Експерти отговарят "}
{"url": "https://www.dnes.bg/rusia/2018/12/13/oshte-shest-meseca-nakazanie-za-neposlushnata-rusiia.396472", "text": "С още шест месеца удължиха лидерите на 28-те страни в Европейския съюз санкзиите към Русия, наложени през 2014 г. Причината е липсата на напредък в прилагането на Минските споразумения за прекратяване на конфрикта в Източна Украйна. Това съобщи председателят на Европейският съвет Доналд Туск, цитиран от Франс прес.\r\n\"Лидерите на ЕС решиха единодушно да удължат санкциите срещу Русия, защото няма никакъв напредък към прилагане на Минските споразумения\", написа Туск в социалната мрежа Twitter.\r\nДоговорените между Украйна, Германия и Франция Мински споразумения засягат финансовия, енергийния и отбранителния сектор в Русия и ограничават достъпа на руски банки до европейските пазари, както и вноса на някои европейски стоки в Русия, напомня ДПА. \r\n ", "date": "2018.12.13", "title": "Още шест месеца наказание за непослушната Русия"}
{"url": "https://www.dnes.bg/temida/2018/12/13/9-g-zatvor-za-tiradjiiata-ubil-bremennata-severina.396449", "text": "Девет години ще лежи зад решетките украинският тираджия Станислав Пислар, който причини смъртта на бременната в седмия месец Северина Коралска и приятеля й. Книжката на виновния шофьор се отнема за 10 г., реши пловдивският окръжен съд, съобщава \r\nКатастрофата стана на 28 май т.г. на 122-ия километър на магистрала \"Тракия\".\n\n\n\r\n33-годишната Северина и гаджето й Ивайло Минчев пътували от Карнобат за София за преглед на бъдещата майка.\r\nСпоред обвинението тираджията не се съобразил с указателните табели за ремонт на платното, прегазил количка на Пътното, преминал през мантинелата и навлязъл в насрещното. Там последвал сблъсък с аудито на Минчев.\r\nКолата била повлечена и завъртяна обратно на посоката на движение. Младата двойка е издъхнала на място.", "date": "2018.12.13", "title": "9 г. затвор за тираджията, убил бременната Северина"}
{"url": "https://www.dnes.bg/balkani/2018/12/13/mnojestvo-kosovski-politici-grajdani-na-albaniia.396435", "text": "Редица косовски политици имат гражданство на Албания, съобщава сръбският вестник \"Данас\".\n\n\n\n\r\nТези дни заявления за получаване на паспорт на Албания са подали министърът на икономическото развитие Валдрин Лука, министърът на просветата Шакири Битичи и заместник председателят на Демократическата партия на Косово Екиле Луштаку, пише вестникът като се позовава на косовския сайт Инсайдери, предаде БТА.\n\r\nВ съответствие с подписания от президента на Албания Илир Мета указ депутатът от Демократическата партия е получил паспорт на 15 ноември, двамата министри на 20 ноември, а след това и голям брой други политици.\n                    \n                    \n                \r\nСъгласно указа, гражданите на Косово, които имат албански паспорт, не трябва задължително да ходят в посолството да искат виза и за тях са в сила всички условия, които важат и за гражданите на Албания.\n\r\nПрез април миналата година албанско гражданство получиха премиерът Рамуш Харадинай и съпругата му Анита, както и вицепремиерът Фатмир Лимай. По-рано албански паспорт взе и лидерът на опозиционното движение Самоопределение Албин Курти и няколко други членове на движението.", "date": "2018.12.13", "title": "Множество косовски политици – граждани на Албания"}
{"url": "https://www.dnes.bg/politika/2018/12/13/kameri-da-debnat-biuletinite-triabva-da-se-debatira.396437", "text": "Шефът на правната комисия в парламента Данаил Кирилов обясни, че от ГЕРБ не са бойкотирали срещата при президента Румен Радев за прозрачността в изборния процес и че не присъстват заради служебни ангажименти. Той обаче подчерта, че мястото за обсъждането на темата е в Народното събрание и затова миналата седмица дебатите за промените в Изборния кодекс са били в правната комисия, а вчера - и в пленарната зала.\r\nВчера парламентът прие промени, с които се въвежда видеонаблюдение във всяка избирателна секция. Днес пък по време на дискусията Румен Радев се обяви за това камери да следят преброяването на бюлетините, както и те да записват освен картина, и звук.\r\n                    \n                    \n                Според Данаил Кирилов идеята може да има положителен ефект, но е важно да се проведе дебат по темата. Той уточни и че тази идея за видеонаблюдение при преброяването на бюлетините вече е била лансирана от ДПС по време на дискусиите в правната комисия. Кирилов уточни и че ако предложението намери подкрепа и мнозинството ще обмисли въпроса.\r\n\"Ако предложението получи подкрепа от повече от една парламентарна група, и ние ще обмислим да го подкрепим. Щом избирателите искат да знаят, нека се даде възможност\", каза той.\r\nКирилов обаче настоя, че трябва да се проведе дебат, да се чуят мненията и \"за\" и \"против\", преди да се направят промените.\r\n\"Ако са толкова крайни мненията, бих предпочел да не се прави този експеримент. В крайна сметка, като правим експерименти в изборите, нека да са обосновани\", коментира шефът на правната комисия.\r\nПопитан колко ще струва въвеждането на камери в избирателните секции, Кирилов посочи, че и сега има видеонаблюдение в класните стаи, където се гласува, и в малко секции ще се наложи поставянето им. Той обаче се усъмни дали ще осигурят необходимото качество на картината.\r\n\"Това са камери с ниска резолюция, не могат да послужат за специфична идентификация според мен както на лицата, така и на конкретни бюлетини\", заключи Кирилов.", "date": "2018.12.13", "title": "Камери да дебнат бюлетините? Трябва да се дебатира!"}
{"url": "https://www.dnes.bg/politika/2018/12/13/marinov-za-bonusite-v-mvr-pari-niama-ostavat-po-100-leva-na-chovek.396429", "text": "Коледните бонуси на полицаите ще са по 100 лева, защото няма пари за повече, каза вътрешният министър Младен Маринов пред журналисти в коментар на искането на СФСМВР парите за Коледа да са по 385 лева.\n\n\r\nМаринов обяви, че разпоредил проверка как са харчени парите на МВР и станало ясно, че след като били платени заплатите за декември, остават по 100 лева на човек, в т.ч. и на наказаните. Така парите за бонуси общо са около 5 млн лева.\n\r\nКолкото до 100-те милиона, отпуснати на среща при премиера в началото на годината - парите били дадени за увеличение на заплатите, като в тях били включени и заплатите на новоназначените служители, каза Маринов и поясни, че няма как да бъдат прехвърляни пари от различни пера в бюджета за заплати.\n                    \n                    \n                \r\n\"Трябва да се намери консенсус между големите желания и възможностите\", призова Маринов. \n\r\n\"През 2019 година увеличението ще е 10 на сто върху основната заплата. Така тези полицаи, които имат стаж над 15 години стаж в МВР ще получат около 12-13 процента увеличение, защото то се отразява и върху частта за прослужено време\", посочи МВР шефът.\n\r\nЗаместникът му Стефан Балабанов допълни, че няма от къде да се намерят повече пари.", "date": "2018.12.13", "title": "Маринов за бонусите в МВР: Пари няма, остават по 100 лева на човек!"}
{"url": "https://www.dnes.bg/temida/2018/12/13/sydyt-reshi-nikolai-i-evgeniia-banevi-ostavat-v-aresta.396462", "text": "\nАпелативният спецсъд остави Николай и Евгения Баневи в ареста. \n\r\nСпоред магистратите двамата имат достатъчно финансови възможности, за да си организират напускане на страната. Те контролират фирми на Сейшелите и Панама, както и имат познанства в чужбина, предава \"\".\n\r\nБаневи са обвинени за пране на пари в размер над 1 млрд. лв. Както и още няколко престъпления, сред които организирана престъпна група, длъжностно присвояване и държане на огнестрелни оръжия и боеприпаси.\n\n\n\n\n\r\n\"Не сме изненадани, очаквахме това решение\", казаха те след обявяването на присъдата. \n                    \n                    \n                \r\nБанев призова обществото да следи развитието на делото, за да види как ще приключи процесът срещу тях. \n\r\nБаневи отново отрекоха да разполагат с 1 милиард лева в швейцарска сметка.\n\r\n\"Дай Боже да ги имаме, пошегува се Евгения Банева.  Съпругът й уточни, че по делото няма нито един негов подпис или на жена му, а на други хора, които са били на трудови договори и на работа в холдинга.\n\r\nНиколай Банев припомни, че два пъти е разговарял с премиера Борисов за състоянието на \"Полимери\". \n\r\nОтрекоха и твърдения на тяхната счетоводителка Мария Николова, че Евгения Банева не е разрешила 1 милион лева да бъдат внесени по сметка на предприятието \"Полимери\", защото щяла да си купува кола.\r\n ", "date": "2018.12.13", "title": "Съдът реши: Николай и Евгения Баневи остават в ареста"}
{"url": "https://www.dnes.bg/temida/2018/12/13/deloto-na-martin-petrov-sreshtu-banka-s-falstart.396445", "text": "Не дадоха старт на делото на Мартин Петров срещу банка за 4 милиона лева. Причината е частна жалба на ответника, по която все още не се е произнесъл Софийският апелативен съд.\n\n\n\r\nСамият футболист пристигна в зала №5 на Софийския градски съд заедно с жена си Ралица и 4-ма адвокати от кантората \"Табакови\".\r\nФутболната ни звезда от близкото минало Мартин Петров \"изгоря\" с 3,8 млн. лв., след като в продължение на години са били източвани банковите му сметки.\r\nФутболистът установил измамата на 18 август 2017 г. при посещение в клон на банката. Тогава разбрал, че трудовият договор на назначения му от трезора личен банкер Ирина Ч.А. е прекратен още преди 10 месеца.\r\n                    \n                    \n                В този период обаче уволнената служителка продължавала да предоставя на Петров информация за неговите сметки, депозити и операции.\r\nШокът за бившия национал дошъл малко по-късно, когато поискал официални справки за движението на парите му.\r\nОказало се, че в периода 2007 – 2017 година без негово знание, съгласие и подпис са извършени над 450 платежни операции по 13 негови сметки. Сред тях дори теглене на пари в брой на каса в офис на банката, закриване и откриване на депозити и превеждане на суми на трети лица, които Футболист №1 на България за 2006 година не познавал.", "date": "2018.12.13", "title": "Делото на Мартин Петров срещу банка... с фалстарт"}
{"url": "https://www.dnes.bg/obshtestvo/2018/12/13/helpbook-signal-policai-narushavat-zakona-v-bus-lentata.396424", "text": "В платформата Helpbook.info получихме сигнал, придружен от снимка, за това как .\r\n\"Страхотен\" пример, запечатан на снимката, приложена към сигнала,  господа полицаи! Вие, на които е служебно задължение и морален дълг да  съблюдавате за спазването на законите и да налагате законност, арогантно  газите закона в буквален и преносен смисъл, бидейки в BUS лентата, без  право да бъдете там.\r\nЧудя се дали господинът/господата в този полицейски  автомобил са подали поне сигнал, че BUS лентата е пълна с нарушители,  или са си затворили очите и за това, добавяйки към виновното си действие  и виновно бездействие.\r\n                    \n                    \n                Ако видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\n\r\n\r\n \r\n ", "date": "2018.12.13", "title": "HelpBook сигнал: Полицаи нарушават закона... в бус лентата"}
{"url": "https://www.dnes.bg/notifikacii/2018/12/13/izdirvat-shefa-na-pytna-policiia-v-kazanlyk-izcheznal-e.396465", "text": "Началникът на Пътна полиция в Казанлък Тодор Николов е изчезнал. \r\nТой е в неизвестност от 16 часа вчера, съобщава БНР.\r\nДнес не се е явил на работа и в момента се издирва от полицията.\r\nСигналът в полицията за изчезването на Николов е подаден от сестра му. \r\nЗа момента няма данни за престъпление, обясниха източници от МВР.", "date": "2018.12.13", "title": "Издирват шефа на Пътна полиция в Казанлък, изчезнал е"}
{"url": "https://www.dnes.bg/obshtestvo/2018/12/13/borisov-ot-briuksel-shengen-po-zemia-veche-niama-nikyde.396466", "text": "Преди заседанието на Европейския съвет, премиерът Бойко Борисов се срещтна с председателя на Европейската комисия Франс Тимерманс в Брюксел. Двамата са обсъдили влизането на България в Шенген и битката с престъпността.\r\n\"Благодарих му за добрия доклад по Механизма за сътрудничество и проверка“, каза министър-председателят пред журналисти преди началото на Съвета.\n\n\r\nТой обясни, че е запознал Тимернас с добрите резултати на страната ни в борбата с контрабандата. Той припомни случаите със залавянето на  контрабандни цигари, оръжия, както и арестите за тях.\n\r\nДвамата били на едно мнение, че най-оптималното решение за България е, тя да влезев Шенген по въздух. Според премиера, голяма част от държавите в Шенгенското пространство са възстановили контрола по сухопътните си граници заради мигрантската гриза, а отварянето на границата по море няма да донесе нищо на страната ни, тъй като Черно море няма излаз до други държави от ЕС, освен Румъния. \"Шенген по земя вече няма, навсякъде вече има граници”, категоричен бе премиерът.\r\n                    \n                    \n                Борисов посочи още, че нашите летища са доказано шенгенски.\r\nТой бе изумен, че темата Великобритания продължава да е на дневен ред, след като лидерите на страните членки от ЕС преди дни одобриха споразумението за излизането на Обединеното кралство от Съюза.\r\n\"Концентрирахме вниманието на цяла Европа, дойдохме, взехме решение, подписахме, съгласихме се, тази тема трябва да приключи“, заяви Бойко Борисов. Но бе абсолютно сигурен в намеренията си да продължи работа с английските власти:\r\n\"Ще пледирам само за уникалност в отношенията с английските служби, защото за мен те са от най-добрите в света и са ни нужни в битката с контрабандата и тероризма.“\n\r\n ", "date": "2018.12.13", "title": "Борисов от Брюксел: Шенген по земя вече няма никъде!"}
{"url": "https://www.dnes.bg/stranata/2018/12/13/burgas-noviiat-amsterdam-spipaha-droga-v-bar.396443", "text": "Полицията в Бургас е задържала баща, син и двама души, работещи като персонал на заведение, в квартал \"Банево\" в морския град заради наркотици и фалшиви евро, съобщиха от МВР.\r\nПри специализираната операция в заведението са намерени големи количества марихуана и метамфетамини.\n\n\r\nИзвършено е претърсване и на други два адреса, обитавани от бащата и сина, като също са открити наркотични вещества, съхранявани в кофи от сирене и кутии от хранителни добавки.\r\nНамерената дрогао е два килограма марихуана, а количеството метамфетамин е в процес на установяване.\r\nОт полицията съобщават още, че след задържането на четиримата са извършени допълнителни полицейски обиски, при които са намерени и иззети фалшиви банкноти с номинал от по 100 евро.\r\nПо случая е образувано досъдебно производство. Работата продължава от служители на Пето Районно управление – Бургас.", "date": "2018.12.13", "title": "Бургас – новият Амстердам? Спипаха дрога в бар"}
{"url": "https://www.dnes.bg/mish-mash/2018/12/13/vikingski-horoskop-spored-datata-na-rajdane-2-chast.396463", "text": "Викингите са варварски племена, обитаващи бреговете на Скандинавия през ранното Средновековие. Те живеели в сурови условия и се осланяли на конкретни богове. Вярвали, че в началото е имало само мъгла и скреж, после се появява гигантът Имир, от когото произлизат най-древните богове – мразовитите великани. \r\nВърховното божество за скандинавците е Один – богът на сътворението. Освен него, на почит са били Тор (на гръмотевиците и бурите), както и Фрей (на плодородието и плодовитостта). Освен религиозните празници, ръководени от жреци, викингите създали собствен хороскоп, по който определяли характера на всеки човек.\r\n \r\nСлед като ви представихме първите шест групи, ръководени от различни богове, които разкриват характера, ето и останалите:\r\n\r\n\r\n \r\nХората родени по това време на годината, са подвластни на богинята Фрея. Според скандинавската митология, тя била много красива. Затова онези, които са под нейната закрила, притежават особен чар и харизма. Те са общителни и толерантни.\r\n \r\n\r\n \r\nМного доблестни хора, които държат на коректните отношения. Управлявани са от бог Форсети. Не харесват говоренето зад гърба и са готови да прекратят връзката си с всеки, който ги измами.\r\n \r\n\r\n \r\nХората, дошли на бял свят през този период, са ръководени от бог Ньорд. Те не се спират – спортуват, пътуват, ходят по планините. Обичат авантюрите и могат да оставят работните ангажименти настрани, за да се впуснат в поредното приключение.\r\n \r\n", "date": "2018.12.13", "title": "Викингски хороскоп: Според датата на раждане? (2 част)"}
{"url": "https://www.dnes.bg/stranata/2018/12/13/priiatel-na-zaginaliia-medik-mario-e-sirak-omagiosvasht-syrcata.396423", "text": "\n\r\n\"Днес искам да ви разкажа за Марио, който тази неделя щеше да навърши 27 години. Марио е сирак от град Септември, отдавна останал без родителска грижа. Изключително независим, харизматичен и любвеобилен млад човек. Дипломиран от Медицинска академия с отличие, работещ в Спешното на Александровска болница, всеотдаен към здравето на хората, приятелите си и опазването на околната среда.\r\nМарио омагьосва души и сърца, където и да отиде. Марио е човек, който лоша дума никому никога не е казал, нито пък някого е наранил. Марио е човек, влюбен в планината и ако и да нямаме друга утеха, то поне знаем, че остана високо на място, което обичаше. В един по-добър свят с майка си, баща си и всички върхове\".\n\r\n                    \n                    \n                Това сподели във Facebook Димитър Димитров, приятел на загиналия в Стара планина лекар Марио Шкодров.\r\n\"Знам, че долу в ниското пред клавиатурките винаги ще се намерят съдници за безразсъдство, безотговорност, самоубийство. Нека да съдят - може и да са прави, но цената не я плащат те, пък той плати с най-скъпото си, а ние плащаме със съвестта си, задето беше сам. Моля, уважавайте паметта му, уважавайте мъката ни и хората, които сеят доброта, талант и любов. Марио е един от тях и горещо ще ни липсва. Всъщност не, той винаги ще бъде вътре в нас, а ние ще се стремим заедно и сигурно да сме поне наполовина толкова нависоко, колкото достигна той за краткия си житейски път\", пише още Димитров.\r\n\"Благодаря на Планинска Спасителна Служба за отдадеността, професионализма и човечността. Благодаря на всички, които ще си спомнят Марио с любов. Благодаря най-вече на теб, приятелю, където и да си. До нови срещи на някой висок планински връх\", завършва той.", "date": "2018.12.13", "title": "Приятел на загиналия медик: Марио е сирак, омагьосващ сърцата..."}
{"url": "https://www.dnes.bg/cars/2018/12/13/nujno-li-e-da-pompate-spirachki-kogato-ste-stypili-na-zaleden-pyt.396414", "text": " \r\nТрябва ли да помпате педала на спирачката, когато сте стъпили на заледен път? Ако сте изкарали шофьорската си книжка преди повече от десет години или при някой по-възрастен инструктор, най-вероятно ще отговорите на този въпрос с \"Да\".\n\r\nВ този епизод от поредицата \"Визия Нула\" ще обясним за системата, която направи този съвет не само излишен, но дори и опасен, пише .\n\r\nЕдна от главните причини за тежки катастрофи е склонността на спирачките да блокират върху хлъзгава настилка. Тогава застопореното колело се превръща на практика в шейна и загубвате всякакъв контрол върху управлението - колкото и читави и нови да са гумите ви.\n                    \n                    \n                \r\nОще от началото на ХХ век автомобилните компании се опитват да решат този проблем и да предотвратят блокирането. Но първите механични системи са тромави и ненадеждни. Решението в крайна сметка идва от авиационната индустрия, а от втората половина на 90-те години вече всички нови автомобили са оборудвани серийно с ABS, или Anti-Lock Braking System.\n\r\nКак работи ABS? На всяко от колелата има датчик за скорост, който засича, ако то започне да забавя, преди да блокира. Датчикът праща сигнал към компютъра на системата, а той освобождава един клапан в спирачния апарат и намалява налягането на спирачната течност. Веднага щом колелото възстанови скоростта си на въртене, помпата отново повишава налягането и задейства спирачката. Това се повтаря десетки пъти в рамките на една секунда при екстремно спиране. Именно от работата на помпата тогава педалът започва да \"пулсира\" под крака ви, понякога доста силно. Не бива да се стряскате от това.\n\r\nАко карате съвременен автомобил и се наложи да спрете внезапно, няма смисъл да помпате педала като при старите жигули - това само ще удължи спирачния ви път. Вместо това натиснете педала колкото можете по-силно и го задръжте така. ABS-ът ще ви позволи да маневрирате, за да избегнете препятствието, докато при блокирали спирачки колата е на практика неуправляема.\n\r\nПо-ранните ABS системи си имаха и минуси. В някои случаи те фактически удължаваха спирачния път - примерно в пресен сняг или върху чакъл, когато иначе блокиралото колело би се окопало и би спряло по-бързо.\r\nНеслучайно през 90-те първите софийски таксиметри с анти-блокиращи системи масово ги бяха откачили ръчно. За щастие технологията напредна много от тогава. Имахме шанса да тестваме третото поколение ABS на Continental в полярния полигон на компанията в Арвидсяур. В сравнение с второто то получава информация от сензорите пет пъти по-често и може да реагира на практика на всичко.\n\r\nАко например едното колело е върху лед, а другото - върху сух асфалт или листа, системата се пренастройва за стотни от секундата и прилага различно спирачно усилие.\n\r\nВ следващите епизоди на \"Визия Нула\" ще се спрем на най-близкия приятел на ABS - електронната стабилизираща система (ЕSP или ESC), и ще пресметнем какъв е най-изгодният подход към автомобилните гуми.\r\n\r\n ", "date": "2018.12.13", "title": "Нужно ли е да \"помпате\" спирачки, когато сте стъпили на заледен път?"}
{"url": "https://www.dnes.bg/stranata/2018/12/13/i-knijkite-na-horata-s-uvrejdaniia-shte-vajat-10-g.396440", "text": "И шофьорските книжки на хората с трайни увреждания ще бъдат с 10-годишен срок. Това реши парламентът с поправки на първо четене в Закона за българските лични документи, внесени от БСП.\r\nДосега свидетелствата са управление на МПС на хората с увреждания бяха за 5 години, но двойно по-краткият срок ги дискриминира и поставя в затруднено положение, аргументират се вносителите.\r\nТе трябва периодично да минават на преглед пред транспортна лекарска експертна комисия (ТОЛЕК), която да даде становище дали здравословното им състояние не противоречи с нормативните изисквания за физическа годност за шофиране. Такива комисии обаче има само на три места в страната - София, Пловдив и Горна Оряховица, което означава, че хиляди хора са принудени да пътуват стотици километри, за да получат удостоверението.\r\n                    \n                    \n                Възможността транспортните лекарски комисии да издават удостоверения за период до 10 години ще бъде облекчение за голяма част от хората с увреждания.\r\nСъс закона обаче се запазва правото на индивидуална преценка на комисиите и те да определят индивидуален срок за валидност на свидетелството в конкретни случаи.", "date": "2018.12.13", "title": "И книжките на хората с увреждания ще важат 10 г."}
{"url": "https://www.dnes.bg/notifikacii/2018/12/13/turciia-i-sasht-na-ryba-na-voenen-sblysyk-v-siriia.396383", "text": "Турция и САЩ са на ръба на военен сблъсък в Сирия, пише руският вестник \"Независимая газета\". Повод за изострянето на отношенията между двата съюзника от НАТО е последната реч на турския президент Реджеп Ердоган, в която той говори за необходимостта да бъдат унищожени \"терористите, действащи на изток от река Ефрат\" и в региона.\n\r\nЕрдоган има предвид кюрдските отряди от \"Силите за защита на народа\" (СЗН), които са съюзници на американските сили в Сирия в борбата срещу джихадистите от \"Ислямска държава\", но които Анкара смята за съюзници и на кюрдските бунтовници от ПКК в самата Турция, пише БТА.\n\r\nЕрдоган предупреди, че вече е завършила подготовката на операция в този район на Сирия и заявява, че Турция вече не вярва на обещанията, които й дава Вашингтон, че ще прекрати доставките на оръжие на СЗН. Според \"Независимая газета\" очакваната турска операция може да доведе не само до пълното унищожение на кюрдските отряди, дали значителен принос за разгрома на терористите, но и до директен сблъсък между турските и американските войски.\n\n\r\n                \n                Вестникът припомня, че в началото на т.г. Турция вече превзе с военна операция един от бастионите на кюрдските СЗН в Северна Сирия - град Африн и района около него. Сега очевидно е дошъл ред на другия бастион на СЗН, след падането на който ще стане съвсем безсмислено да се говори за някаква кюрдска автономия в северната част на Сирия, камо ли за създаване на независима кюрдска държава.\n\r\nГлавният въпрос сега е как ще постъпят САЩ в тази ситуация, пита руският вестник: \"Ще предадат\" ли САЩ своя досегашен съюзник в борбата срещу ИД с надеждата да подобрят отношенията със своя партньор по НАТО, или ще застанат на страната на кюрдите. В първия случай, както се предполага, Вашингтон ще може да си върне доброжелателното отношение на Ердоган, и то дотам, че той може да се откаже от сътрудничеството си с Русия в икономическата и военно-техническата област. А във втория ни очаква съвършено непредсказуем по мащаб и последствия конфликт между две страни членки на НАТО, който може да доведе и до разпадане на този военен блок, пише вестникът.\n\r\nСъвсем логичен е и изводът на \"Независимая газета\", че \"колкото и да е парадоксално, по-изгоден за Москва е вторият сценарий, макар че при неговата реализация вече в никакъв случай няма да може да се говори за възстановяване на целостта на Сирия: северните й райони еднозначно ще станат южни на Турция\". Впрочем, и самият Ердоган тези дни каза това без заобикалки.\n\r\nТази тема намира отражение и в други руски всекидневници. \"Комерсант\" и \"Известия\" се спират на изявленията на говорителя на Пентагона Шон Робъртсън, който предупреди Турция да не предприема \"едностранни действия в Сирия\", като ги нарече \"неприемливи\", а евентуална турска операция против сирийските кюрди - недопустима. Според говорителя на министерството на отбраната на САЩ \"координацията и консултациите между САЩ и Турция са единственият начин да се отговори на тревогите в тази сфера\".\r\n ", "date": "2018.12.13", "title": "Турция и САЩ на ръба на военен сблъсък в Сирия"}
{"url": "https://www.dnes.bg/notifikacii/2018/12/13/riskyt-ot-infarkt-visok-po-praznicite-i-v-ponedelnik.396431", "text": "Рискът от инфаркт се по празниците е най-висок на Бъдни вечер. Това установиха шведски учени, пишат от БТА. Причината е, че по това време са натрупва най-много стрес, а рискът от инфаркт е най висок в 22.00 ч. \n\r\nИзследването е дело на екип от института \"Каролинска\" в Стокхолм, които сравниха данните за над 250 хилади инфаркта, регистрирани за последните 16 години. Учените обясняват повишеният риск от инфракт на Бъдни вечер с натрупаното количество стрес, а в най-голям риск са хората над 75-годишна възраст, както и тези със сърдечносъдови проблеми и диабет. \n\r\nШансът да получим инфаркт точно на Бъдни вечер се увеличава с 37% спрямо останалите дни от годината, а на Коледа риска е 29% по-голям. По нова година шведските учени изчисляват, че рискът от инфаркт се увеличава с 20% и призовават хората с диабет и сърдечносъдови проблеми да бъдат внимателни. \n                \n                \r\nПрез останалите дни от годината най-рискови се оказват понеделниците, а най-опасният час през деня е 8 сутринта. Тогава са били регистрирани 60% от инфарктите.", "date": "2018.12.13", "title": "Рискът от инфаркт – висок по празниците и в понеделник! "}
{"url": "https://www.dnes.bg/zvezdi/2018/12/13/djenifyr-anistyn-sabotirat-vyzrajdaneto-na-priiateli.396458", "text": "Въпросът дали \"Приятели\" ще се възроди не спира да стои пред феновете на сериала, покорил малкия екран цяло десетилетие. Уви, това няма да се случи, разкри най-голямата звезда на продукцията Дженифър Анистън. \r\nИ причината не е тя или колежките ѝ Лиса Кудроу и Кортни Кокс, а мъжете в приятелската формация – Дейвид Шуимър, Мат Лебланк и Матю Пери.\r\n\"С момичетата с голямо удоволствие бихме го направили отново, но момчетата са тези, които не се вълнуват от идеята по някаква причина\", сподели в шоуто на Джеймс Кордън Дженифър. \r\nВиждайки реакцията на публиката, тя все пак се опита да успокои феновете като добави: \"Затова с момичетата решихме да направим римейк Златните момичета през следващите 40 години… А защо Рейчъл, Фиби и Моника не са просто Златните момичета?\", ентусиазирано попита актрисата.\r\n \r\n\"Приятели\" вървеше на малкия екран в периода 1994-2004. Сериалът беше тотален хит и превърна Дженифър Анистън в най-добре платената актриса в онези години.\r\n \r\n\r\n ", "date": "2018.12.13", "title": "Дженифър Анистън: Саботират възраждането на \"Приятели\""}
{"url": "https://www.dnes.bg/stranata/2018/12/13/po-vreme-na-dvijenie-49-godishen-pochina-zad-volana.396395", "text": "Шофьор е починал в автомобила си по време на движение във Варна.\r\nИнциденнът е станал рано тази сутрин в района на жп гарата във Варна, съобщиха от МВР.\n\r\nСигнал е постъпил около 06:00 часа на телефон 112.\r\nСтава въпрос за 49-годишен мъж. Изясняват се причините за настъпване на смъртта му.\r\nНяма други засегнати участници в движението вследствие на инцидента, за щастие няма и пострадали други хора.\r\n ", "date": "2018.12.13", "title": "По време на движение: 49-годишен почина зад волана"}
{"url": "https://www.dnes.bg/temida/2018/12/13/falshivi-medicinski-belejki-v-uchilishte-i-syd.396384", "text": "Съд, прокуратура и полиция нищят едновременно грандиозен скандал с фалшиви болнични в бургаската Гимназия за чужди езици, по-известна като Руската.\r\nСедем ученици от 12-ти клас били спипани с изфабрикувани медицински бележки, с които опитали да извинят отсъствията си. Последвало най-суровото наказание и след педагогически съвет те били отстранени от училище и прехвърлени в индивидуална форма на обучение.\r\nСедемте наказани дванадесетокласници обаче отвърнали незабавно на удара и дали под съд директорката.\r\nВ административния съд на Бургас са заведени общо 7 дела, колкото са и наказаните, които вече са насрочени. С подадените жалби учениците искат от съда да отмени административните заповеди, с които те са отстранени и прехвърлени в индивидуално обучение, пише \"Монитор\".\r\n                    \n                    \n                Сагата започнала в средата на октомври, само месец след старта на учебната година, но досега се пазеше в тайна. Седмината представили на класния си ръководител фалшиви медицински бележки, за да извинят отсъствията си. Той обаче веднага забелязал, че са ментета. Всички без изключение били издадени от един и същи лекар, а освен това тотално били сгрешени и датите. В една от тях пишело, че е издадена на 9-ти октомври, а за дата на боледуването било посочена 17-ти октомври. \n\r\nОт ръководството на школото се задействали и извършили проверка. Свързали се с доктора, издал бележките, който бил категоричен, че не е издавал такива документи, дори и печатът му бил различен. \n\r\nДванадесетокласниците пък, някои от които имат навършени 18 години твърдели, че нямали никаква представа, че болничните им са фалшиви. Въпреки, че признали, че си ги \"купили\", те се кълнели, че не знаят кой ги е фалшифицирал.\r\nОсвен извинителните бележки, някои от учениците изфабрикували и подписи на родителите си под придружаващите бележките декларации, с които родителите заявявали, че са информирани за заболяванията и отсъствията.  \n\r\nКогато разбрали, че заради подправените медицински не могат да завършат като редовни ученици последния клас от гимназията, сгафилите хлапаци обявили съдебна битка на училищното ръководство и завели дела. Дори и да не ги спечелят, жалбите им до Административния съд са блокирали влизането в сила на наказанията, а процеса едва ли ще приключи до края на учебната година. \n\r\nОт школото обаче също са се хванали на контра и случаят вече е стигнал до полицията и прокуратурата. От държавното обвинение съобщиха, че вече се води разследване. \"Въз основа на постъпилите материали от Икономическа полиция, наблюдаващият прокурор е преценил, че са налице данни за извършено документно престъпление. Съставени са неистински медицински бележки. Ще се разследва деянието, назначени са графологични и технически експертизи, предстои разпит на свидетели, включително и на лекаря, който е посочен в документите\", коментираха от прокуратурата. \n\r\nЕдно от децата си признало, че купило извинителната бележка срещу 60 лева от свой връстник от друго училище. Въпреки това до реални последици за учениците едва ли ще се стигне, тъй трябва да се докаже кой е изготвил фалшификатите, което е много трудно, коментираха запознати.", "date": "2018.12.13", "title": "Фалшиви медицински бележки в училище и... съд!?"}
{"url": "https://www.dnes.bg/temida/2018/12/13/faraona-nito-edno-goliamo-bogatstvo-u-nas-ne-e-zachenato-bez-dyrjavata.396401", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНито едно голямо богатство в България не е заченато без сношение с държавата! Това призна Иво Недялков - Фараона в \"България сутрин\" по повод акциите на прокуратурата срещу богатите, със задна дата.\r\nСлед като съдът преди дни остави семейство Баневи зад решетките те обжалват пред Апелативния специализиран съд мярката си за неотклонение.\r\nДвамата бяха предадени от френските власти на разследващия екип от Специализираната прокуратура на 6 декември, като са обвинени в седем престъпления от общ характер.\r\nСпоред прокуратурата от 2005 година до задържането им в Ница, Баневи са източили четири предприятия, укрили са десетки милиони данъци и изпрали повече от един милиард лева. Майката на бизнесмена Мария Банева също получи обвинение.\n\n\n\n\r\n                    \n                    \n                Според Недялков в тези процеси доста трудно може да се реализира наказателна отговорност, особено когато става дума за големи икономически структури.\r\n\"Дали си предприемач, или банкер - винаги си с единия крак в затвора. Може да се намери слабото ти място и да бъдеш ударен по всяко едно време. Хората, които управляват големи структури, не си дават сметка, че като собственици не могат да следят всички сметки, които минават през компанията\", сигурен е Недялков.\r\nПо думите му Баневи най-вероятно са допуснали грешка, че са превеждали големи суми от компанията към личните си сметки.\r\nИ призна: \"Нито едно голямо богатство в България не е заченато без сношение с държавата!\r\n\"Някои създават структури, с които слагат поставено лице за собственик. В същото време годишните такси плащат съсобственици и с кредитни карти. Това е много добре за разследващите, защото могат да докажат връзката между компанията и офшорната фирма\", коментира той пред ", "date": "2018.12.13", "title": "Фараона: Нито едно голямо богатство у нас не е заченато без държавата!"}
{"url": "https://www.dnes.bg/technology/2018/12/13/petyr-domuschiev-vylkyt-ot-uolstriit-koito-izbra-bylgariia.396402", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВълкът от Wall Street, който се върна в България. Остави лъскавият начин на живот, за да предаде целия си опит и знания от САЩ на обществото тук. Остави и стреса, късите срокове и избра спокойствието в родината си. \r\nТой е Петър Домусчиев - успешен анализатор, коуч и специалист в обученията в областта на трейдинга и инвестициите в акции. \r\nПрекарва 7 години в САЩ. Петър балансира между работата му в един от най-богатите комплекси на Лас Вегас, който приютява елита на Холивуд, милионери от цял свят и дори кралското семейство на Саудитска Арабия, и тежката и напрегната работа на мястото, където парите никога не спят - Wall Street. \r\n                    \n                    \n                Постоянно присъства на събития, които компаниите провеждат в комплекса, в който работи. И така, стъпка по стъпка, започва да се учи на занаята. \r\n\"Бях изключително амбициозен и не исках да губя времето и средствата, които бяха инвестирани в мен. Исках да почерпя от знанията, за да мога после да ги предам нататък\", разказва Петър пред . \r\nИ така преди три години се завръща, за да предаде щафетата. Започва да обучава хора в областта на трейдинга и се превърща в един от най-успешните анализатори и коучове в страната. \r\n\"Искам да помогна на хората да бъдат успешни като личности, мениджъри. Да предам на обществото всички онези неща, които са ме изградили като специалист през последните 15-16 години\", сподели още българският вълк.", "date": "2018.12.13", "title": "Петър Домусчиев – Вълкът от Уолстрийт, който избра България"}
{"url": "https://www.dnes.bg/balkani/2018/12/13/voenna-ili-politicheska-operaciia-planira-turciia-v-siriia.396388", "text": "\"Операцията на изток от Ефрат започва до дни\" (в. \"Анаюрт\"), \"След няколко дни сме там\" (\"Тюркие\"), \"Започва третата операция\" (\"Йени шафак\"), \"Обратно броене\" (\"Йени месаж\") - това са някои от заглавията в турските вестници тази сутрин по повод изказването, направено вчера от турския президент Реджеп Тайип Ердоган, относно планирана турска операция в Северна Сирия, на изток от р. Ефрат. Ердоган подчерта, че целта на операцията в никакъв случай не са американските военни, които се намират в района.\n\r\nВ. \"Айдънлък\" цитира мненията на военни експерти, които смятат, че планираната операция няма да бъде разгърната, а ще се фокусира върху конкретни места. \n                    \n                    \n                \r\nО.р. адмирал Сонер Полат е на мнение, че \"никое правителство не би могло да остане прост наблюдател на предателството, извършвано на изток от Ефрат\". \"Тази операция е най-оправданата операция в света\", казва той. \n\r\nСпоред о.р. ген. Беязът Караташ операцията ще бъде точкова, като по негово мнение действията по суша трябва да бъдат подкрепени и от въздушни удари. О.р. ген. Исмаил Хаккъ Пекин също не смята, че операцията ще обхване целия район по границата източно от Ефрат. По думите му ако Турция действително предприеме такава операция, би било от полза да осъществи контакт със сирийското правителство.\n\r\n\"Политическа\" операция\" - така нарича опозиционният в. \"Джумхуриет\" плановете на Ердоган за района, източно от р. Ефрат. Вестникът дава думата на о.р. ген. Али Ер, според когото Турция е решила да действа, осъзнавайки, че е изправена пред проблем с оцеляването. Според него обаче предвид настоящата зима и условията в региона една операция не би била проста задача. \"Не е извършена подготовка. Една операция не се започва, като просто бъде обявена\", казва той. Според Ер наближаващите през март местни избори също навеждат на размисъл относно подбора на момента за извършването на операцията.\n\r\nПроправителственият \"Йени шафак\" напомня, че това би била третата операция на Турските въоръжени сили в Сирия след \"Ефратски щит\" и \"Маслинова клонка\". \"Президентът Ердоган показа, че Турция вече не може да търпи тероризма на подкрепяната от САЩ ПКК и определи датата: До няколко дни започваме операция за освобождаване на района на изток от Ефрат от терористичната сепаратистка групировка\", пише вестникът.\n\r\nСпоред \"Гюнеш\" Анкара е дала да се разбере какво мисли за тактиките по баламосване от страна на САЩ. \"След Ал Баб и Африн и районът на изток от Ефрат ще бъде прочистен от ПКК\", отбелязва изданието.\n\r\nАнкара разглежда подкрепяните от САЩ Сили за защита на народа (СЗН) като организация, идентична с ПКК - Кюрдската работническа партия, която от 1984 г. води въоръжена борба срещу турската държава, пише БТА.\n\r\nСЗН са водещата групировка в подкрепяните от САЩ Сирийски демократични сили, които контролират почти цялата територия на изток от Ефрат. Макар да признават ПКК за терористична групировка, САЩ я разграничават от СЗН, с които си партнират на терен в Сирия в борбата срещу \"Ислямска държава\".\r\n ", "date": "2018.12.13", "title": "Военна или политическа операция планира Турция в Сирия?"}
{"url": "https://www.dnes.bg/stranata/2018/12/13/neizvestna-suma-svita-ot-bankomat-v-brestovica.396421", "text": "Бнкомат е бил обран рано тази сутрин в пловдивското село Брестовица, съобщават от МВР. \r\nОт полицията не уточняват каква сума е била взета от устройството, но към момента органите на реда преглеждат записите от камерите и извършват огледи на местопрестъплението, за да се установят извършителите. \r\nНабезът е станал рано тази сутрин, а сигналът до властите е бил подаден около 6:20 часа. \r\nУстройството се е намирало в магазин в село Брестовица, известно като столицата на виното.", "date": "2018.12.13", "title": "Неизвестна сума свита от банкомат в Брестовица"}
{"url": "https://www.dnes.bg/eu/2018/12/13/terorizym-likvidirame-posledicite-a-ne-problema.396386", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСамо преди два дни Франция отново беше ударена от терористичен акт. При открита стрелба край коледния базар в Страсбург бяха убити трима души, а други 12 - ранени.\r\nИзвършителят на терористичната атака е 29-годишният Шериф Шекат, кйто продължава да се издирва и до момента. Органите на реда предупреждават, че Шекат е въоръжен и изключително опасен.\r\nФранция задейства максимална степен на антитерористичен план и мобилизира повече от 700 души в издирването на извършителя на атентата.\r\nВластите призовават гражданите, които го видят, да не влизат в контакт с него, а незабавно да сигнализират до властите на спешния телефон.\r\n                    \n                    \n                Експертът по сигурност проф. Димитър Димитров коментира в студиото на \"България сутрин\", че извършителят на атаката в Страсбург е от типа на терористите, които са единаци, които са с криминално минало и след това са се радикализирали.\n\n\n\r\n\"Ходейки по затвори и други корективни заведения, там има възможност да се радикализират и това в техните собствени очи легитимира това, което правят\", посочи той.\r\nСлавчо Велков пък беше категоричен, че в последния случай се наблюдава изключителна специфика, защото Шекат е направил всичко като отмъщение, защото е атакувал органи на реда, след като по-рано през този ден е трябвало да бъде задържан. Според експерта по сигурност не трябва да се намесва веднага религията в този случай.\r\n\"За пореден път се вижда, че ние - тези, които противодействаме на тероризма, в повечето случаи за съжаление по-скоро ликвидираме последствията от извършените актове, отколкото да извършваме превенция\", каза Славчо Велков пред , въпреки по думите разкритите многобройни готвени терористични актове.\r\nПроф. Димитър Димитров беше категоричен, че освен ликвидирането на последиците, може да се работи за превенция още по-рано, за да не се стига до сблъсък между религиите.", "date": "2018.12.13", "title": "Тероризъм: Ликвидираме последиците, а не проблема!"}
{"url": "https://www.dnes.bg/obshtestvo/2018/12/13/oficialno-papa-francisk-v-bylgariia-na-5-mai.396422", "text": "Папа Франциск ще пристигне на посещение в България на 5 май 2019 г. Визитата му ще продължи 3 дни, след което на 7 май Светият отец ще замине за Скопие, където също ще направи посещение. \r\nЗа това информираха едновременно пресцентърът на Министерския съвет и прессекретариатът на държавния глава.\n\r\nТе се позовават на официално съобщение на Светия престол - за  апостолическо пътуване на Негово Светейшество папа Франциск през 2019 г.\r\n  \r\n„Приемайки поканата на съответните най-висши власти на Републиките и на Католическата църква, Негово Светейшество папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Програмата на пътуването ще бъде оповестена своевременно“, информира Светият престол.", "date": "2018.12.13", "title": "Официално: Папа Франциск в България на 5 май"}
{"url": "https://www.dnes.bg/zvezdi/2018/12/13/niki-minaj-se-vliubi-v-dokazan-iznasilvach.396392", "text": "Ники Минаж и Кенет Пети вече не крият, че имат връзка. Певицата публикува снимка с Кенет и така потвърди, че той е новото ѝ гадже.\r\nКенет Пети обаче има тъмно минало. От TMZ пишат, че той е изнасилвал момиче. Това се е случило през 1995 г., когато и той, и жертвата му, са били на 16 г.\r\nНяколко години след като излязъл от затвора, пък е бил обвинен в непредумишлено убийство.\r\nЗа изнасилването е излежавал 4-годишна присъда, а за другото обвинение - 7-годишна. Той е на свобода от 2013 г.\r\n", "date": "2018.12.13", "title": "Ники Минаж се влюби в доказан... изнасилвач"}
{"url": "https://www.dnes.bg/eu/2018/12/13/trima-veche-sa-zaginalite-sled-napadenieto-v-stasburg.396425", "text": "Трима вече са загиналите след нападението с огнестрелно оръжие във френския град Страсбург, след като един от пострадалите почина от раните си. Това съобщи Ройтерс, като се позова на съобщение на парижката прокуратура.\n\r\nИзвършителят на атентата в Страсбург е заявил, че е искал да отмъсти за гибелта на радикални ислямисти в Сирия. Това съобщи днес френската телевизия Бе Еф Ем, като се позова на показанията на шофьор на такси, който твърди, че е бил принуден да откара заподозрения от мястото на атентата до квартал, където нападателят е възнамерявал да се скрие от полицията, предаде ТАСС, цитирана от БТА.\n\n\r\n\"Водачът твърди, че Шериф Шекат му е заявил, че със стрелбата по хора в центъра на Страсбург той е отмъстил за гибелта на свои ислямски братя, загинали в Сирия\", съобщи Бе Еф Ем.\n                    \n                    \n                \r\nВъв вторник вечерта 29-годишен жител на Страсбург откри огън на коледния базар в центъра на града. В резултат на атаката трима души загинаха, а 13 бяха ранени.\n\r\nГоворителят на френското правителство Бенжамен Гриво заяви, че силите за сигурност опитват да заловят стрелеца жив или мъртъв. Общо 700 полицаи участват в операцията по издирването на Шекат, добави Гриво, цитиран от Асошиейтед прес.\r\n ", "date": "2018.12.13", "title": "Трима вече са загиналите след нападението в Стасбург"}
{"url": "https://www.dnes.bg/sofia/2018/12/13/vrachansko-bmv-poletia-v-stolichna-kanavka.396406", "text": "\n\r\nКатастрофа между софийско \"Рено\" и врачанско БМВ е станала на столичната улица Хенри Ибсен.\n\r\nУлицата е натоварена поради стратегическото й значение за столичния \"Южен парк\". \r\nНа нея се намират множество пешеходни пътеки и светофари, които обезпечават сигурността на желаещите да посетят софийския парк. \r\nНяма данни за пострадали при инцидента, осъществил \"полета\" на врачанското БВМ в канавките на \"Южния парк\". \r\n ", "date": "2018.12.13", "title": "Врачанско БМВ \"полетя\" в столична канавка "}
{"url": "https://www.dnes.bg/sofia/2018/12/13/otkriha-baba-lili-pribrala-se-sama-u-doma.396428", "text": "\"Баба се прибра сама жива и здрава!\" – написа във Facebook внукът на баба Лили, която цяла София издирваше от вчера. За щастие, жената е невредима. \r\n\"Благодаря на всички които се отзоваха и искаха да помогнат и ме подкрепиха, както и на тези които споделиха публикацията. Благодаря добри хора!\", каза Мартин Петров. \r\n\"Радвам се за щастливата развръзка, ако желаете да споделя опит с вас за състоянието, в което се намира баба ви, пишете\", написа жена под публикацията на мъжа. \r\nПрипомняме, че в сряда по обяд пенсионерката, която е с деменция, бе напуснала дома си в столичния квартал \"Надежда\". \r\nРоднините й бяха доста притеснени и я издирваха. Апелът им за помощ в социалната мрежа бе споделен над 2 400 пъти.\n", "date": "2018.12.13", "title": "Откриха баба Лили, прибрала се сама у дома "}
{"url": "https://www.dnes.bg/politika/2018/12/13/prezidentyt-iska-broeneto-na-biuletinite-sys-zvuk-i-kartina.396417", "text": "Проблемите в изборния процес се разширяват чувствително, има сигнали как се подменят протоколи, каза президентът Румен Радев по време на дискусия \"Избори-прозрачност и доверие\". Той поиска да има пълно видеонаблюдение на броенето на бюлетините на избори в Секционните избирателни комисии (СИК).\r\nРадев напомни, че видеонаблюдението в комисиите е изискване на Венецианската комисия и ще гарантира прозрачността при броенето на бюлетини.\r\n\"Да се пази тайната на вота, но да има пълно обхващане на броенето - от отваряне на урните до протокола, да има не само картина онлайн, но и звук, за да се чува какво си говорят членовете на СИК\", предложи той.\r\n\"Така всеки гражданин ще знае какво става в секцията, където си е подал гласа. Това ще има дисциплиниращ ефект за членовете на СИК\", коментира държавният глава.\n\n\n\r\n                    \n                    \n                Съветникът му Пламен Узунов даде пример с дискусията, която се предава онлайн само с помощта на една обикновена охранителна камера, която била сравнително евтина.\r\n\"Може да бъде намерено техническо решение и за всяка секция, за да бъде прозрачен изборния процес\", обясни той.\r\n\"Където няма прозрачност, може да има негативни процеси\", настоя президентът. Такива имало и по броенето на бюлетините и оформянето на протоколите в СИК, по предаването и отчитането им, както и при актуализацията на избирателните списъци.\r\nПрезидентът се обяви и за пълно машинно гласуване. Той обори доводите, че Холандия се е отказала от машинното гласуване, като ги нарече \"повърхностни\". Според него е некоректно да се прехвърля цялата отговорност на ЦИК за липсата на машинно гласуване.\r\n\"Има сигнали как се въздейства от членове на ЦИК върху бюлетини и те стават недействителни, как се манипулират резултатите в протоколите на СИК, също и какво се прави с вторите формуляри от беловата на протокола от СИК и най-вече за пътя на предаването му\", обясни Радев и поиска отпадане на втория формуляр на беловата на протокола на СИК.\r\n\"Той дава възможност не просто за технически грешки, а за съзнателна подмяна на вота в цяла една секция, за манипулации\", смята държавният глава. И допълни: \"Има си чернови, но само една белова\".\r\n\"БСП ще предложи законодателна промяна за отпадане на втория протокол\", обясни зам.-шефът на парламентарната група Крум Зарков. По думите му вторият протокол често се подписва празен и реално е празен чек.", "date": "2018.12.13", "title": "Президентът иска: Броенето на бюлетините – със звук и картина!"}
{"url": "https://www.dnes.bg/obshtestvo/2018/12/13/niama-strashno-tova-e-prosto-liubov-bilbordove-vludiha-mrejata.396415", "text": "\nСкандални билбордове с гей пропаганда разгневиха в последните дни жители на няколко големи града у нас. Прегърнали се еднополови двойки са заснети в гръб на фона на ключови сгради - Народното събрание, Народния театър \"Иван Вазов\", НДК.\r\nА посланието е: \"Няма страшно. Това е просто любов\". В долния край е мотото на ЛГБТИ общността \"Различни хора, равни права\" и знакът на ЕК.\r\nВъв Facebook билбордове предизвикаха разгорещени дискусии \"За\" и \"Против\".\r\nПовечето потребители са недоволни, защото провокативната \"реклама\" е поставена на ключови места.\r\nВъв Варна е на булевард \"Васил Левски\", близо до Майчин дом, и на бул. \"8-ми Приморски полк\".\r\n                    \n                    \n                В Бургас - три билборда са поставени на булевардите \"Ст. Стамболов\" и \"Индустриална\", в непосредствена близост до Технополис, Второ РУ на МВР и Мол Бургас Плаза, разбираме от мрежата.\r\nЗаради вълната от обществено недоволство от Община Варна съобщиха, че започват акция по премахването им. Но варненци явно са изпреварили общинарите и тази нощ скандалните послания са намазани със спрей.\r\nЕто и малка част от коментарите в мрежата: \"Във Варна проблемът го решихме с голяямо количество боя....\"\r\nБургас: \"Тъй като не смятам за уместно ЛГБТИ посланията да се натрапват по този начин на ДЕЦАТА НИ, още по-малко в месеца на Рождество Христово, писах жалба до Общината на адрес: obshtina@burgas.bg. Ако попаднете и на други такива билбордове в града - моля, споделете снимки и местоположение, за да препратим и тях. Изразете и своята лична гражданска позиция до институциите!\"\r\nСофия: \"Преди да ме обвините в расизъм или там, каквото се сетите, споделям този билборд, защото не съм съгласна с него! Всеки е свободен да има каквато иска ориентация, обаче такива реклами няма да търпя, точка!\"\r\n\"Недопустимо е децата да бъдат така провокативно насърчавани, чрез асоциацията: билборд, реклама, шоколад... или сладолед. А щом е на билборд сред големия град, значи е нормално :-( И не само. Значи още, че е модерно и щом е модерно, трябва да се пробва :-( Това най-много ме притеснява.\"\n\r\nОт пост на писателя Александър Урумов във Facebook става ясно, че: \"10 хиляди евро последователно са предложени на няколко рекламни агенции в София за аутдор рекламата за джендър-пропагандата. Нито една от тези агенции не е приела тази отвратителна, провокативна кампания - въпреки стагнацията в този сектор. В една от тях ми казаха: \"Предпочитаме да изгубим пари, но не можехме да приемем тази поръчка. Ние също имаме деца, които ще гледат тези билбордове\".\r\n\"Все още има хора с ценности, за които децата са по-висша ценност от 30-те сребърника на злото\", обобщава творецът.\r\nА журналистът Петьо Блъсков пише в пост: \"Драги български европейци, платихте ли си данъците? Отлично! Ето тук можете да видите нагледно за какви жизненоважни каузи се изразходват вашите пари. Освен за издръжката и джобните на 2 милиона северноафрикански \"клети бежанци\", в момента протича изключително важна масирана медийна кампания. Във всеки голям град на България са инсталирани билборди, от които ни залива светлината на хомосексуалната любов. Платената от Европейската комисия агресивна хомо реклама иде да ни каже, че вече отношенията мъж - жена не са евро коректни. Такива вече кучета ни яли. И никой няма да дава пари от общия чувал, за реклама на традиционното семейство.\"\r\nОт социалната мрежа става ясно, че кампанията е дело на GLAS Foundation, а целта - за повече разбиране и толерантност. Планувано е билбордовете да бъдат поставени паралелно в Бургас, София, Варна и Пловдив до края на януари 2019.\r\nЕто и коментари от страниците на фондацията:\r\n\"С риск да прозвуча като хейтър... но мое мнение. Българското общество вижда Евгени Минчев, Азис, Кулагин и други \"VIP\"-ове и на база тях изграждат картинката си за цялата LGBT общност. Да бъда честен гледайки най-изявените хомо хора по медиите и аз бих задраснал плаката... Но това е друга тема\".\r\n\"Разберете трябва да бъдел доста смели, умни и \"изобретателни\" в подхода си. Нима някъде по света някой е получил права и уважение от едното нищо, навсякъде са работили и са се борили за това. А ние какво, правим си някакви билбордове, които най-вероятно са и фотошоп (нищо лошо), показваме най-лошите страни на обществото си и си организираме мини събития за нас си. Съдбата обича смелите мили мои, докато мишуваме, ще бъдем третирани като мишки и различни. Съжалявам, но това е жалката реалност в БГ - борим огъня с юмруци\".\r\n\"Снимките от билбордовете са реални, от България, и не са монтаж\", \"Реално тази част от обществото над 30 години прави само едно - тъпче и се обединява основно за хейт!\"\r\nБилбордът е по проект, финансиран от ЕК – \"Заедно за правата на ЛГБТИ в България\", казва Моника Писанкънева, един от експертите, работил по него, която е активист във Фондация \"Ресурсен център - Билитис\" и един от организаторите на \"София прайд\". Целта на кампанията - да се променят обществените нагласи в обществото.\r\n\"Ние очакваме подкрепа, някой трябва да подготви обществото да живее с представители на ЛГБТИ. Използвали сме умерени и скромни визии, не показваме секс или целувки дори\", настоява тя.\r\n", "date": "2018.12.13", "title": "Няма страшно. Това е просто любов! Билбордове влудиха мрежата"}
{"url": "https://www.dnes.bg/notifikacii/2018/12/13/osmoklasnichka-otmysti-na-uchitelka-nadra-i-kolata.396403", "text": "Ученичка реши да отмъсти на учителката си заради слаба оценка.\r\nОсмокласничката е надраскала с остър предмет колата на преподавателката си, съобщиха от МВР - Монтана.\r\nНа 14 ноември в полицията бил получен сигнал от 52-годишна жена от Лом, преподавател в училище в село Медковец, която съобщила, че същият ден, между 08:00 и 10:00 ч., неизвестен извършител с остър предмет е надраскал двете врати и двата прозореца от лявата страна на ползвания от нея и паркиран в двора на училището лек автомобил.\r\nПри проведеното разследване, съвместно с инспектор от Детска педагогическа стая, униформените са установили извършителя – 14-годишна от Медковец, ученичка в осми клас на същото училище.\r\nМомичето е направило самопризнания, разпитани са и свидетели-очевидци. Нанесената щета е в процес на изясняване. Работата по документиране на случая продължава.\r\n ", "date": "2018.12.13", "title": "Осмокласничка отмъсти на учителка: Надра й колата!?"}
{"url": "https://www.dnes.bg/stranata/2018/12/13/bebche-s-24-prysta-uspeshno-operirano-v-burgas.396418", "text": "Бебе с 24 пръста беше успешно оперирано в университетската болница \"Дева Мария\" в Бургас. \r\nДетенцето е на два месеца и се е родило с един допълнителен пръст на всеки крйник. \r\nПодобни случаи са изключителна рядкост, а самото състояние е известно като полидактилия. Лечението му е само с помощта на хирургическа намеса. \n\r\nСамата операция на двумесечното бебе е била изключително сложна, тъй като три от четирите пръстчета вече са били с оформенти стави, пишат от .\r\nЕкипът от специалисти е бил начело с проф. д-р Владимиров, който е извършил операцията. \r\nХирургът първо е започнал отстраняването на пръстите на двете ръце на малкото бебе, а когато детето навърши 3 годинки, ще бъде направена и операция на крачетата. \r\n                    \n                    \n                \"Многопръстието не е козметичен проблем, тъй като допълнителните пръсти създават функционални затруднения. Стандарт е пръстчетата на ръчичките да се отстраняват възможно най-рано, а на крачетата да се изчаква, за да се проследи развитието на костите\", обясни проф. Владимиров. \r\nТой увери, че днешната медицина с лекота се справя проблема и възстановяването в ранна възраст е изключително бързо и нетравмиращо за децата. \r\nХирургът призова още родителите, чиито деца имат подобен проблем, да не се колебаят да потърсят специалистите.", "date": "2018.12.13", "title": "Бебче с 24 пръста – успешно оперирано в Бургас! "}
{"url": "https://www.dnes.bg/politika/2018/12/13/volia-za-sreshtata-pri-radev-za-izborite-zakysniala-e.396419", "text": "Според партията на Веселин Марешки \"Воля\" срещата при президента Румен Радев за Изборния кодекс е закъсняла и ненужна. \r\nНа дискусията при държавния глава присъстват само представители от ЦИК, депутатите от БСП и ДПС, въпреки че всички политически сили бяха поканени. \r\nНа срещата президентът поиска да има видеонаблюдение при броенето на бюлетините, като освен картина, да има и звук от избирателните секции.\n\r\nПо думите на Пламен Христов от \"Воля\" дискусията е ненужна, тъй като от \"Воля\" още през февруари са внесли поправки и са поискали видеонаблюдение в избирателните секции и вчера предложението им бе прието на първо четене.\r\n                    \n                    \n                \"Вчера вече беше гласувано на първо четене видеонаблюдението в избирателните секции. Странно е, че президентът чак сега се е вслушал в нашата идея и се опита да си я препише като своя. Отказваме да се включваме в пиар акциите на БСП и да сме миманс в техните сценарии\", отсече той.\r\nТой отново настоя колко е важно да има камери, които да следят изборния процес и добави, че колкото и да струват, си заслужават средствата.", "date": "2018.12.13", "title": "\"Воля\" за срещата при Радев за изборите: Закъсняла е!"}
{"url": "https://www.dnes.bg/notifikacii/2018/12/13/koleda-pod-pricel-agenti-pod-prikritie-po-bazarite.396370", "text": "Агенти под прикритие ще има по коледните базари в големите градове у нас, както и на местата, където се събират повече хора. Мерките са превантивни и целят да се следи за съмнителни лица, които може да са терористи.\r\nСлед последния атентат в Страсбург мерките са още по-затегнати, въпреки че от МВР обявиха: Пряка терористична опасност за страната ни няма.\r\nВъпреки това цивилният състав, който ще работи под прикритие, е увеличен. По неофициална информация на всички места, където хората пазаруват или празнуват почивните дни и прекарват времето след работа, ще има поне по двама цивилни души. Те са специално обучени, за да разпознават хора, които имат терористични намерения. Ще се следи и за такива, които са пияни или могат да създат опасност за останалите.\r\n                \n                \"Не чакаме да стане атентат, за да вземем мерки. Те са разписани още преди началото на празниците и сме взели отношения към всички критични места\", обясниха от МВР за \"Монитор\".\r\nОттам отново поясниха, че опасност за страната ни няма, въпреки това са взети всички небходими мерки, за да не се стига до инциденти или до евентуални атаки.\r\nСлед атентата в Страсбург, където двама души изгубиха живота си, а 13 други бяха ранени, от МВР са започнали проверка и на рисковия контингент у нас. Това са основно мигранти, за които има информация, че са от райони, където има клетки на терористични организации.\r\n\"До момента няма данни за потенциално опасни лица. Ако имахме такива, то те вече щяха да са в ареста\", обясниха още от МВР. Въпреки това ДАНС и полицията активно проверяват всички мигранти у нас.\r\nПравят се справки и за пътувания до съмнителни дестинации и контакти с хора, които могат да имат контакт с радикални организации.\r\nЗасилени мерки за сигурност вече има и на летищата у нас. Там ще бъдат разположени повече полицейски сили, които да бдят за безопасността на пътниците. Автогарите и жп гарите също ще са под постоянно наблюдение, а униформеният състав ще бъде увеличен. Под внимание са взети и метростанциите, а служителите вече са преминали през инструктаж. На него им е обяснено за какви лица да следят и за какво да са особено бдителни.\r\nСлужителите на \"Метрополитен\" и униформените трябва да внимават за видимо притеснени хора, които се потят, облечени са с няколко ката дрехи и имат съмнително поведение. Именно заради това и на всички входове на метростанциите има постоянно униформено присъствие.", "date": "2018.12.13", "title": "Коледа под прицел! Агенти под прикритие по базарите"}
{"url": "https://www.dnes.bg/za-da-se-razbirame/2018/12/13/koga-e-dobre-da-si-dadete-pochivka-ot-vryzkata.396349", "text": "Понякога двойките преминават през трудни периоди. Невинаги решението е в рязкото и моментално прекратяване на отношения. В някои случаи временната раздяла може да помогне, а в други да попречи. Кога това е добра идея и кога не трябва да подлежи на обмисляне?\r\n\r\nНагнетеното напрежение във връзката понякога кара партньорите да избухват за дреболии. Това поражда непрестанни караници и спорове за какво ли не без значение дали е важно. Ако градусът на раздразнението е достигнал опасно горещи стойности, дайте си малко почивка. Така ще имате време да се успокоите и да размислите за отношенията си един към друг.\r\n                    \n                    \n                \r\nМного връзки са белязани от непрестанни съмнения, недоверие в обичта и лоялността на другия, недостатъчна демонстрация на любовта. Ако това поражда неразбирателства между вас, по-добре е да се разделите временно, за да прецените дали наистина искате да споделите живота си с този човек и той с вас.\r\n", "date": "2018.12.13", "title": "Кога е добре да си дадете почивка от връзката?"}
{"url": "https://www.dnes.bg/index/2018/12/13/receptata-dnes-tikvenik-s-orehi-i-zalivka.396350", "text": "\r\n1 кг тиква\r\n200 г орехи\r\n50 г стафиди\r\n1 пакет готови точени кори\r\n150 г масло\r\n200 г захар\r\n1 чаена лъжичка канела\r\n½ чаена лъжичка индийско орехче\r\n\r\n3 яйца\r\n300 мл прясно мляко\r\n50 г захар\r\n\r\nНай-напред обелете и почистете тиквата. След това я настържете на ренде или с помощта на кухненски робот. Орехите се начукват на ситно. Разтопете маслото на водна баня на средно висока температура, за да не загори.\r\nВ голяма купа смесете захарта, настърганата тиква и разбъркайте добре, докато захарта полепне навсякъде. Прибавете канелата и индийското орехче. Накрая добавете и орехите. Отново разбъркайте.\r\n                \n                Разстелете една кора, намажете я с разтопеното масло и поръсете от тиквената смес. Навийте кората и я поставете в средата на намазнена тавичка. Повторете това с всички кори.\r\nПечете в предварително загрята на 180 градуса фурна за 45-50 минути.\r\n\r\nВ голяма купа смесете яйцата със захарта и разбъркайте добре. Добавете прясното мляко и отново разбъркайте.\r\nКогато баницата се опече през тези 45-50 минути се вади от фурната и се залива със заливката. Пече се заедно с нея още около 10 минути.\r\nСервирайте поръсена с пудра захар \r\n", "date": "2018.12.13", "title": "Рецептата Dnes: Тиквеник с орехи и заливка"}
{"url": "https://www.dnes.bg/politika/2018/12/13/siderov-vs-simeonov-patriotichno-smirenie.396371", "text": "Духът на Коледа твори чудеса в парламента - \"Обединени патриоти\" спряха да се карат!\r\n\"Всичко е спокойно\", коментира пред \"\" лидерът на НФСБ Валери Симеонов.\r\nВъв вторник вечерта председателят на ПГ Волен Сидеров даже свикал заседание на парламентарната група и всички се отзовали.\r\nПрез последните месеци вторнишките сбирки, на които се уточняват приоритетите за пленарната седмица, негласно се пропускаха. Или ако ги имаше, се провеждаха все без Сидеров.\r\nСнощи двамата със Симеонов се разминавали безмълвно, но все пак вече не било проблем да пребивават едновременно в една и съща стая.\r\nЗасега темата за евролистата на Патриотите предпазливо се избягвала - наближаващите празници били удобно извинение за всяка от трите партии в малката коалиция да не я подхваща.\r\n ", "date": "2018.12.13", "title": "Сидеров vs. Симеонов: Патриотично смирение!"}
{"url": "https://www.dnes.bg/balkani/2018/12/13/visokoskorosten-vlak-se-razbi-v-ankara.396375", "text": "\r\n \r\nВисокоскоростен турски влак се разби в Анкара и два вагона са се обърнали, съобщават местни медии, цитирани от Ройтерс.\r\nЗагинали са четирима души, 43 са ранени.\r\nВлаковата катастрофа в Анкара е станала, след като високоскоростният влак, пътуващ от турската столица за провинция Коня, се е ударил в локомотив, извършващ инспекция на релсите. Това заяви пред репортери на мястото на катастрофата губернаторът на Анкара Васип Шахин, предаде Ройтерс, цитирана от БТА. \r\nПървоначално беше съобщено, че скоростният влак се е сблъскал с крайградски влак, а първата информация по турски медии бе за удар в пешеходен надлез на гара Маршндиз в района Енимахале. \r\n ", "date": "2018.12.13", "title": "Високоскоростен влак се разби в Анкара"}
{"url": "https://www.dnes.bg/snimka-na-denia/2018/12/13/zimno-slynce-dnes-shte-gree-temperaturite-shte-goniat-8-s.396374", "text": "През деня ще е предимно слънчево. След обяд от югозапад облачността ще започне да се увеличава, като отначало ще е средна и висока. Ще се задържи почти без валежи. Вятърът постепенно ще се ориентира от запад-югозапад и ще е слаб до умерен. \r\nМаксималните температури ще са между 3° и 8°, .\r\nНад Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°.\r\n                \n                Преди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°.\r\n ", "date": "2018.12.13", "title": "Зимно слънце днес ще грее, температурите ще гонят 8°С"}
{"url": "https://www.dnes.bg/eu/2018/12/13/bylgarskiiat-dom-prenaselen-8-dushi-v-dvustaen-ot-60-kvadrata.396372", "text": "41% от българите живеят в пренаселени жилища, обявиха от Евростат. Това означава, че за съпрузите и за всеки пълнолетен член на домакинството няма самостоятелна стая в жилището.\r\nСамо Румъния ни води в класацията с 47%, докато хората в Малта (2,6%) и Кипър (2,8%) живеят в най-просторни жилища. Холандия (4,1%), Белгия (5%) и Финландия (6,1%) също имат нисък дял на пренаселените жилища.\r\nДелът на младежите между 15 и 29 години в Европейския съюз (ЕС), които живеят в пренаселени домакинства, достига 26,7%. У нас те са около 62%.\r\nЕдинствено в Румъния младежите, които нямат собствена стая в жилището са повече, отколкото у нас – 65%.\r\nСтраните, в които голям процент от младежите делят стаята си с брат, сестра или друг член от семейството, са Италия (42,3%), Словакия (51%), Латвия (52,7%), Полша(53,8%), Хърватия (54,9%) и Унгария (57,4%).\r\n                    \n                    \n                Освен това по данни на НСИ, у нас около 1 милион домакинства живеят в жилища, които се споделят от повече от едно семейство, тоест в едно жилище съжителстват няколко поколения.\r\nВ големите градски центрове приблизително 6-8 човека живеят в двустаен апартамент от 60 квадрата.\r\nНай-засегнати от нивата на пренаселеност са били домакинствата, които живеят в риск от бедност - 50 на сто от българите с ниски доходи са страдали и от липса на нормални жилищни условия. Децата и тийнейджърите в подобни домакинства са били още по-потърпевши откъм нормални жилищни условия - 80 на сто от подрастващите в условия на риск от бедност са страдали и от липса на нормални жилищни условия.\r\nНа този фон съществува и друга диспропорция - у нас има около 3,9 милиона жилища, но домакинствата у нас, които са около 3 милиона - обитават 2,7 милиона жилища, тоест съществува огромен жилищен излишък от близо 1,2 милиона жилища.\r\nВ градските райони има незаети около 650 хиляди жилища - 25%от жилищния фонд в градовете, а в селските райони - около 580 хиляди или 43 на сто от жилищата в селата, пише БТА.\r\nТази статистика включва както вилни имоти, които не се ползват целогодишно, така и необитаеми с години имоти, които обаче имат собственици.\r\nСамо в столицата и областта незаетите жилища са около 200 хиляди, в Бургас - около 120 хиляди, във Варна - 80 хиляди и т.н.", "date": "2018.12.13", "title": "Българският дом – пренаселен. 8 души в двустаен от 60 квадрата!"}
{"url": "https://www.dnes.bg/top-novini/2018/12/13/smetkata-bogatite-bylgari-poluchavat-8-pyti-poveche-ot-bednite.396369", "text": "Доходите на най-богатите 20% от българите са 8,2 пъти по-високи спрямо тези на най-бедните 20% от населението.\r\nДанните са от изследването на доходите и условията на живот (EU-SILC), цитирано в отчета за изпълнение на националната стратегия за намаляване на бедността.\r\nТова поставя България сред страните в ЕС с най-високо подоходно неравенство.\r\nВсеки трети у нас живее в материални лишения, като този показател достига най-ниската си стойност през 2017 г. спрямо предходните години.\r\nБлизо 39% от населението, или 2,766 млн. души, са били в риск от бедност и социално изключване през миналата година. Стойността на показателя намалява с 1,5 процентни пункта (п.п.) спрямо 2016 г.\r\n                \n                Основният фактор, увеличаващ риска за попадане в групата на бедните, е икономическата активност и участието на пазара на труда. Относителният дял на бедните е най-висок сред безработните (58,7% за 2017 г.), а при заетите лица той намалява за година с 1,6 на сто до 10%.\r\nНай-голяма опасност да изпаднат в мизерия има при възрастните хора, които живеят сами, показват още данните. 29,2% от децата на възраст 0-17 години в България са изложени на риск от бедност, или с 2,7 на сто по-малко спрямо 2016 г.\r\nПрез последните години непрекъснато нараства търсенето на работна сила от бизнеса, се посочва още в доклада. През 2017 г. на първичния пазар на труда са заявени 197 815 свободни работни места, което е с 5% над очакванията за годината.\r\nАнализът показва, че най-голямо търсене на служители има от сферата на преработващата промишленост, търговията и хотелиерството.\r\nРеалният бизнес търси предимно неквалифицирани работници – 76% от всички места, следват ги тези с работническа професия – 14%, а специалистите са едва 10%, сочи още докладът.\r\n ", "date": "2018.12.13", "title": "Сметката: Богатите българи получават 8 пъти повече от бедните!"}
{"url": "https://www.dnes.bg/eu/2018/12/13/tereza-mei-sled-vota-prodyljavam-kym-brexit.396376", "text": "Британският премиер Тереза Мей заяви, че продължава с \"подновената си мисия\" да изведе Великобритания от ЕС, след като оцеля във вота на доверие, предаде Ройтерс.\n\r\n\"След този вот трябва да продължим със задачата да изпълним Brexit за британския народ и да изградим по-добро бъдеще за тази страна\", каза Мей пред резиденцията си на \"Даунинг стрийт\".\n\n\n\r\nТя заяви, че ще потърси правни и политически уверения от европейските лидери за предпазния механизъм за ирландската граница.\n\r\nМей спечели снощи вот на доверие от депутатите от Консервативната партия. Резултатът от гласуването означава, че тя може да запази позицията си като партиен лидер и премиер, продължавайки тежката битка за парламентарно одобрение на плана й за Brexit. Сега консерваторите няма да могат да й отправят ново предизвикателство още една година, пише БТА.\n                    \n                    \n                \r\nАвстрийският канцлер Себастиан Курц приветства победата й.\n\r\n\"Радвам се за изхода от вота във Великобритания. Очаквам с нетърпение да видя Тереза Мей утре\", каза снощи Курц, чиято страна в момента е ротационен председател на ЕС, преди срещата на европейските лидери в Брюксел.\r\nОбщата ни цел е да избегнем излизане на Великобритания от ЕС без сделка, допълни той.\r\n ", "date": "2018.12.13", "title": "Тереза Мей след вота: Продължавам към Brexit!"}
{"url": "https://www.dnes.bg/notifikacii/2018/12/13/greshkite-koito-zabaviat-metabolizma-sa.396343", "text": "Метаболизмът е един от ключовите и най-важни механизми в нашия организъм. От него зависи както здравословното състояние на тялото, податливостта или не на различни заболявания, усвояемостта на хранителните елементи, витамини и минерали, както и теглото.\r\nЧесто несъзнателно допускаме някои грешки в ежедневието си, които забавят метаболизма. Това се случва неусетно, а ние хвърляме вината върху всичко останало, но не и върху себе си.\r\nПо-долу в текста ще видите някои много чести грешки, които повечето хора допускат без да осъзнават и които значително забавят метаболизма.\r\n\r\nСтартът на деня е от огромно значение. Закуската трябва да е питателна, богата на хранителни вещества и даваща много енергия през деня или поне през по-голямата част от него.\r\n                \n                Демонизирането на въглехидратите напоследък води до допускане на много лоши грешки в диетата и най-вече на закуска. Ако наблягате на протеините и мазнините за сметка на приема на въглехидрати, вие забавяте метаболизма си. Пропускането на закуската и храненето чак на обяд пък е още по-голяма грешка.\r\nСпоред нутриционистът на холивудските звезди доктор Чарлс Паслер, избягването на въглехидратите на закуска или недостатъчният им прием са в основата на забавянето на метаболитните процеси. Ако пък пренебрегвате протеините, ще изгубите част от мускулната си маса в дългосрочен план. Това също се отразява зле на цялостния баланс в организма и теглото.\r\nДоктор Паслер препоръчва по принцип да се спазва правилото 30/30/40 съответно за протеини, мазнини и въглехидрати всяка сутрин, пише newbeauty.com.\r\n", "date": "2018.12.13", "title": "Грешките, които забавят метаболизма, са..."}
{"url": "https://www.dnes.bg/politika/2018/12/13/shte-spre-li-mashinnoto-glasuvane-fokusite.396378", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвроизборите ще бъдат проведени по нови правила. Депутатите приеха промени в изборния кодекс на първо четене. Предвижда се да отпаднат цифрите от бюлетините. Досега ЦИК правеше жребий, чрез който подреждаше участниците във вота. \n\r\nПолитическите играчи у нас често използваха въпросните цифри за политическа агитация, а и за да ориентират по-лесно избирателите си.\n\n\n\n\n\r\nЦелта на вносителите на промените от ГЕРБ и Обединени патриоти е с премахването на цифрите да се избегне феноменът 15/15. Тогава преференциалният кандидат на позицията, чиито номер съвпада с този на партията в бюлетината, се изстрелва напред поради объркване на избирателите.\n                    \n                    \n                \r\nПолитологът Димитър Димитров настоя че идеята на Веселин Марешки да има камери в секциите по руско-азербайджански модел, не изглежда \"никак сръчна\".\n\r\n\"После стана ясно, че предложението на Марешки не е добре разбрано. Той обясни, че камерите трябвало да се включват вечерта, за да се наблюдават секционните комисии\", обясни още Димитров в \"България сутрин\".\n\r\nПо думите му може да се въведат много прости мерки за сигурност. Той даде за пример Испания, където секционните комисии работят в два състава - единият събира гласовете, другият влиза след края на изборния ден и брои гласовете - така двете взаимно се контролират.\n\r\nИзборният наблюдател Стоил Стоилов даде своето мнение за машинното гласуване. Според него то отдавна е гласувано и прието, но не и въведено. \n\r\n\"Как така с 500 машини машинното гласуване е законно, а с 1500 - незаконно. Машините се възприемат като инструмент за ограничаване на маймунджилъци и фокусите на секционните комисии, които партиите са назначили. Трябва да се премине директно към обособяване на изцяло машинни секции\", категоричен бе той пред . \n\r\nСтоилов коментира, че ръчното гласуване не трябва да отпада, а машинното да е просто алтернатива.", "date": "2018.12.13", "title": "Ще спре ли машинното гласуване \"фокусите\"?"}
{"url": "https://www.dnes.bg/temida/2018/12/13/biznesmenyt-vaklin-srs-to-za-ivancheva-e-absoliutna-istina.396385", "text": "Бизнесменът Александър Ваклин, който е основен свидетел срещу отстранения кмет на район \"Младост\" Десислава Иванчева, заяви, че изтеклите в медии разговори, на които той присъства, отразяват случилото се през април.\n\n\r\n\"Не мога да кажа дали СРС-тата са автентични, но те отговарят на това, което посредникът ми е предал за техните разговори – за сумите и начина на плащане\", каза той пред bTV.\r\nВаклин заяви, че той е потърсил посредника Петко Дюлгеров (бивш кмет на \"Младост\" - бел.ред.), за да се срещне с Иванчева.\r\nСтроителният предприемач призна, че е отишъл в ДАНС, за да се оплаче, но междувременно е потърсил Дюлгеров.\r\n                    \n                    \n                \"Надявах се, че всички тези забавяния са плод на лоша организация и недобра работа в общината\", изтъкна Александър Ваклин.\r\n\"Открих Петко Дюлгеров случайно. Препоръчаха ми го като човек, който познава района, тъй като е бил кмет на \"Младост\". По никакъв начин не съм се опитвал да заобиколя закона, исках да направя официална среща с кмета, за да разбера защо нещата по тази преписка се бавят вече десети месеци\", категоричен беше бизнесменът.\r\n\"Аз го търсих с цел да осъществя контакт, тъй като от ноември се опитвах да си уговоря среща с Иванчева, за да разбера каква е причината една година моята преписка да бъде захвърлена някъде дълбоко в небитието\", отбеляза строителният предприемач.\r\nТой изтъкна, че е имал 4 уговорени срещи с Десислава Иванчева, на които тя не е отишла. Видели се видели веднъж, но след след уговорка с Петко Дюлгеров.\r\n\"Половин час преди нея аз бях повикан да ми се обясни, че кметицата е изнервена и трябва да се действа бързо. Беше ми казано, че в 18 ч. трябва да съм там както и че тя няма да говори директно за пари, в разговора тя ще потвърди, че сме се разбрали и няма проблеми. Директно пари не са поискани. Това беше изрична уговорка на срещата ми с посредника половин час преди визитата в общината\", разказа Александър Ваклин.\r\n\"Той разясни темите, по които аз ще трябва да говоря, и схемата, по която трябва да се предадат парите. Трябваше заедно с него да отидем в общината и на излизане след срещата аз да му ги предам, а той – на тях\", допълни бизнесменът.\r\nПо думите му в разговора преди срещата Дюлгеров му обяснил, че като ключова дума ще се спомене, че са се разбрали и няма да има проблем, но задължително Иванчева ще поиска да се направи дарение за детска площадка.\r\nНа срещата в общината Ваклин е носил белязани 70 000 евро.\r\n\"Трябваше да бъдат предадени на посредника, непосредствено след срещата, и той да ги предаде на кметицата. Петко Дюлгеров трябваше да дойде с мен с общината, той се отказа в таксито, докато пътувахме натам\", каза бизнесменът.\r\nВаклин отрече да е \"воден за ръчичка\" от служител на КОНПИ в Специализираната прокуратура или някой да му е помагал, за да напише жалбата си, както твърди адвокат Ирен Савова, която защитава заместничката на Иванчева – Биляна Петрова.", "date": "2018.12.13", "title": "Бизнесменът Ваклин: СРС-то за Иванчева е абсолютна истина!"}
{"url": "https://www.dnes.bg/sofia/2018/12/13/novi-kolegi-kucheta-v-magazini-zaradi-studa.396377", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСобственици на магазини масово прибират бездомни животни в студените зимни дни. Четириногите всеки ден посрещат и изпращат клиентите, предаде .\r\nНа пазара \"Димитър Петков\" в столицата 2 съседни магазина си имат нови \"колеги\" - кучета. Чарли е чест гост в магазин за авточасти. Предимно спи.\r\nПоявил се преди година, а отскоро вече е приятел със служителите и рекламно лице на най-добрата течност за чистачки в района.\r\nВ съседния магазин за коледна украса е натоварено, но нищо не може да смути Лиска. Нейното място е под елхата.\r\nКлиентите я заобикалят, прескачат или просто наглеждат с усмивка. Някои дори ѝ завиждат. \r\nА за търговците е важно поне преди коледните празници да не пропускаме възможност да сторим добро.\r\n ", "date": "2018.12.13", "title": "Нови \"колеги\" – кучета в магазини... заради студа!"}
{"url": "https://www.dnes.bg/sofia/2018/12/13/izdirvat-pensionerka-s-demenciia-izcheznala-v-nadejda.396389", "text": "Издирват възрастна жена, изчезнала от дома си в столичния кв. \"Надежда\" 1. \r\nТя е забелязана да напуска апартамента си около 13:30 часа на 12 декември. Оттогава е в неизвестност. \r\nПенсионерката се казва Лиляна. Висока е 1.60 метра, с прошарена коса и носи синьо яке. Тя е с деменция, но е контактна. \r\nСемейството на жената моли всеки, който я забележи, да я задържи и да се обади във 2-ро РПУ. ", "date": "2018.12.13", "title": "Издирват пенсионерка с деменция, изчезнала в \"Надежда\""}
{"url": "https://www.dnes.bg/stranata/2018/12/13/svlachishte-stresna-ravda-zastrashen-li-e-sezona.396380", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСвлачище на крайбрежната алея на курортно селище Равда се е активизирало при последния голям дъжд. Земната маса се е свлякла почти на плажната ивица, съобщи .\r\nСпоред местните основната причина е, че ул. \"Зорница\" е с наклон към морето и дъждовната вода се събира на крайбрежния скат.\r\nЕксперти на Община Несебър вече са изследвали терена, а от Геозащита ще направят проект за аварийно укрепване на брега.\r\nТова е станало преди 2 седмици. Свлачището е твърде обезкпокоително, защото в близост до него има голям хотел, както и много заведения.\r\n                    \n                    \n                \"Сигнализирахме Общината, която реагира моментално. Сигнализирахме и областна управа, която ме препрати към 112. Геозащита също знаят, не само от нас за този случай, но и преди една-две години концесионирът също е сигнализирал за евентуално пропадане на брега. Държавно се бави процедурата, за да може общината да поеме контрол над процеса на работа\", обясни в \"България сутрин\" зам.-председателят на Клуб на хотелиера Цветан Стойков.\r\nГражданите коментираха, че основните им притеснения са за хората, които се разхождат в района и се надяват, че хотелите и другите сгради отстрани са изградени, както трябва.\r\nОт Община Несебър уверяват, че проблемът ще бъде решен в най-скоро време и свлачището ще бъде укрепено.", "date": "2018.12.13", "title": "Свлачище стресна Равда. Застрашен ли е сезона?"}
{"url": "https://www.dnes.bg/sofia/2018/12/13/stolichni-raioni-ostavat-bez-voda-utre.396393", "text": "\"Софийска вода\" временно ще прекъсне водоснабдяването в някои части на столицата, утре, 14 декември, съобщиха от дружеството.\r\nВъв връзка с изграждане на сградно водопроводно отклонение на ул. \"Чаталджа\", Център, се налага спиране на водоподаването от 09:30 до 17:30 часа на клиентите на \"Софийска вода”, живеещи на ул. \"Чаталджа\" - от ул. \"Бяло море“ до ул. \"Панайот Волов“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Чаталджа“ №22.\r\nВъв връзка с подмяна на сградно водопроводно отклонение до бл. 40 жк., \"Лагера“, се налага спиране на водоподаването от 10:00 до 22:00 часа на клиентите на \"Софийска вода”, живеещи в бл. 40. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска  пред бл. 40.\r\n                    \n                    \n                Поради монтаж на водомерен възел на ул. \"Бели брег“, с. Владая, се налага спиране на водоподаването от 10:00 до 14:00 часа на клиентите на \"Софийска вода”, живеещи на ул. \"Бели брег“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Бели брег“ и ъгъла с ул. \"Малка поляна\".\r\n ", "date": "2018.12.13", "title": "Столични райони остават без вода утре"}
{"url": "https://www.dnes.bg/eu/2018/12/13/tereza-mei-specheli-vota-no-specheli-li-voinata-za-brexit.396368", "text": "Британският премиер спечели вота на доверие, предаде Ройтерс. Мей получи доверието на консерваторите, макар 117 от депутатите й да заявиха, че тя вече не е подходящият лидер, който да води излизането на Великобритания от Европейския съюз.\r\nСлед двучасово тайно гласуване бе съобщено, че \"За\" Мей като лидер на Консервативната партия са гласували 200 депутати при 117 \"Против\". Минимално необходимата подкрепа бе 159 гласа.\n\n\r\nВ емоционално обръщение преди вота премиерът обясни, че няма да води партията на следващите избори през 2022 година, но сега би желала да остане начело, за да изведе Великобритания от Европейския съюз.\r\n                    \n                    \n                \r\nТя може да запази работата си и доверието на своята партия, засега. Но Тереза Мей и днес се изправя пред същите проблеми, пред които заставаше и вчера: Как да осигури такава сделка с ЕС за Brexit, че да може да спечели подкрепата на по-голяма част от британските депутати.\r\nВсичко ще започне отново днес,экогато министър-председателят отпътува за Брюксел и на срещата на върха ще призове за нови компромиси.\r\nМей ще замине за Брюксел успокоена, че поне за още една година формално не може да срещне препятствия по пътя си като партиен лидер. В същото време европейските лидери ще са спокойни, че могат да имат доверие в нея.\r\n ", "date": "2018.12.13", "title": "Тереза Мей спечели вота, но спечели ли войната за Brexit?"}
{"url": "https://www.dnes.bg/politika/2018/12/13/skypa-taksimetrova-kompaniia-polzvat-15-ot-ministrite.396345", "text": "15 от министрите от кабинета \"Борисов 3\" използват кола и шофьор от Национална служба за охрана (НСО), съобщи Дарик, като цитира изготвена по тяхно искане справка от службата.\n\r\nВ началото на ноември финансовият министър Владислав Горанов нарече НСО \"скъпа таксиметрова компания\" и по този начин аргументира премахването на правото на омбудсмана Мая Манолова да пътува с кола на службата. \n\r\nВъпреки че законът за НСО дава възможност за отказ от това право, към края на ноември повечето от министрите се възползват от скъпоструващия транспорт, показва справката.\n\n\n\n\n\n\n\r\n                    \n                    \n                От нея става ясно още, че държавата осигурява охрана на един от българските депутати, заради заплаха за живота му, както и на още седем лица, свързани с националната ни сигурност.\n\r\nЗаконът за НСО дава право за използване на специализирани автомобили в мирно време за членовете на правителството, на Конституционния съд, заместник-председателите на Народното събрание, председателите на Върховния административен съд и Върховния касационен съд, омбудсмана и кмета на София. С поправка в преходните разпоредби на закона за държавния бюджет, 2019 г. това право се отнема от омбудсмана Мая Манолова.\n\r\nФинансовият министър Владислав Горанов обясни каква е целта на поправката, но не и защо обхваща само една институция. \n\r\n\"Когато тя е служба за охрана, тя има своите функции да защитава Конституцията и тези политици, които са застрашени. Но когато говорим за това да вози министри или да вози хора, които на практика нямат нужда от подобна услуга, това си е таксиметрова услуга\", коментира той.\n\r\n\"Предполагаме, че не е нужно омбудсманът да се пази от българските граждани\", обоснова промените Горанов и уточни, че самият той е съгласен и министрите да не ползват коли. \"Имаше един дебат в предното правителство и министрите не ползваха НСО. Те имат право да се откажат\", поясни той.\n\r\nИ въпреки че министър Горанов се е отказал от тази услуга, 15 от неговите колеги министри продължават да използват специализирания транспорт. \n\r\nПрез 2016 г. тогавашният, а и настоящ премиер Бойко Борисов обяви публично, че министрите му слизат от колите на НСО, а самите министри показаха за ден, че могат да ходят пеша между институциите.\r\n \r\nСправката на НСО показва, че Огнян Герджиков е единственият министър-председател, който не е използвал правото си на такъв автомобил след изтичане на мандата си, както предвижда законът. \n\r\nДоброволно от кола на НСО са се отказали председателят на Върховния административен съд Лозан Панов, още през лятото на миналата година, както и омбудсманът Мая Манолова, от началото на ноември.", "date": "2018.12.13", "title": "\"Скъпа таксиметрова компания\" ползват 15 от министрите "}
{"url": "https://www.dnes.bg/obshtestvo/2018/12/13/tvoeto-dete-no-rodeno-dalech-ot-teb-kakvo-e-da-si-osinovitel.396299", "text": "\n\r\nТе нямат очите на мама или нослето на татко. Не ги питат на кого от двамата си родители приличат повече. Но са също толкова обичани и чакани. Те са осиновени, почакали са малко повече да попаднат в точния за тях дом, а техните нови родители са чакали прекалено много, за да намерят своите обичани деца. Но това, което прави едно семейство истинско, не е общата кръв, а любовта в сърцето.\r\nИсторията на 21 такива семейства разказва журналистката Бела Чолакова в своята първа книга \"Осиновени истории\". Труд, пропит с много сълзи, болка и огромна радост, чиято премиера ще се състои на 15 декември в 10 часа в \"Перото\". Сред тях са Жени и Дидо, които чакат дванайсет години, за да станат родители, Диана – първата българка, официално осиновила дете от Азия; Росица, която едва на 40 среща близначката си, Петя и Ники, които приемат осиновеното дете като поверено им от Бог, Петя, намерила дъщеря си след трийсет и една години търсене, Деси, която едва на трийсет се осмелява да пита за истината, Деница и Марин, които преобръщат света, за да осиновят по-малката биологична сестра на голямата си дъщеря, Мира, която търси майка си и до днес, Поли и Николай, които преминават през най-голямата травма, за да стигнат до щастието, Дора, която учи как гневът може да бъде превърнат в благодарност.\n\r\n                    \n                    \n                Бела започва да се интересува от историите на осиновените преди 13 години. Не търси сензация, а просто добрият пример, защото в България към осиновяването често се подхожда с известна доза предразсъдъци.\r\n\"Осъзнах, че темата за осиновяването сякаш се пренебрегваше в медиите или се представяше негативно. - разказва авторката пред Dnes.bg - Малцина пишеха положително или отделяха достатъчно време, за да издирят и щастливите истории. Нормално е – скандалите продават повече. Но аз, като че ли, имам способността да виждам позитивното или съзнателно го търся, защото фокусирайки се върху него, самата аз се чувствам добре. Затова се заех с положителното говорене по темата, с разбиването на някои табута и с изясняване на въпроси защо се дискриминират осиновените и как това може да се промени\".\r\nНа Запад обществото е по-толерантно, законодателството е по-адекватно и на осиновяването се гледа като на съвсем естествен процес. Там, дори семейства, които имат свои биологични деца, са готови да приемат и дете от дом – защото знаят, че няма да се срещнат с негативно отношение и предразсъдъци.\r\n\"Там на осиновяването не се гледа като на резервен вариант, а като на възможност да дадеш добро бъдеще на още едно дете\", казва Бела.\r\nВ България процесът на осиновяване все още е по-труден и тромав. Както казва журналистът Скот Саймън, \"понякога е толкова болезнен, че те кара да крещиш, също като раждането\". Но промени в системата трябва да настъпят и след като децата са намерили своя нов дом, а семействата – мъничкото човече, на което да дарят цялата си любов.\r\n\"Надявам се книгата да бъде начин да се побутне обществото към по-толерантно отношение към осиновените и осиновителите (и към биологичните майки всъщност)\", категорична е Бела. Тя обяснява, че Българската асоциация \"Осиновени и осиновители\" от 15 години се бори за промяна на член 105 от Семейния кодекс, който не позволява на осиновените, дори и при навършване на пълнолетие, достъп до информация за техния произход, имат ли братя или сестри, защо са били оставени, какви наследствени болести носят.\r\nСледващият член 106 пък дава право на родителите да върнат осиновено дете, което може и да е живяло при тях години наред. Закони, които наложително трябва да бъдат променени. Но Бела обръща внимание и на още нещо: \"Опитах да покажа и трите страни в т.нар. \"триъгълник на осиновяването\" – защото често мислим за двете страни – осиновеният и осиновителите, но забравяме биологичните майки. Тази страна, като че ли, е най-пренебрегваната и най-охулваната.\r\nНе смятам, че е редно да съдим жени, които не познаваме, за трудните избори в собствения им живот. Категорично не разбирам решението им, но аз не съм на тяхно място, така че и не бих ги съдила. Затова съм показала и тази страна – истории на жени, родили още непълнолетни и принудени от обстоятелствата да оставят дете\".\r\n\r\n\"На пръв поглед разлика между любовта на биологичната майка и на осиновителката няма. Родителите, които осиновят не мислят за това всеки ден – просто възприемат детето си като свое и себе си като стандартни родители. - категорична е  Бела. - Даже някои от тях се обиждат да бъдат наричани \"осиновители\", защото искат да бъдат възприемани естествено просто като \"родители\", стигнали дотам по различен път. Има логика – на хората, заченали с инвитро, не им казват цял живот \"инвитро семейството\".\r\nУчените обаче откриват интересен феномен: \"Обичта на осиновителите се различава от тази на средностатистическите родители по това, че всъщност е много по-силна, по-жертвоготовна, по-отдаваща се\". Това може да се обясни с факта, че те са преминали през много повече трудности, за да стигнат до детето си и оценяват шанса, да го имат в живота си, много повече. \r\n\"Както е с много други неща в живота - понякога тези, които получаваме лесно, приемаме за даденост и често забравяме да сме благодарни за тях и да им се радваме\", допълва Бела.\r\nЗа осиновителите, процесът по това да се превърнат в родители, не се различава много от този, при биологичните семейства. Стресът, който идва при тях произлиза от това, че не знаят точно кога ще станат родители.\r\nПонякога времето, което имат за подготовка е много малко. Друг проблем, пред който са изправени е, че детето, което ще обичат, имат нанесена травма.\r\n\"Осиновените идват в семействата с т.нар. \"първична рана\". - обяснява Бела. - Поне така я нарича психоаналитичка Нанси Нютън Верие. Дори и да са осиновени още като бебета, се смята, че на подсъзнателно ниво, децата помнят своето изоставяне, както и че фактът, че са били отделени от майчиното тяло рано, създава в тях по-изострени нужди от близост и грижа. Но всъщност подобни травми се наблюдават и при недоносените, които са били изолирани в кувьоз или при деца, чиято майка не ги е гушкала достатъчно\".\r\nСпоред нея е важно родителите да минават курс за бъдещи осиновители и да участват в групи за взаимопомощ, за да се научат как за се справят с тази \"първична рана\" у децата си.\r\nОсиновяването не е \"шопинг\". Нито децата избират при кого ще отидат, нито родителите стоят пред огромни витрини и избират, кое хлапе ще бяга щастливо в дома им. За малчуганите се търси най-доброто и за това социалните правят преглед на досиетата на семействата и избират най-правилното за тях.\r\nНо ако погледнем малко по-романтично на въпроса, според някои родители, всеки избира подсъзнателно своето семейство, а детенцето, което те толкова години са чакали, е било изпратено на Земята точно за тях.\r\n\"Някои хора твърдят, че всеки избира и децата, и родителите си заради уроците, които има да усвои в този живот. - казва Бела. - Осиновители ми споделиха, че са убедени, че това дете е единственото възможно тяхно дете – то просто се е родило далеч от тях и те са минали през всички трудности само за да могат да стигнат до истинското си дете, което ги е чакало\".\r\nКнигата \"Осиновени истории\" е подходяща дори и за хора, които никога не са се докосвали до този свят. Тя е заредена с емоции – мъката, която осиновените изпитват, когато изберат истината за себе си, гнева и желанието за реванш, трудния \"избор\" на дете, но и за най-голямото щастие – да намериш семейство, да намериш дете. Да простиш, да си силен, да обичаш.\r\nА за Бела, тези 13 години, които прекарва в събирането на всички истории, могат да се определят като пречистване: \"Да влезеш в света на толкова много хора, да ги насърчиш да ти споделят най-големите си болки, но и най-силното си щастие е вид пречистване. Пречистваш се от свои собствени страхове и болки, разделяш се с предразсъдъци и грешни убеждения. Лечително е да станеш свидетел как други могат да превъзмогнат най-големите травми и да намерят хармония в себе си\".", "date": "2018.12.13", "title": "Твоето дете, но родено далеч от теб! Какво е да си осиновител? "}
{"url": "https://www.dnes.bg/obshtestvo/2018/12/13/pochinaliiat-v-stara-planina-lekar-v-aleksandrovska.396373", "text": "С покруса и дълбока печал узнахме за преждевременната, неочаквана и жестока смърт на нашия скъп колега и приятел д-р Марио Шкодров. В неделя (16 декември) той щеше да навърши 27 години, ако нелеп инцидент в планината не бе отнел живота му…\r\nТова написаха в страницата си във Facebook от съвета на младите лекари в УМБАЛ \"Александровска\".\n\n\r\nНовината за смъртта на туриста бе съобщена вчера, след като близо два дни 30 спасители с кучета издирваха мъжа.\r\nОстанал без родители, д-р Шкодров завършва образованието си в Медицински университет - София като стипендиант по програмата на ФПББ \"Готови за успех\" в подкрепа на отлични ученици и студенти, загубили единия или и двамата си родители.\r\n                    \n                    \n                Той е един от малкото лекари, които избират трудна специалност, каквато е спешната медицина, въпреки възможностите, които има като сирак и отличен студент. Много пъти участва доброволно и безвъзмездно в прегледите на възрастни хора от Северозападна България, организирани от Фондация \"Направи добро - Александровска\" и партньори.\r\nОт тази година младият лекар започна да специализира \"Спешна медицина\" и бе част от екипа на Спешното отделение в УМБАЛ \"Александровска\".\r\n\"Въпреки краткия му житейски и професионален път, ще запомним д-р Шкодров с неговата усмивка, с голямото му сърце, кураж и желание да откликва на всеки зов за помощ, винаги готов да се себераздава и да твори добро… Горди сме, че имахме честта да го познаваме! Поклон пред светлата му памет!\", пишат неговите колеги\r\n ", "date": "2018.12.13", "title": "Починалият в Стара планина – лекар в \"Александровска\""}
{"url": "https://www.dnes.bg/akoshtete-vqrvaite/2018/12/13/ianuari-favruari-kakvo-shte-vi-donese-2019-a.396342", "text": "Кой е вашият рожден месец? Днес споделяме кратка прогноза за това какво ще ви донесе 2019 година, според месеца, в който сте родени.\r\n\r\nАко това е вашият рожден месец, то вие имате перфектен баланс между ин и ян. Вие сте оригинални мислители и винаги се отличавате от останалите. Новата 2019-а ще бъде година на големи постижения и поводи за празнуване за вас, в областта на кариерното развитие, романтиката, както и семейните дела. Добре е да помислите върху вашите цели и изготвянето на план за действие. Определянето на приоритетите ще ви помогне да се движите напред през новата година. Също така, вашата целеустременост няма да позволи на когото и да е да ви дърпа назад.\r\n                    \n                    \n                \r\nЗа вас може да се каже, че сте емоционални, творчески настроени, с голямо въображение. Новата 2019-а ще бъде годината, в която ще се възползвате от всички посети семена на упоритата ви работа през 2018-а. Преследвайте и най-смелите си мечти и ги превърнете в реалност. Възможно е през 2019-а да смените работата си, за да се възползвате максимално от таланта и ресурсите си. В семеен план също ще се покажете като лидери.\r\n", "date": "2018.12.13", "title": "Януари, фавруари... Какво ще ви донесе 2019-а?"}
{"url": "https://www.dnes.bg/notifikacii/2018/12/13/zlatniiat-karatist-kristiian-publikata-mi-pomogna.396391", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНово спортно постижение за България. Кристиян Дойчев се завърна от европейския шампионат по карате киокушин, което се проведе във Варна, със златен медал. Младежът се изправи срещу Гмен Арамян от Русия и заслужено зае първо място на стълбицата. \n\r\nСпортистът получи още една награда - купа за техниката, която е показал по време на цялото състезание.\n\r\nТой завоюва победата след като съдиите отсъдиха равенство между двамата претенденти и дадоха двуминутно продължение, през което Кристиян показа страхотна техника и воля, които го изстреляха на първото място.\n\r\n\"Публиката ми помогна да събера сили и да се раздам на максимум. На предното европейско състезание загубих точно от него и се радвам, че сега на финала му го върнах\", обясни в \"България сутрин\" носителят на златния медал Кристиян Дойчев.\n                \n                \r\nПредспортистът обясни, че е много важно да си постоянен и тренира по 2 пъти, като всяка тренировка продължава около час и половина или два часа.\r\nТой беше категоричен, че за да има успех на състезанието, трябва и тренировките да протичат по същия начин.\n\r\n\"Получиха се две много сериозни първенства на изключително високо ниво. Смятам, че имаше доста добри състезатели\", заяви на финал шампионът.\n\r\n ", "date": "2018.12.13", "title": "Златният каратист Кристиян: Публиката ми помогна!"}
{"url": "https://www.dnes.bg/zvezdi/2018/12/13/bivshiiat-vokalist-na-blink-182-pravi-fantastichen-serial.396394", "text": "Том Делондж обяви, че ще прави свой научно-фантастичен сериал, вдъхновен от периода, в който е основал Blink-182. Той беше фронтмен и китарист на пънк-рок бандата от основавеното ѝ през 1992 г. до 2015 г.\r\nСериалът ще е адаптация на графичния му роман от 2016 г. - \"Strange Times\". Шоуто ще показва петима тийнейджъри скейтбордисти, които разгадават паранормални истории и мистерии, и затова са преследвани от агенти на правителството.\r\nМузикантът обясни пред Variety: \"Любовта ми към паранормалните явления и скейтбордът понякога може да бъде заменена само от любовта ми към обидния хумор. Сериалът ще комбинира всички тези неща в едно\".\r\nДелондж разкри, че ще бъдат проследени историите на \"група пропаднали скейтбордисти\" - това реално са били негови приятели от младежките години, от времето, в което е основал бандата, създала хита \"All The Small Things\". \r\n", "date": "2018.12.13", "title": "Бившият вокалист на Blink-182 прави фантастичен сериал"}
{"url": "https://www.dnes.bg/obshtestvo/2018/12/13/proizvoditelite-hliabyt-i-mesoto-poskypvat-sled-nova-godina.396379", "text": "С около 4-5% ще поскъпнат месните продукти след Нова година, заяви пред БНР Атанас Урджанов, председател на Асоциацията на месопреработвателите.\r\n\"15% от нашите производствени разходи са електроенергия. Няма как при предстоящото повишаване - от 80 лв. в момента ще стане 105 – 110 лв., след Нова година няма как да не поскъпнат\", посочи той.\r\nУрджанов подчерта, че и към момента в бранша се стремят да свият разходите. Все пак той се надява да няма фалити на фирми.\n\n\n\r\n\"За нас е важно да няма шокови и непредвидени поскъпвания. За нас това са непредвидени разходи. Очаква ни една тежка и непредвидима година, ако продължаваме по същия начин. То не е само тока, очакваме цената на газа, тол такси, винетки и какво ли още не\", каза Урджанов.\r\n                    \n                    \n                На този етап не е обсъждан протест на месопреработвателите.\r\n\"Чака ни изключително тежка година, пълна с предизвикателства\", каза от своя страна и Марияна Кукушева - председател на Националния браншови съюз на хлебарите и сладкарите.\r\nПроизводителите казват, че именно те ще усетят най-сериозния удар. 10% от стойността на всяка закуска и всеки хляб е електрическа енергия.\r\n\"При всички случаи, даже поглеждайки върху Бюджет 2019, където има заложена около 4% инфлация, става ясно, че стандартът на живот в България от гледна точка на цените ще продължи да гони европейските такива. Въпросът е ние да удържим като бизнес и да се опитваме да покачваме заплащането на работниците. Независимо, че хлебарите се превърнаха в защитена професия, желаещи да работят в бранша трудно се намират\", каза Кукушева.\r\nТя подчерта, че тази година цената на брашното се е повишила с 35%.\r\n\"Цената на енергията ще се отрази и при мелничарите и тези 35% към днешна дата очакваме да бъдат коригирани с посока нагоре от 1 януари\", обясни Кукушева.\r\nТя също се надява да няма фалити на бранша. По думите й едва ли ще има и протести.", "date": "2018.12.13", "title": "Производителите: Хлябът и месото поскъпват след Нова година"}
{"url": "https://www.dnes.bg/muzika/2018/12/13/green-day-otnovo-v-igrata-praviat-novi-pesni.396397", "text": "Green Day работят по нова музика. Фронтменът на пънк рок триото, Били Джо Армстронг, отговаряше на въпроси на фенове в Instagram и отбеляза: \"Сега пиша нови песни за Green Day\".\r\n \r\nПънкарите си бяха взели почивка, тъй като Били работеше по първия си албум с другата си банда - The Longshot. \r\n \r\nДебютния им албум, \"Love is for Losers\", излезе през април. Вокалистът е работил и с групите Pinhead Gunpowder, Foxboro Hot Tubs и The Network. \r\n \r\nНо сега той отново се е отдал на работа с Green Day. Последната песен, която те направиха, се появи на бял свят през 2016 г. - \"Revolution Radio\". \r\n \r\nМиналата година от бандата обявиха, че слагат край на 21-годишното си сътрудничество с мениджъра Пат Магнарала.\r\n \r\n", "date": "2018.12.13", "title": "Green Day отново в играта, правят нови песни"}
{"url": "https://www.dnes.bg/cars/2018/12/13/kolko-danyk-za-kolata-shte-platim-sofiiskiiat-onlain-kalkulator-gotov.396381", "text": "По поръчка на Столичната община, \"Информационно обслужване\" АД изработи електронен калкулатор, чрез който всеки собственик на моторно превозно средство в София може да изчисли какъв данък МПС ще дължи за 2019 г.\r\nНовата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата.\r\nВ калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г.\r\nДанните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон (за по-новите МПС-та) или в големия талон (за МПС-та, регистрирани по-отдавна):\r\n                    \n                    \n                - Под индекс В е записана годината на първа регистрация, по която се изчислява възрастта на колата.\n\r\n- Индекс P.2 e за мощността на автомобила в киловати.\n\r\n- Срещу индекс V.9 e записан екологичният стандарт на колата (от Евро 2 до Евро 6). При най-старите коли такъв екостандарт обикновено няма и срещу този индекс в документите на колата не пише нищо. \n\r\nВ момента калкулаторът може да бъде намерен на адрес: .\r\nТой ще бъде достъпен и на страницата на Столичната община, след като се влезе в раздел \"Справка за задължения и плащания\" - .\r\nЧрез калкулатора всеки собственик може да се ориентира какви стойности на данък МПС се получават за автомобила му.\r\nНа две от снимките е посочено къде в документите на колата са записани трите компонента, от които се формира данъкът. На третата е самият калкулатор.", "date": "2018.12.13", "title": "Колко данък за колата ще платим? Софийският онлайн калкулатор – готов!"}
{"url": "https://www.dnes.bg/sofia/2018/12/13/policeiski-sindikat-pita-kyde-sa-100-te-mln-otgore.396390", "text": "С писмо до МВР най-големият синдикат във ведомството даде срок до днес, в 11:45, в който да получи отговор как са изразходвани средства, които е можело да бъдат дадени за коледни бонуси, пише БТА.\n\r\nПредседателят на СФСМВР Валентин Попов настоява директорът на бюджетната дирекция да обясни защо за служителите на МВР са предвидени само 100 лева за бонус по празниците.\r\nСиндикатът смята, че сумата трябва да е минимум 385 лева.\r\nПопов припомня, че на среща при премиера в началото на годината са договорени 100 милиона лева отгоре и иска отговор за какво са похарчени парите. \r\n ", "date": "2018.12.13", "title": "Полицейски синдикат пита: Къде са 100-те млн. отгоре?"}
{"url": "https://www.dnes.bg/balkani/2018/12/13/devet-sa-jertvite-na-vlakovata-katastrofa-v-turciia.396405", "text": "Броят на жертвите на влаковата катастрофа в Турция продължава да расте, като по най-нови данни загиналите са нараснали на 9 души, съобщи турската частна телевизия НТВ, позовавайки се на министъра на транспорта Джахит Турхан.\n\r\nИнцидентът стана тази сутрин в окръг Анкара, Централна Турция, скоро след потеглянето на скоростния влак, когато машината се сблъска с локомотив, извършващ инспекция на релсовия път.\n\r\nТурхан уточни, че високоскоростният влак е потеглил от анкарската гара в 6:30 ч. (5:30 ч. българско време), а около шест минути по-късно се е блъснал челно в локомотива.\n\r\nПо последни данни са загинали общо девет души, като трима от тях са машинисти, а останалите шестима са пътници. Един от пътниците е издъхнал в болницата, каза още министърът.\n                    \n                    \n                \r\nВ лечебни заведения към момента са настанени 47 пътници на високоскоростния влак, добави Турхан и пожела на всичките бързо оздравяване.\n\r\nАнкарската прокуратура е започнала разследване по случая.\n\r\nМинистерството на транспорта и инфраструктурата съобщи по-рано днес, че локомотивът, извършващ контрол на релсите, не е трябвало да се намира на мястото на катастрофата. Възможно е проблемът да е резултат от сигнализационен или комуникационен проблем, посочва телевизията, цитирана от БТА.\r\n ", "date": "2018.12.13", "title": "Девет са жертвите на влаковата катастрофа в Турция"}
{"url": "https://www.dnes.bg/sofia/2018/12/13/obshtinari-se-karat-za-paveta-otkradnati-li-sa.396387", "text": "През вчерашния ден стана ясно, че 8000 тона павета са изчезнали в София. Сигнал за това подаде в прокуратурата общинският съветник - Иво Божков. Според него, паветата са изчезнали за десет години.\r\n\"Паветата трябва да се съхраняват в скалдовете на Столична община, нека да припомним, че тези павета са култура и историческо наследство, както жълтите павета, така и гранитните павета, ограбването й е чиста проба кражба\", заяви Иво Божков.\r\nСпоред подалите сигнала, ако наистина паветата са потънали някъде, щетите за Общината и софиянци са огромни.\r\n\"Проверка показа, че на депо има около 7200 тона павета на площадките на \"Софинвест\", обясни пък столичният кмет Йорданка Фандъкова пред Нова тв.\r\n                    \n                    \n                \"В момента тече проверка и се очаква тя да приключи в следващите дни. Резултатите от нея ще бъдат обявени и, ако е необходимо, изпратени и приложени към проверката на прокуратурата\", уточни кметът. \r\n\"Вече имам информация от предварителните доклади. Странно е избраното време за сезиране на прокуратурата, защото питането ми беше отправено още миналата година. Общинското дружество \"Софинвест\" има задачата да съхранява паветата, които се демонтират от част от улиците\", обясни тя.\r\nКметът на София коментира и ремонта на ул. \"Граф Игнатиев\", заради който заместник-кметът по транспорта Евгени Крусев подаде оставка и е с повдигнато обвинение.\r\n\"Г-н Крусев не е подменял подложките. Той е възложител. Като такъв той носи точно и ясно своята отговорност, това го осъзнава и всъщност оставката му беше част от тези действия, които, според мен, бяха абсолютно правилни. Трябва да е ясно всеки какво е свършил по редицата, защото, ако има някой, който е заигравал с доставчици, съм сигурна, че това в хода на проверката ще стане ясно\", коментира Фандъкова.\r\nПо думите й сега монтираните подложки на ул. \"Граф Игнатиев\" са от водещи производители и гаранциите за намаляване на шума и вибрациите са по-високи, отколкото са били предвидени. \r\nТя каза още, че цените на двата вида подложки са сходни, а по процедура се заплаща само това, което е вложено.\r\nКметът съобщи, че утре главният архитект и проектантът ще представят пред медиите избраното решение за ремонта и временните ограничители, за да може да бъде пуснат трамвая. \r\n\"Нека да видят хората и това, което ще се монтира от понеделник и това, което временно ще бъде монтирано. Отново ще бъдат положени гранитни елементи около трамвайните релси\", добави Фандъкова.\r\nПо отношение на мерките, които ще вземе общината за замърсяването на въздуха в София, Фандъкова обясни, че е подготвен и одобрен проект за промяна на инсталациите на 5000 домакинства и ще бъде внесен проект за подмяна на инсталацията на още 15 000 домакинства.\r\n\"Безвъзмездно хората ще получат нов вид отоплителна инсталация на газ, на ток, на парно или на пелети. Това са четирите вида, които са по –екологични\", настоя тя.", "date": "2018.12.13", "title": "Общинари се карат за... павета. Откраднати ли са?"}
{"url": "https://www.dnes.bg/temida/2018/12/13/ima-obvineni-za-smyrtta-na-jenata-v-tunel-echemishka.396404", "text": "Окръжната прокуратура в София привлече като обвиняеми 6 длъжностни лица от Агенция \"Пътна инфраструктура\" за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, при инцидента на 5 февруари 2017 г. в тунел \"Ечемишка\", съобщиха от Прокуратурата. \n\n\n\n\r\nДлъжностните лица, чиято наказателна отговорност е ангажирана са:\r\n- Л. Лазаров, в качеството му на Председател на Управителния съвет на АПИ и служител по транспорта;\r\n- И. Захариева, в качеството й на член на Управителния съвет на АПИ и служител по транспорта;\r\n- Д. Атанасов, в качеството му на член на Управителния съвет и Председател на УС на АПИ и служител по транспорта;\r\n- Г. Златев – директор на дирекция \"Поддържане на пътната инфраструктура\" в АПИ и служител по транспорта;\r\n- Н. Сачанска – началник отдел „Основен ремонт и поддържане“ в дирекция \"Поддържане на пътната инфраструктура\" в АПИ и служител по транспорта;\r\n- Г. Фучеджиев – старши експерт в отдел \"Основен ремонт\" на дирекция \"Поддържане на пътната инфраструктура\" в АПИ и служител по транспорта.\n                    \n                    \n                \r\nРазследването е установило следната фактическа обстановка:\r\nКогато автомобилът м. \"Ауди\" се е намирал на разстояние около 395 – 396 м. от началото на тунела в посока гр. Ботевград – гр. София, настъпва разрушаване на дясната надлъжна метална конструкция, върху която са окачени осветителните тела в тунела. То стартира с разрушаване на връзката между две съседни надлъжни греди. Надлъжната \"П\"-образна греда, разположена непосредствено зад разрушената връзка, заедно с монтираните върху нея осветителни тела падат върху пътната настилка. \n\r\nПоследвало е частично разрушаване на двете съседно разположени връзки, при което две \"П\"- образни греди, заедно с монтираните върху тях осветителни тела, увлечени от първата греда, също са паднали. Една от гредите е попаднала върху покрива на автомобила. Поради напречно транслационно преместване, в посока обратна на посоката на движение на автомобила, гредата е пробила дясната част на панорамното стъкло, проникнала е в автомобила и се е забила в тялото на Е. Михайлова. \n\r\nВодачът на МПС не е имал каквато и да е възможност да избегне произшествието – установено е, че опасната зона на автомобила в конкретния случай е била в размер на 36-37 м., а когато разрушаването е започнало, той се е намирал на 13 м. от мястото на удара с падналата греда. \n\r\nОт този удар пострадалата е получила съчетана тежка гръдна и коремна травма, с тежки увреждания на черния дроб, несъвместими с живота и остра кръвозагуба, довели до травматичен шок. Смъртта е настъпила в кратък времеви интервал след инцидента и предвид тежестта на уврежданията е била неизбежна.\n\r\nВ хода на разследването на Окръжна прокуратура – София е установено, че стоманената конструкция за окачване на осветителните тела е монтирана през 1984 г. и е пусната в експлоатация в началото на 1985 г. В периода от пускането в експлоатация, до инцидента на 05.02.2017 г. са били извършвани редица огледи – през 1999 г., през 2004 г., през 2008 г., през 2012 г., през 2015 г. и през 2016 г. При всички огледи, експертите са давали препоръки за подновяване на антикорозионната защита, но това нито веднъж не е било изпълнено. \n\r\nТехническата експертиза е посочила, че от 1996 г. стоманената конструкция на съоръжението е повредена и следва да се поднови, тъй като е подложена на активна корозия в изключително неблагоприятна среда /постоянна влага, вредни газове, прах и др./. От направения оглед на стоманената конструкция е установено, че корозията на елементите е неравномерна с характерните признаци на язвена /петниста/ корозия, т.е. проникване на голяма дълбочина в тесни зони, над 50%. \n\r\nПри извършеното изследване е установено, че след 2010 г. стоманената конструкция на съоръжението е станала потенциално опасна за експлоатация, а от 2015 г. конструкцията се е намирала в аварийно състояние. \n\r\nСпоред заключението на вещите лица основната причина за станалата авария на надлъжните стоманени греди, носещи осветителните тела, е липсата на нормална експлоатационна поддръжка на конструкцията и оставянето й без антикорозионна защита повече от 20 години.\n\r\nОт 2004 г. до настоящия момент от \"Автомагистрали\" ЕАД (дружеството, осъществяващо поддръжка на тунела по договор) до АПИ са изпратени множество писма, доклади, констативни протоколи и др. документи за тежкото състояние на осветителната уредба и носещата конструкция. По докладите и сигналите ръководството на АПИ не е предприело съответни действия.\n\r\nНа 7 август 2015 г. АПИ е сключила договор с \"Ферокс Къмпани\" ЕООД, на което е възложила извършването на оценка на текущото състояние на осветителните уредби на тунел \"Ечемишка\" и др. тунели. В изпълнение на този договор \"Ферокс къмпани\" ЕООД, на 4 януари 2016 г. изпраща доклад до АПИ, в който е посочено, че \"осветителните тела падат върху платното, че конструкцията е със сериозна пробивна корозия на много места и самоволно падат парчета върху пътното платно и движещите се автомобили, че положението в \"Ечемишка\" е най-зле, като там инсталацията може да се определи като ОПАСНА!\". \n\r\nВ този доклад е отправена препоръка за подмяна на конструкцията и осветителните тела в тунела.\n\r\nС решение от 20.01.2016 г. Управителният съвет на АПИ е приел доклада за извършения одит на функционалното и енергетично обследване на осветителните системи на тунелите, изготвен от \"Ферокс Къмпани\" ЕООД, но не са предприети каквито и да е действия за ремонт на осветителната система на тунела.\n\r\nТака Д. Атанасов, Лазар Лазаров и И. Захариева, като членове на УС на АПИ са нарушили правилата за експлоатация на пътното съоръжение и не са изпълнили нормативно установените си задължения и тези произтичащи от характера на работата.", "date": "2018.12.13", "title": "Има обвинени за смъртта на жената в тунел \"Ечемишка\""}
{"url": "https://www.dnes.bg/cars/2018/12/13/17-dekemvri-nablijava-e-vinetkite-v-prodajba.396382", "text": "От 17 декември започва продажбата на електронни винетки. Те ще могат да бъдат купени на сайта на bgtoll.bg, който към момента не функционира. Винетки ще се продават и през мобилно приложение.\r\nЦената им ще бъде абсолютно същата като на винетните стикери, увери експертът към Агенция \"Пътна инфраструктура\" проф. Олег Асенов.\r\n\"Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става чрез дебитна и кредитна карта, както и с карта за гориво. Шофьорите ще могат да купят електронна винетка и от пунктовете за продажба, разположени в търговските обекти\", обясни още той пред БНТ.\r\n                    \n                    \n                Нарушителите ще бъдат засичани чрез регистрационния номер на автомобила от камерите разположени по пътната мрежа, както и мобилните екипи на тол контрола.\n\n\n\r\nВодачите без винетка ще имат възможност да платят компенсаторна такса още на място. Нейният размер в момента е качен за обществено обсъждане - за леки автомобили 70 лв., за автомобили от 3.5 т. до 12 т. - 125 лв. и за тежкотоварни превозни средства над 12 т. таксата е 175 лв.\r\n\"След заплащане на компенсаторната такса пътуването ще може да продължи без закупена винетка до края на астрономическия ден, но на следващия отново ще е налице нарушение, ако водачът не се е сдобил с такава\", обасни още проф. Асенов.\r\nТой подчерта, че при отказ да се заплати компенсаторната такса на място се счита отказ от признаване на нарушението и в този случай талонът на автомобила ще бъде отнет.\r\nВъвежда се и нова винетка-уикенд, която ще бъде само за леките автомобили. Цената и е 10 лв. Тя ще бъде валидна от 12:00 ч. в петък до 23:59 ч. в неделя.\r\n\"Въвеждането на уикенд винетката е продиктувано от засиления обществен интерес към създаването на подобна опция\", обясни още проф. Олег Асенов.\r\nОт 16 август догодина пък се въвежда и тол-такса за изминато разстояние на тежкотоварни автомобили над 3.5 т. ", "date": "2018.12.13", "title": "17 декември наближава... е-винетките в продажба"}
{"url": "https://www.dnes.bg/izlojbi/2018/12/13/apoloniia-pontiiska-po-stypkite-na-arheolozite-otvaria-vrati-v-sofiia.396407", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзложба \"Аполония Понтийска - по стъпките на археолозите\" в Историческия музей на София ще представи експонати, открити на остров \"Свети Кирик\". Изложбата ще може да бъде видяна до 10 март 2019 г. Тази вечер в шест часа е официалното откриване, съобщава \n\r\nРазкопките започват през 1904 г. от френски дипломат. Той открива различни предмети на остров \"Кирик\" в Созопол и ги отнася в своята страна, където те стават част от колекцията на Лувъра. Години наред неговата дейност се продължава от български археолози.\r\n\"Експозицията е посветена на труда на археолозите, работили в изследване на \"Аполония Понтийска\". Представени са материали от създаването на гръцката колония до Римската епоха\", сподели ръководителят на разкопките доц. д-р Кристина Панайотова.\r\n ", "date": "2018.12.13", "title": "\"Аполония Понтийска – по стъпките на археолозите\" отваря врати в София "}
{"url": "https://www.dnes.bg/akoshtete-vqrvaite/2018/12/13/facebook-razvalia-vryzkata-vi-eto-4-znaka-za-tova.396398", "text": "Хората са имали връзки много преди социалните мрежи да съществуват. И тогава е имало спорове, раздели, ревност, разбити сърца, прекалено високи очаквания, обиди и т.н. \r\nНо е доказано, че с разрастването на социалните мрежи, любовните връзки можа да станат още по-трудни за поддържане. \r\nЕто и как Facebook може да провали отношенията ви с любимия/любимата. \r\n\r\nАко прекарвате прекалено много време в тази социална мрежа, партньорът може да започне да ревнува. Ще се чуди дали не флиртувате с някого там, дали постовете във Facebook не са ви по-интересни и ценни, отколкото времето с половинката.\r\n \r\n\r\nНе бива да споделяте прекалено лични неща в мрежата. Снимки от празненства и екскурзии с гаджето не са проблем. Но не пишете статуси, с които разкривате какви проблеми имате двамата във връзката и защо се карате. Това е клюкарстване, а и едва ли трябва такова нещо да се разбира от хора, които са ви само познати. Това са си ваши лични проблеми и разговори.\r\n \r\n", "date": "2018.12.13", "title": "Facebook разваля връзката ви? Ето 4 знака за това"}
{"url": "https://www.dnes.bg/rusia/2018/12/13/rusiia-izgoni-slovashki-voenen-atashe-reciprochna-miarka.396409", "text": "Русия обяви за персона нон грата военен аташе от посолството на Словакия в Москва и му даде два дни да напусне страната, съобщи руското външно министерство, предаде Ройтерс, цитирайки агенция РИА Новости. \r\nМярката е предприета в отговор на решението на Словакия от 22 ноември да изгони руски дипломат, което Москва определи като неприятелски акт.\r\nСловакия съобщи в началото на декември, че е изгонила руския дипломат след получена информация от военното разузнаване, която показвала, че той се е занимавал с шпионска дейност в страната, която е член на НАТО и на ЕС.\r\nГоворителката на руското външно министерство Мария Захарова каза, че съответната нота за словашкия дипломат е била връчена на посланика на Словакия в Москва на 11 декември, предаде ТАСС, цитирана от БТА.\r\n ", "date": "2018.12.13", "title": "Русия изгони словашки военен аташе – реципрочна мярка"}
{"url": "https://www.dnes.bg/temida/2018/12/13/konfiskaciia-po-20-dela-za-22-mln-leva-pod-vypros.396420", "text": "За да не изгуби държавата дела за конфискация на незаконно придобито имущество, депутатите спешно обсъждат законодателни поправки. Става дума за над 20 дела за повече от 22 млн. лв., а причината е тълкувателно решение на Върховния касационен съд.\r\nСпоред решението конфискацията зависи от наказателното дело и ако то се прекрати, тя също се прекратява. Първото дело било прекратено на първа инстанция едва два дни след решението на съда, стана ясно на заседанието на Комисията за борба с корупцията в парламента. То е за имуществото на бившия депутат от ДПС Христо Бисеров – за почти 2 млн. лева.\n\r\n\"Ние, разбира се, ще обжалваме, за да дадем възможност на законодателния процес да преустанови това незаконосъобразно тълкуване на закона\", каза шефът на антикорупционната комисия (КПКОНПИ) Пламен Георгиев в отговор на въпрос на Dnes.bg.\n\n\n\r\n                    \n                    \n                Той обясни още, че е изключително важно колко бързо ще протече законодателната инициатива. \"Ако законът се измени преди влизане в сила на което и да е дело, по подразбиране става ясно, че нямаме прекратени дела. Важно е и колко бързо ще реагира президентът. Ако наложи вето, тогава цифрата на прекратените дела и броят им ще нарасне значително\", коментира Георгиев.\n\r\nВчера поправките, които изрично посочват, че прекратяването на наказателно дело не спира процедурата по конфискация, бяха приети на първо четене от правната комисия по предложение на шефа й Данаил Кирилов.\n\r\nДнес депутатите от антикорупционната комисия също ги подкрепиха с 6 гласа „за“, един „против“ и двама, които се въздържаха. Червеният депутат Милко Недялков обясни, че не е против гражданската конфискация, а против закона, който според него няма да реши проблема с корупцията.\n\r\n„Гражданската конфискация е сред много силните и резултатни механизми за противодействие на организираната престъпност и е в държавен интерес тя за бъде защитена в максимална степен“, каза председателят на комисията Борис Ячев преди гласуването.\n\r\nДебатите в пленарна зала на първо четене са планирани за утре. ", "date": "2018.12.13", "title": "Конфискация по 20 дела за 22 млн. лева – под въпрос!?"}
{"url": "https://www.dnes.bg/notifikacii/2018/12/13/obvineniia-za-ruski-biatlonisti-za-doping-v-avstriia.396442", "text": "Австрийските власти повдигнаха обвинения срещу представители на руския национален отбор по биатлон за нарушаване на антидопинговите правила по време на Световното първенство през миналата година в Хохфилцен.\r\nОт полицията посетиха лагера на \"Сборная\" в Хохфилцен преди стартовете за Световната купа в курорта от днес до неделя и им връчиха списък със заподозрените, в който попадат олимпийският шампион от Сочи 2014 Антон Шипулин, Евгений Гараничев и Александър Логинов, Алексей Волков, Ирина Старих, бившият старши треньор на националния отбор Александър Касперович, лекарите и масажистите Артьом Кринцилов, Александър Селявкин, Евгений Шутов и Дмитрий Топичканов.\r\nВсички обвинени са призовани да дадат обяснения по-късно днес.\r\n                \n                На световното първенство по биатлон през миналата година руската мъжка щафета на 4 по 7,5 километра в състав Волков, Максим Цветков, Антон Бабиков и Шипулин спечели златните медали.\r\nШипулин, Логинов, Олга Подчуфарова и Татяна Акимова пък взеха бронз в смесената щафета.\r\n/БТА/", "date": "2018.12.13", "title": "Обвинения за руски биатлонисти за допинг в Австрия "}
{"url": "https://www.dnes.bg/hiphop/2018/12/13/jlych-i-gena-byrzi-rimi-silni-dumi-i-dobra-muzika.396412", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТе са Марио Стоянов и Евгени Енчев. По-познати са на широката публика като Жлъч и Гена - две момчета, които сами пишат музиката и текстовете си, а освен това се продуцират и сами.\r\nБързите ритми и силните послания на творчеството им озвучава някои от най-обичаните барове на България, а самите музиканти изкарват парите си от концерти и участия пред своите почитатели.\r\nПрез последните няколко години успешно заемат нишата на алтернативната сцена с албума \"Прилив\".\r\nСподелят, че и в България може да се печели от продажбата на дискове, стига феновете ти да са верни.\r\n\"Когато нещата се повтарят прекалено много, с цел да се \"издои\" някаква формула, ние гледаме да правим обратното на това. Не искаме да звучим като някакви донкихоти. Просто поставяме на първо място съдържанието в нашите песни\", обясни Жлъч пред .\r\n                    \n                    \n                Според Евгени Енчев - Гена последните 1-2 години двамата се опитват да правят нещо различно и забележимо от почитателите на хип-хопа.\r\n\"Няма седмица, в която да не правим нещо ново. При мен нещата с бийтовете са по-различни - сядам в студиото и каквото ми е настроението, това правя. Правим 5-10 различни инструментала и всеки започва да пише това, каквото му хрумва и харесва. Ако човек наистина харесва това, което слуша, хората са готови да дадат много пари\", допълни рапърът.\r\nДвамата ще са част от Новогодишното парти в Терминал 1.\n\r\n ", "date": "2018.12.13", "title": "Жлъч и Гена: Бързи рими, силни думи и добра музика"}
{"url": "https://www.dnes.bg/obshtestvo/2018/12/13/sreshtu-bednostta-minimalna-zaplata-650-lv-ama-prez-2021-g.396436", "text": "Минималната работна заплата да стане 650 лева през 2021 г., а средната - 1500 лева. Това предвижда План на Национална стратегия за намаляване на бедността.\n\r\nДокументът е публикуван на интернет-страницата на Министерството на труда и социалната политика за обществено обсъждане. Целта му е броят на хората, живеещи в риск от бедност у нас, да намалява.\r\n\"Полагане основите на доближаване стандарта на живот в България до  средния за Европейския съюз чрез осигуряване на устойчива пълноценна  заетост и повишаване доходите на гражданите\", е записано в плана.\n\r\nБългария е сред държавите, в които рискът от бедност за населението е  над средното равнище за Европейския съюз. По последни данни за 2017 г.  равнището на бедност у нас е малко над 23%.\r\n                    \n                    \n                За преодоляване на негативните социално-икономически явления и  тенденции се предвиждат политики по ускоряване на прехода от  икономическа неактивност и безработица към заетост, приоритетно от  най-слабо развитите райони, както и намаляване на несъответствието между търсена  и предлагана работна сила.\r\nЩе се работи и за повишаване на трудовите доходи и редуциране  на неформалното заплащане на труда. Сред мерките са борба с бедността и социалното  изключване, подобряване адекватността на системите за социална закрила, осигуряване на добри условия на труд.\r\nСпоред документа ситуацията на пазара на труда у нас устойчиво се подобрява.\r\nЗа повишаване на заетостта и ограничаване на безработицата през периода до 2021 г. ще се интегрират безработните и неактивните хора в трудоспособна възраст, както и ще се обучават безработните според потребностите на пазара на труда.\r\nТака например за 2021 г. е заложено младежката безработица да е 7% при 9.5% за второто тримесечие на 2017 г.", "date": "2018.12.13", "title": "Срещу бедността: Минимална заплата 650 лв., ама през 2021 г."}
{"url": "https://www.dnes.bg/temida/2018/12/13/imat-li-bankova-smetka-za-1-mlrd-v-shveicariia-sem-banevi.396446", "text": "Спецпрокуратурата все още не е получила информация от Швейцария дали са запорирани банковите сметки на Николай и Евгения Баневи, стана ясно на делото, на което се решава дали семейството да излезе на свобода, пише \".\n\n\n\r\nМолбата за правна помощ била изпратена до Швейцария на 5-ти ноември, но от там отговор няма. За първи път в справка на националата полиция от 2011 г. се споменавало, че Николай Банев е притежавал към 2006 г. в швейцарска банка 595 мл. евро. Тази справка е приложена в том 9 по делото. \r\n\"Когато от Швейцария дойде информация, че аз притежавам такава сума, го заявете публично, а аз ще си посипя главата, в ареста има достатъчно с какво\", каза пред съда Николай Банев.\r\n                    \n                    \n                По този начин той се опита да опровергае зам.-главния прокурор Иван Гешев, който в свое интервю в края на миналата седмица съобщи за банковата сметка. \r\n\"Знаете ли какво значи да има близо 600 млн. евро в сметка? Не е възможно за тези години тя да остане толкова, а би следвало да нарасне поне с още 200 млн. евро\", добави той и обясни, че ако има такива пари е щял да бъде проверяван от много международни институции.\r\nОт изявлението на Банев пред съда стана ясно, че той имал възможност в килията да проследи и телевизионното интервюто на лидера на КНСБ Пламен Димитров от началото на тази седмица, в което синдикалистът говори за отношението на бизнесмена към работниците му.\r\n\"По моя инициатива бяха дадени над 70 апартамента на работници преди скока на данъчните оценки. Те буквално им бяха подарени за сумите от 3000 - 4000 лева\", каза Банев. \r\nБизнесменът спомена и че условията в затвора били ужасни. Разговаряли с адвокатите си през стъкло, а телефонната слушалка, чрез която се чуват постоянно се повреждала. \r\nЕвгения Банева пък отново поиска да бъде пусната на свобода, за да се грижи за децата си. В момента трите им деца отново били поверени на съседа им във Франция, тъй като майката на Банев - Мария - се върнала от Ница, за да бъде обвинена от спецпрокуратутрата. Тя получи обвинение за участие в организираната престъпна група вчера.\r\nВ своята пледоария прокуратурата изброи много свидетели, които са работили в \"Полимери\" и другите предприятия на Баневи и разказвали как са разкоствали предприятията.\r\nМеждувременно по случая се изказа и майката на Евгения Банева: \"Пред българския народ Баневи са най-големите престъпници. Вярвайте, на моменти се питам: Аз човек ли родих, или сатана?\", зачуди се Мария Генчева.\r\n\"Аз не казвам, че те са невинни. Някой да чу такова нещо? Но има съд, който съд ще се произнесе\", уточни тя.\r\nПо думите ѝ върху Евгения и Николай Баневи се упражнява репресия и вероятно са най-репресираното семейство.", "date": "2018.12.13", "title": "Имат ли банкова сметка за 1 млрд. в Швейцария сем. Баневи?"}
{"url": "https://www.dnes.bg/stranata/2018/12/13/nim-pokazva-sykrovishtata-ot-krepostta-na-kaliakra.396432", "text": "\n\r\nБогата археологическа година изпраща Националният исторически музей. Тя ще бъде закрита с голяма изложба за обекти, съкровища и проучватели през 2018 г.\r\nИзложбата за първи път ще покаже част от стотиците златни и сребърни монети и накити от средновековното съкровище от крепостта Калиакра, открити през лятото.\n\r\nПред БНР проф. д-р Иван Христов – зам.-директор на НИМ и куратор на изложбата, съобщи, че гостите на музея ще могат да видят над 400 подбрани експонати.\r\nИзложбата ще бъде изложена в НИМ до 13 януари.", "date": "2018.12.13", "title": "НИМ показва съкровищата от крепостта на Калиакра"}
{"url": "https://www.dnes.bg/politika/2018/12/13/poduta-ninova-v-pirogov-operiraha-abces.396450", "text": "Оперираха абсцес на лицето на Корнелия Нинова в \"Пирогов\".\r\nХирургическата намеса е приключила и лидерката на БСП се е прибрала в дома си, отказала е да остане в болницата.\r\nОще вчера лицето на Нинова било подуто и доста я боляло, разказаха от екипа й пред \"\".\r\nВсички решили, че проблемът е дерматологичен и тя не обърнала особено внимание.\r\nПрез нощта обаче болките се засилили и на сутринта тя потърсила спешна помощ в \"Пирогов\".", "date": "2018.12.13", "title": "Подута Нинова в \"Пирогов\", оперираха... абцес"}
{"url": "https://www.dnes.bg/obshtestvo/2018/12/13/emiliia-svetla-galia-slavka-12-rodni-romki-bulki-v-kipyr-za-pari.396426", "text": "Схема за сключване на бракове между българки и мъже от Кипър, Шри Ланка, Индия, Пакистан, Бангладеш разследват в Рила.\r\n12 жени от ромската махала станали булки в Кипър срещу заплащане, но сега искат да се разведат, защото социалните разбрали и им спрели помощите.\r\nЕмилия е една от жените, сключили брак с чужденец. Мислила, че е за кратко, а сделката ще ѝ помогне да си гледа четирите деца в махалата. Твърди, че е взела 600 евро.\r\n\"Той изглеждаше младо момче, требваше му за виза, не знам те си знаят там, да може да излизат навънка, каза, че е такъв брак за 3 месеца и той сам се анулира\", разказва Емилия перипетиите си пред bTV.\r\nЕмилия не знае името на мъжа, с когото са семейство на хартия повече от година.\r\n                    \n                    \n                Светла пък контактува с нейния по интернет. У нас тя си има мъж и семейство. Твърди, че отишла в Кипър по оферта за работа, но я затворили в къща.\r\nСлед половин месец се оказала булка. Казва, че през тези 15 дни не са я тормозили, а са я хранили и са ѝ купували цигари. Тя получила 250 евро и разбрала, че е на загуба като ѝ спрели детските.\r\n\"Те казват сума между 500 и 1000 лева, като седнем в частен разговор, сумата е доста по-голяма\", коментира кметът на община Рила Георги Кабзималски.\r\nЕмилия, Светла, Галя, Славка... общо 12. Всяка е с различен разказ.\r\nОбщината е наела адвокат за разтрогване на браковете на 6 от жените, чиито деца посещават редовно училище. Останалите трябва да се оправят сами. Кои са посредниците и още в какви схеми са замесени имената на ромките от Рила, ще установява разследване.\r\nМеждувременно за една от булките е установено, че е сключила два брака в Кипър, тя се признала за виновна и е наказана с глоба от 1000 лв.", "date": "2018.12.13", "title": "Емилия, Светла, Галя, Славка... 12 родни ромки – булки в Кипър. За пари!"}
{"url": "https://www.dnes.bg/stranata/2018/12/13/helpbook-hrani-s-iztekyl-srok-stari-kamioni-za-smet.396434", "text": "Шумът в околната среда засяга огромен брой хора както физически, така и психически. Смущава съня, почивката, ученето и общуването. Потребител от платформата на нееднократно сигнализира за проблем, свързан със сметоизвозващите камиони в района на столичния квартал \"Младост\" 3.\r\nЗаради прекалено ранните часове, в които се събират боклуците, невъзможността за почивка на жителите е еженощна. Всяка сутрин преди 7 часа с неистов грохот минават амортизирани и грохнали машини, които тероризират звуково обитателите на квартала. Явно  във време за почивка. Вероятно най-удачният вариант за извършване на тази дейност е нощно време, но трябва ли това да е придружено с продължително тряскане, блъскане и скърцане?\r\n                    \n                    \n                Според действащия закон се забранява създаването на шум, който нарушава обществения ред или спокойствието на гражданите на обществени места в периода от 22.00 до 08.00 часа. Авторът на сигнала моли Софийска община за съдействие и разрешаване на проблема.\n\r\nКъм същата община и в частност лично към кмета на София Йорданка Фандъкова се обръща друг наш потребител като отправя покана към нея да се запознае отблизо с От снимката е видно, че преминаването през него на коли, велосипедисти или пешеходци е изключително опасно, тъй като липсват всякакви парапети или ограничителни мантинели. \n\r\nПолучихме и пореден притеснителен сигнал, отправен към Българска агенция по безопасност на храните (БАБХ), в който се твърди, че в известна верига хипермаркети . В конкретния случай това е извара, произвеждана от самата търговска верига, която продължава да стои на щанда 13 дни след изтичане на срока на годност, което се доказва от приложената снимка. Потребителят се оплаква, че нееднократно е попадал на различни видове хранителни продукти също с изтекъл срок на годност.\r\nВ предишния обзор ви запознахме с проблем в клон от същата търговска верига, който касае начина на приготвяне, съхранението и хигиената при приготвянето на храна и предлагането й. До колко здравето на клиентите е приоритет на въпросните хипермаркети?\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в  Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.12.13", "title": "Helpbook: Храни с изтекъл срок, стари камиони за смет"}
{"url": "https://www.dnes.bg/akoshtete-vqrvaite/2018/12/13/imate-losh-dyh-eto-5-te-prichini-za-tova.396396", "text": "След поемане на пикантни ястия или пиянска нощ е нормално да имате лош дъх. Но ако това се получава и преди да сте хапнали или веднага след измиването на зъбите, може да има и други причини за появата на лош дъх. Ето кои са те. \r\n\r\nВсеки знае, че водата е много полезна - за доброто храносмилане, за чиста и блестяща кожа, за по-лесно концентриране и т.н. Но да сте добре хидратирани е едно от важните условия, за да имате свеж дъх. \"Дехидратацията може да причини лош дъх, тъй като бактериите, живеещи в устата, се увеличават, когато устата пресъхне\", казва д-р Харолд Кетз, зъболекар, пред британския Cosmopolitan. Дехидратацията намалява отделянето на слюнки, а слюнките борят бактериите в устата. Дехидратацията може да бъде причинена не само от недостатъчно пиене на вода, а и от плачене, болести, пиене на алкохол, потене и т.н. - в такива случаи трябва да пиете още повече вода.\r\n \r\n\r\nПостенето, диетата или просто редовното пропускане на хранене, защото сте заети, има негативен ефект върху дъха. Това отново предизвиква по-малко отделяне на слюнка. Небцето и езикът привличат още повече бактерии и резултатът е лош дъх.\r\n \r\n", "date": "2018.12.13", "title": "Имате лош дъх? Ето 5-те причини за това"}
