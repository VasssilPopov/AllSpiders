{"url": "https://www.dnes.bg/politika/2018/09/24/bylgariia-i-sasht-imat-da-obsyjdat-dosta-temi-smiata-evropeist.388712", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Премиерът Бойко Борисов и американският държавен глава Доналд Тръмп заедно на форум за борба с наркотиците. Двамата се срещнаха в Ню Йорк, където българският премиер участва в срещата на високо равнище \"Глобален призив за действие за справяне с проблема с наркотиците\", организирана по инициатива на Тръмп.\n\r\nДнешното събитието е част от програмата на 73-та сесия на Общото събрание на ООН.\n\r\n\"България и САЩ имат доста теми, по които могат да си говорят. Може би едни от тях са сигурността и Западните Балкани. Това са взаимни приоритети\", категоричен е европеистът Вихър Георгиев.\n\r\nЕкспертът коментира и събитията около Brexit.\n                    \n                    \n                \r\n\"Имаме сигнали за нови избори във Великобритания през ноември. Лейбъристите мислят дали да не предизвикат бързи предсрочни избори, за да яхнат вълната на недоволството във Великобритания. През последните дни правителството на Великобритания започнаха да публикуват най-различни статии относно изхода на държавата от ЕС. Властите се опитват да предупредят гражданите какво предстои\", коментира още Георгиев в \"Денят ON AIR\".\n\r\nСпоред него Великобритания иска да ползва всички облаги на вътрешния пазар на ЕС, но да не плаща никакви такси.\n\r\n\"Тереза Мей прекрасно знае какви са вариантите за Brexit - единият е \"твърд Brexit\", другият е \"по-мекият\" вариант. Този проблем обаче е доста сложен, защото дори в самата управляваща партия не знаят какво искат. Мей прие един пост, който е много неудобен в момента, но все пак тя успява да лавира горе долу между мненията в партията\", допълни европеистът пред \r\n ", "date": "2018.09.24", "title": "България и САЩ имат да обсъждат доста теми, смята европеист"}
{"url": "https://www.dnes.bg/stranata/2018/09/24/chast-ot-fasadata-na-mola-v-blagoevgrad-padna-ot-viatyra.388706", "text": "Падна предната и част от страничната стъклена фасада на мол \"Largo\" в Благоевград, на място има пожарна и линейка, предаде \"Фокус\".\r\nПо чудо няма пострадил. По това време много деца си играели отпред,  други пък са седяли в кафето до централния вход, но за щастие никой не е  пострадал. Целият площад е отцепен от полиция.\r\n\"Чухме някакво пропукване и докато погледнем нагоре, всичко се срути зад гърба ни\", казаха младежи, цитирани от \"\r\nНа място пристигна и областният управител Бисер Михайлов, за да координира акцията по обезопасяване на района.\r\nСградата е бившият градски универсален магазин, който преди няколко години бе основно ремонтиран и превърнат в мол.\r\nНанесени са сериозни материални щети на прилежащи заведения. Заради бурния вятър в града продължават сигналите за паднали дървета. \r\n\r\n \r\n ", "date": "2018.09.24", "title": "Част от фасадата на мола в Благоевград падна от вятъра"}
{"url": "https://www.dnes.bg/world/2018/09/24/ks-na-moldova-otstrani-vremenno-prezidenta.388703", "text": "Конституционният съд на Молдова временно отстрани днес от длъжност президента Игор Додон заради отказа му да одобри кандидати за министри, предадоха Асошиейтед прес и ДПА.\r\nРешението бе взето, след като Додон заяви, че няма да одобри предложени от премиера Павел Филип кандидатури за здравното и земеделското министерство, защото нямат нужната квалификация.\r\nС временното отстраняване от длъжност на президента правомощията му се поемат от председателя на парламента, който може да одобри номинациите на двамата министри.\r\nМолбата за временно отстраняване от длъжност на Додон бе внесена в съда миналата седмица от Демократическата партия на Молдова на премиера Филип. \r\n                    \n                    \n                \"Правителството има нужда от министри и не можем да допуснем институционално блокиране\", заяви един от внеслите молбата депутати.\r\nПроруски настроеният Додон често влиза в спорове с управляващата коалиция, която се стреми към по-тесни връзки с ЕС и САЩ, отбелязва АП.\r\nТова е четвъртият път, когато правомощията на Додон са временно замразени заради откази да одобри предложени от правителството кандидати за министри или да подпише приети от парламента закони. (БТА)\r\n ", "date": "2018.09.24", "title": "КС на Молдова отстрани временно президента"}
{"url": "https://www.dnes.bg/notifikacii/2018/09/24/trymp-obeshta-vtora-sreshta-s-kim-chen-un-dosta-skoro.388704", "text": "Президентът на САЩ Доналд Тръмп обеща днес да се срещне отново със севернокорейския лидер Ким Чен Ун \"доста скоро\", предадоха световните агенции.\r\nИсторическата първа среща между Тръмп и Ким се проведе на 12 юни в Сингапур. Дотогава американски президент и севернокорейски лидер не се бяха срещали.\n\n\r\n\"Имам усещането, че имаме втора среща на върха доста скоро\", заяви днес Тръмп в кулоарите на 73-ата годишна сесия на Общото събрание на ООН в Ню Йорк. Той похвали \"огромния напредък\", постигнат според него по въпроса за закриването на севернокорейската ядрена програма.\r\nПо-късно днес американският президент ще се срещне в Ню Йорк с южнокорейския си колега Мун Дже Ин. Очаква се Мун да запознае Тръмп с най-новото предложение на Северна Корея да се откаже от ядрената си програма.\r\n                \n                Южнокорейският президент посети Северна Корея от 18 до 20 септември. Според Мун Ким му е казал, че иска нова среща с Тръмп.\r\nЗасега не са известни конкретни подробности кога и как Северна Корея ще закрие ядрената си програма, отбелязва ДПА.\r\n(БТА)", "date": "2018.09.24", "title": "Тръмп обеща втора среща с Ким Чен Ун \"доста скоро\""}
{"url": "https://www.dnes.bg/sofia/2018/09/24/stolichni-kvartali-ostavat-bez-voda-utre.388705", "text": "\"Софийска вода” временно ще прекъсне водоснабдяването в някои части на столицата утре, 25 септември, съобщиха от водното дружество.\r\nВъв връзка с изграждане на ново сградно водопроводно отклонение на ул. „Любляна“, кв. „Овча купел“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на:\r\nпо ул. „Любляна“ от ул. „Народен герой“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Загребска “.\r\n                    \n                    \n                Във връзка с изграждане на ново сградно водопроводно отклонение на ул. \"Иванянско шосе“, вилна зона „Иваняне“, вилна зона „Бели брег“ се налага спиране на водоподаването от 10:00 до 22:00 часа на клиентите на „Софийска вода”, живеещи в района ул. „Иванянско шосе“ - от ул. „София“ до ул. „Стефан Стамболов“, по ул. „Стефан Стамболов“ - от жп прелеза до Завод за минерална вода „Банкя“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Иванянско шосе“ и ъгъла с ул. „Стефан Стамболов“.\r\nПоради подмяна на сградно водопроводно отклонение на ул. „2-ра“, кв. „Враждебна“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. 1, ул. 2, ул. 60, ул. 26. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „2“ № 67.\r\nВъв връзка с монтаж на пожарен хидрант на ул. „Половраг“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Половраг“, от ул. „Блазна“ от №17 до №27, ул. „Караджин“ от ул. „Половраг“ до №74. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Половраг“ ъгъла с ул. „Караджин\".\r\n ", "date": "2018.09.24", "title": "Столични квартали остават без вода утре"}
{"url": "https://www.dnes.bg/stranata/2018/09/24/burniiat-viatyr-sybori-dyrveta-otnese-chast-ot-fasada-na-mol.388707", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бурен вятър, изпочупени клони и дървета, изпокъсани жици и прекъснати електропроводи – това е обстановката на много места в страната заради силния вятър. Заради стихията в Благоевград падна част от фасадата на мол Largo. По чудо няма пострадали хора.\r\nОбластният управител Бисер Михайлов е на място и съобщи, че служители на пожарна и полиция са обходили целия периметър на падналата конструкция и не са открили пострадали хора. Електрозахранването на сградата е спряно. Всеки момент се очакват допълнителни сили на полицията да пристигнат на място. Целият район около обекта е отцепен.\r\nОграниченият периметър около търговския център ще бъде разширен. На място са зам.-кметът по строителството Емилия Тунева, очаква се да пристигнат директорът на Регионалната служа по пожарна безопасност и защита на населението Георги Пърмаков и собственикът на обекта.\n\n\r\n                    \n                    \n                Заради силния вятър продължават да падат части от фасадата на търговския център в града, съобщи \"Фокус\".\r\nПо време на инцидента търговският център е работил, като посетителите на близкото кафе, върху което се е стоварила част от конструкцията, са били евакуирани. Малко преди това очевидци съобщили, че се е чул силен шум и е започнало да мирише на изгоряло.\r\nПерсоналът е реагирал и е предприел евакуация. Служителите на пожарната в момента разчистват.\r\nСилен вятър със скорост 80-90 километра в час е връхлетял Монтана и Лом в  следобедните часове днес, съобщиха от областната управа в Монтана. Стихията е повалила дървета в двата града и в региона, а при падането си някои от тях са прекъснали жиците на електрозахранването.\r\nДо детска градина \"Калинка \" в Монтана е паднал голям бор, а в квартал \"Младост\" в града дърво е затиснало кола при падането си. От покриви на блокове са отнесени ламарини и керемиди, различни предмети са вдигнати от дворове и също са по улиците.\r\n3000 домакинства в Монтана са останали електричество. Общо 8000 семейства са без ток на територията на Югозападна България, съобщиха от ЧЕЗ.\r\nВ Лом вятърът е прекъснал електричеството в крайречния квартал  \"Боруна\", но то вече е възстановено, уточниха от областната управа.\r\nЕкипи  от общинските управи и пожарната са обходили веднага улиците и са  набелязали къде трябва да се разчистят падналите дървета. Към момента  всички улици в двата града и в региона са проходими, а клоните и  дърветата са извозени или премахнати в страни от шосетата. Екипи на ЧЕЗ възстановяват тока.\r\nМъж е бил спасен в язовир Огоста, когато вятърът е  повлякъл лодката му навътре. Екипи на пожарната са достигнали до него.\r\nСилният вятър е съборил дървета на пътни отсечки и в брезнишките села Кошарево, Режанци и между селата Вискяр и Бабица, съобщи Марио Картулев - началник сектор \"Превантивна и контролна дейност\" в Регионална дирекция \"Пожарна безопасност и защита на населението\". Дърветата бързо са отстранени от пожарникарите и пътищата вече са проходими.\r\nДнес са възникнали пет пожара в сухи треви. Огнеборците гасят пожар в старо стопанство в радомирското село Долни Раковец, съобщи още Картулев.", "date": "2018.09.24", "title": "Бурният вятър събори дървета, отнесе част от фасада на мол"}
{"url": "https://www.dnes.bg/snimka-na-denia/2018/09/24/vremeto-utre-viatyr-dyjd-grymotevici-a-posle-slynce.388698", "text": "През нощта над страната ще духа силен северозападен вятър. Облачността ще е променлива, по-значителна над Източна България, където ще има краткотрайни валежи и гръмотевици. Сутрешните температури, в по-голямата част от страната, ще бъдат между 7 и 12 градуса, по морския бряг - малко по-високи, в София около 6 градуса.\r\nУтре вятърът ще отслабне, но ще остане умерен от северозапад. В сутрешните часове на места в източните райони от страната все още ще превалява, но валежите бързо ще спрат, а облачността над цялата страна ще намалее до слънчево. Според максималните температури ще са предимно между 15 и 20 градуса, в София - около 15 градуса.\r\n                \n                Атмосферното налягане ще бъде по-високо от средното за септември и през деня ще продължи да се повишава.\r\nНад Черноморието преди обяд облачността ще е значителна и на места все още ще има превалявания. Ще духа умерен север-северозападен вятър. Максималните температури на въздуха ще бъдат 18-20 градуса. Температурата на морската вода е 24 градуса. Вълнението на морето ще бъде 2-4 бала.\r\nВ планините ще духа силен северозападен вятър. Ще бъде предимно слънчево с повече облаци преди обяд. През деня температура ще се понижава и след обяд ще бъдат: на 1200 метра - около 5 градуса, на 2000 метра - минус 1 - 2 градуса.\r\nВ сряда ще духа слаб до умерен североизточен вятър и дневните температури ще се понижат с още градус-два, сутрешните също ще са по-ниски, в повечето места - между 4 и 9 градуса. По-значителни увеличения на облачността ще има в следобедните часове.\r\nПрез нощта срещу четвъртък вятърът ще отслабне, в отделни райони в Западна България ще стихне и сутринта ще има условия за слаби слани. В четвъртък ще има повече слънчеви часове, ще започне и повишение на температурите.", "date": "2018.09.24", "title": "Времето утре: Вятър, дъжд, гръмотевици, а после слънце"}
{"url": "https://www.dnes.bg/politika/2018/09/24/borisov-podkrepiame-gruziia-za-nato-i-evropa.388708", "text": "България е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с Европейския съюз. С тези думи българският министър-председател Бойко Борисов се обърна към премиера на Република Грузия Мамука Бахтадзе, съобщиха от пресслужбата на Министерски съвет. \r\nДвамата проведоха двустранна среща в Ню Йорк, където водената от премиера Борисов българска делегация ще участва в 73-ата сесия на Общото събрание на Организацията на обединените нации.\r\nВ контекста на декларираната подкрепа от страна на България за европейската и евроатлантическата перспектива на Грузия, премиерът Борисов отбеляза, че нашата страна оценява много високо и съвместната работа на Грузия с ЕС за гарантирането на сигурността в Черноморския регион. \"Потвърждаваме своя интерес за по-нататъшно интензивно сътрудничество с Грузия в областта на отбраната, както по двустранна линия, така и по линия на реализирането на Съдържателния пакет НАТО-Грузия\", подчерта българският министър-председател.\r\n                    \n                    \n                Пред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ.\r\n\"Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия (СЗВЗСТ) е нова рамка и възможност за развитие на експортния потенциал на двете страни\", посочи Бойко Борисов.\r\nВ рамките на срещата министър-председателят Борисов съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. \"Българските компании имат интерес и биха могли успешно да участват в изпълнението на отделни дейности по приоритетни за Грузия проекти\", обяви Борисов.\r\nПо думите на премиера Бойко Борисов растящото значение на Грузия и България за развитието на транзитните транспортни коридори между Азия и Европа обуславя приоритетната позиция на сектор \"Транспорт\" в двустранното сътрудничество.\r\n\"Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор \"Персийски залив-Черно море\" от Иран до България и Гърция, както и по развитието на Транскаспийския международен транспортен маршрут - през Варна и Бургас към Грузия, Азербайджан, Казахстан и Китай, или т. нар. \"Нов път на коприната\".\", подчерта той.\r\nМинистър-председателят Бойко Борисов отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. \"България има силен интерес от изграждането на Южния газов коридор\", категоричен бе Борисов.", "date": "2018.09.24", "title": "Борисов: Подкрепяме Грузия за НАТО и Европа"}
{"url": "https://www.dnes.bg/temida/2018/09/24/sled-kurshumite-krasivata-simona-jivee-v-koshmar-ne-govori.388668", "text": "Простреляната красавица Симона Тодорова все ще се бори, за да възстанови говора си. Младата жена има затруднения с произнасянето на думи, след като куршум минава през мозъка й.\r\nИменно това не позволява на разследващите да разпитат блондинката, заради която охранителят Михаил Станчев хвана пистолета и тръгна да убива.\r\nИнцидентът потопи в кръв улицата пред хотел \"Бахами\" на Слънчев бряг. Именно там Михаил причаква бившето си гадже Симона, с която се разделя месец по-рано. Девойката, родом от Дряново, живее в хотелска стая, осигурена от новия й шеф - хазартния бос Коста Николов-Миджурина. Започва работа при него в казино малко преди вендетата на Михаил.\n\n\n\n\n\n\r\n                    \n                    \n                Във фаталната вечер Миджурина чака Симона да я води на ресторант. Новата му служителка няколко пъти отклонява поканите, но в крайна сметка приема. Паркира лъскав \"Мерцедес\" пред хотел \"Бахами\", докато горе в стаята вече е 37-годишният Михаил. Той вдига пореден скандал на бившата си, която го отпраща. Обяснява му няколко пъти по телефон и в съобщения, че не желае да имат връзка и че мечтае за бляскаво бъдеще. Станчев отказва да приеме раздялата. Двамата са живели не повече от месец заедно. В крайна сметка Симона е категорична. Станчев губи почва под краката си и решава да отмъщава. Заканва се да очисти конкурента за сърцето й и напуска хотела.\r\nНа излизане вижда току-що паркиралата кола на Миджурина. Отваря вратата към шофьорското място и гръмва боса. Зад него изплашена до смърт тича Симона, опитвайки се да спре бившия си приятел. Следва изстрел в главата й и облечената в кадифена червена рокля красавица се строполява на тротоара.\r\nВ момента Михаил Станчев е в ареста в Бургас. Той и адвокатът му Красимир Кацарски нямат намерение да искат по-лека мярка, защото Станчев се страхува от вендета.\r\n\"Няма смисъл да искаме по-лека мярка, защото ще ни откажат. Към момента разследването е удължено с 4 месеца, защото има още много работа по случая. Назначени са над 10 различни експертизи\", разкрива пред \"България днес\" адвокатът на стрелеца.\r\nТой и клиентът му смятат да признаят вина, за да се опитат да облекчат присъдата на Михаил. За убийството на Миджурина и опита за убийство на Симона Михаил може да отнесе доживотен затвор. Ако се приемат самопризнанията му, присъдата може да бъде намалена на 20 години, коментират юристи.\r\n\"Особено ако се докаже, че е в състояние на афект, за какъвто разказва самият Михаил\", смята адвокатът му.\r\n\"Пистолетът е негов, законно притежаван. Самият той няма сериозни здравословни оплаквания и проблеми. Но наистина не помни момента, в който е стрелял. Казва, че е загубил представа за заобикалящия го свят\", подчертава защитникът.\r\nСпоред близки до Станчев има друга причина, поради която не иска да излезе на свобода. В ареста е получил заплаха за живота си от близки на убития бизнесмен.\r\nПод охрана, но на свобода в родното Дряново е и Симона. Там тя е ограничила контактите си до минимум. Баща й, който е местният полицейски шериф, се грижи дъщеря му да се възстановява на спокойствие. По-малкото братче на Симона - Тони, което тежко преживява случилото се, също е в ограничен режим у дома.\r\n\"Освен от психолог и логопед Симона е следена и от частен лекар, след като оцеля като по чудо. В момента напредва с изговарянето на думите, но много бавно. Затова все още е отложен разпитът й, като се очаква да се срещне с разследващите едва в началото на октомври\", коментират от близкото й обкръжение.", "date": "2018.09.24", "title": "След куршумите… Красивата Симона живее в кошмар – не говори!"}
{"url": "https://www.dnes.bg/notifikacii/2018/09/24/sasht-kym-rusiia-s-300-v-siriia-bi-bilo-goliama-greshka.388709", "text": "Съединените щати предупредиха Русия, че снабдяването на Сирия с модерната система за противоракетна отбрана С-300 би било \"голяма грешка\", предаде Асошиейтед прес.\r\nСъветникът на президента на САЩ Доналд Тръмп по националната сигурност Джон Болтън заяви това в кулоарите на годишната сесия на Общото събрание на ООН.\r\nСнабдяването на сирийските правителствени сили със системи С-300 би било \"значителна ескалация\" на вече високите напрежения в региона, подчерта Болтън. Той призова Русия да преосмисли своето решение, което бе обявено по-рано днес. \n\n\r\nПреди седмица 15 руски войници загинаха, когато сирийската противоракетна отбрана свали по погрешка техния самолет, докато стреляше по израелски изтребители, поразили обекти на територията на Сирия. Има съобщения, че целта на Израел е била да предотврати оръжейни доставки за ливанското движение Хизбула, което е подкрепяно от Иран и е ключов съюзник на сирийския президент Башар ал Асад.\r\n                \n                Болтън даде да се разбере, че американските сили ще останат в Сирия, докато Иран изтегли своите военни части и съюзнически милиции от тази страна.\r\nСъединените щати ще говорят с Русия по въпроса за планираните доставки на системи С-300 за Сирия, заяви държавният секретар Майк Помпейо, цитиран от ДПА.\r\nПомпейо отбеляза, че може да се срещне с руския министър на външните работи Сергей Лавров тази седмица в кулоарите на годишната сесия на Общото събрание на ООН в Ню Йорк.\r\n\"Опитваме се да открием всяко място, където има съгласие, че можем да работим заедно с руснаците. Откриваме много места, където те работят срещу американските интереси. И ще ги държим отговорни, че правят това\", заяви Помпейо в кулоарите на сесията на Общото събрание на ООН. (БТА)", "date": "2018.09.24", "title": "САЩ към Русия: С-300 в Сирия би било \"голяма грешка\""}
{"url": "https://www.dnes.bg/politika/2018/09/24/deputat-podkrepata-za-ungariia-e-poziciia-na-obshtestvoto-ni.388711", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След като Европейският парламент одобри доклад, според който управлението на Виктор Орбан създава опасност за нарушаване на европейските ценности, българският Министерски съвет взе решение да изготви позиция срещу санкциите на правителството на Орбан, в подкрепа на Унгария. Това решение е взето по предложение на министри от квотата на \"Обединените патриоти\".\n\r\nИзпълнителната власт ще се обяви против отнемането на гласа на страната като член на Европейския съюз. България ще заяви това свое мнение пред всички компетентни органи на Брюксел.\n\n\r\nНародният представител от \"Атака\" проф. Светослав Станилов коментира в студиото на \"Денят ON AIR\", че подобна позиция и подкрепа за Унгария, изразява позицията на по-голямата част българското общество.\n                    \n                    \n                \r\n\"Маневрите, които прави Борисов, те са обичайни за страна като България и особено за такъв министър-председател като Борисов. Един път казваш едно, друг път - друго, но се върви в една посока\", добави проф. Станилов пред \n\r\nНародният представител коментира и новината от днес и статистическите данни за влошеното доверие на хората към правителство, парламент и партии.\n\r\nПроф. Станилов е категоричен, че доверието и рейтинга на Народното събрание никога не бил висок, защото една от основните му функции е да обира недоволството на хората.\n\r\nСпоред него една от причините за понижения рейтинг и одобрение е в това, че въпреки добрите икономически показатели, това трудно може да се почувства от хората.\n\r\n\"Другата част е елементарните разправии, първосигналните политически изпълнения и т.н., което е смешно\", категоричен беше депутатът от \"Атака\".", "date": "2018.09.24", "title": "Депутат: Подкрепата за Унгария е позиция на обществото ни"}
{"url": "https://www.dnes.bg/notifikacii/2018/09/24/netaniahu-oryjiia-v-bezotgovorni-igrachi-e-opasno.388710", "text": "Руският президент Владимир Путин каза на израелския премиер Бенямин Нетаняху, че отхвърля израелската версия за свалянето на руския военен самолет край Сирия, и обвини за станалото действията на израелската армия, предаде Франс прес, като се позова на изявление на Кремъл.\n\n\r\nВ телефонен разговор по инициатива на израелската страна Путин също така е подчертал, че решението на Москва да подсили противовъздушната отбрана на сирийския си съюзник със зенитно-ракетен комплекс С-300 \"е адекватно предвид ситуацията и цели преди всичко да се предотврати всякаква потенциална заплаха за живота на руските военнослужещи\", пише в текста.\r\n                \n                Нетаняху е заявил на Путин, че доставянето на усъвършенствани оръжейни системи на \"безотговорни играчи\" ще увеличи опасностите в региона, се казва в изявление на канцеларията на израелския премиер, цитирано от Ройтерс.\r\nИзраелският премиер добавил, че страната му ще продължи да защитава своята сигурност и интереси. (БТА)\r\n ", "date": "2018.09.24", "title": "Нетаняху: Оръжия в \"безотговорни играчи\" е опасно!"}
{"url": "https://www.dnes.bg/kino/2018/09/24/elegantnost-talant-i-pynk-keit-blanshet.388509", "text": "Мнозина не могат да повярват, че една от най-грацилните и елегантни актриси е пънкарка. Кейт Бланшет го обяснява така: \"Изтъкана съм от противоречия, животът ми също. Омъжена съм от 20 години, без да вярвам в брака. С Андрю сме заедно, защото всеки от нас прави живота на другия по-добър. Сега ни свързва смехът - с никого не се смея така, както с него. Пънк съм, защото мечтая за абсолютнасвобода. Искам да имам възможност да избирам с какво да се занимавам. През цялото време мечтая да престана да играя, да се снимам… макар да обичам професията си, чувствам, че съм ограничена от нея.\r\nКогато за последно говорих с Андрю за това, той ме попита: \"Можеш ли да си отговориш – какво те интересува освен киното и театъра?“. Аз му казах: \"Бежанците и пластмасата, която убива планетата ни\". Отвърна ми: \"Тогава е по-добре да си останеш актриса, ще допринесеш повече\". Май е истина…\n                    \n                    \n                \r\nКейт има две награди \"Оскар\", три \"Златен глобус\", номинации във всякакви категории и класации… Започва да се снима в киното, когато е малко под 30 години, и се превръща в звезда изключително бързо, но продължава да властва вече 20 години. Участвала е в над 50 филма, балансирайки киното с театъра. Сега е на 49 и продължава да е една от най-търсените актриси. Но това ни най-малко не я вълнува. Смята, че най-глупавото нещо в живота е да смяташ – успехи или провали, разказва сп. Story.\n\r\nЧервеният килим за нея е просто женски спорт, съревновавание на деколтета и тоалети. За Бланшет има два живота и тя не желае те да се пресичат и да се принасят в жертва един на друг.\n\r\n\"Публичните личности трябва да стоят здраво на земята. Не разбирам известните хора, които имат Twitter например. Настояват, че онова, което показват на публиката, са именно те. В това има нещо нездраво и често води до суета, до пристрастяване, неусетно започваш да броиш лайкове. Възторгът на феновете бързо те лишава от правилна самооценка. Има толкова много ексхибиционизъм, самодемонстрация… аз и селфито не разбирам. Моята работа не е да съдя, а да стоя по-далеч от това\", казва Кейт.\n\r\nАктрисата предпочита да прекарва колкото е възможно повече време с децата си, които скоро ще поемат по своя път. Тя харесва всичко, свързано с майчинските й задължения, и се старае да бъде отговорна и загрижена. \n\r\n\"Но трябва да приемеш, че си несъвършена, че правиш грешки, понякога непоправими – случва се и да разбиеш сърцето на детето си. Всички майки и бащи са преживявали родителско фиаско, но не всички са готови да го приемат. Аз го приех и се старая с всички сили\", откровена е Кейт, която е преминала през драматичен обрат в живота си, когато баща й умира, а тя е само на десет години.\r\nВижте още за Кейт Бланшет в", "date": "2018.09.24", "title": "Eлегантност, талант и пънк: Кейт Бланшет"}
{"url": "https://www.dnes.bg/rusia/2018/09/24/navalni-izleze-i-ruskata-policiia-pak-go-pribra-v-aresta.388691", "text": "Руският опозиционер Алексей Навални бе отново задържан днес на излизане от ареста, където излежа 30-дневна присъда за организиране на неразрешена от властите демонстрация, съобщи Франс прес.\r\nНавални бе очакван призори на изхода на сградата от полицаи, които го отведоха в районно полицейско управление в Москва. По-късно днес той ще се яви пред съдия, съобщи говорителката му Кира Ярмиш, предаде БТА.\r\nОбвинен, че е нарушил друга точка от Кодекса на Руската федерация за административните правонарушения, Навални може да получи още до 20 дни арест и глоба в размер на до 300 000 рубли (около 7500 лева).\r\nПредишната му присъда бе за неразрешен протест през януари, на който той призовава за бойкот на президентските избори на 18 март. \r\n                    \n                    \n                Навални обвини властите, че са го вкарали в ареста, за да му попречат да протестира на 9 септември срещу правителствения проект за пенсионна реформа.\r\nВъпреки че той не можа да участва, хиляди руснаци се отзоваха на призива му да протестират този ден, в който имаше и местни избори, а полицията арестува над 800 души в цялата страна, посочи Ройтерс.\n\r\n ", "date": "2018.09.24", "title": "Навални излезе и руската полиция пак го прибра в… ареста"}
{"url": "https://www.dnes.bg/stranata/2018/09/24/intenziven-e-trafikyt-po-iujnite-granichni-punktove.388694", "text": "В края на почивните дни задръстванията по основните артерии започнаха по обяд. Трафикът е интензивен на на вход и изход за леки автомобили на ГКПП \"Кулата\" и ГКПП \"Маказа\" на българо-гръцката граница, съобщиха от ГД \"Гранична полиция\".\r\nИнтензивно е движението и на изход за товарни автомобили на ГКПП \"Капитан Андреево\" на българо-турската, на ГКПП \"Дунав мост-Видин\" и на ГКПП \"Оряхово\" на българо-румънската граница, по данни към 14.00 часа.\r\nНа българо-сръбската граница и българо-македонската граница трафикът е нормален на всички контролно-пропускателни пунктове. \n\r\n15-километрова колона затапи Е 79 между Симитли и Благоевград, ремонтите на \"Хемус” и \"Тракия” опънаха нервите и на тези, които пътуваха във вътрешността на страната.\n                    \n                    \n                \r\nЗа улеснение на трафика през Владая, в интервала от 10 до 20 ч., има две ленти за прибиращите се към София. Алтернативен маршрут е през магистрала \"Люлин\".\n\r\nПо всички трасета, по които има натоварено движение, както и на граничните пунктове с Гърция, Сърбия и Румъния, има засилено полицейско присъствие.\n\r\nДвижението на тежкотоварни автомобили с тегло над 12 тона е ограничено по автомагистралите от 14 до 20 ч.", "date": "2018.09.24", "title": "Интензивен е трафикът по южните гранични пунктове "}
{"url": "https://www.dnes.bg/sofia/2018/09/24/vnimanie-silen-viatyr-signali-ot-sofiia-montana.388696", "text": "Множество сигнали за паднали предмети вследствие на силния вятър са  приети в МВР от жители на Северозападна България. По данни на ГДПБЗН  най-сериозно е засегната област Монтана. Там е съобщено за изпочупени  дървета и клони, паднали ламарини и предмети, съобщиха от полицията.\r\nМобилизирани са всички екипи на пожарната и полицията, включително и колегите им, които са в почивка. Няма пострадали хора.\r\nОт  ГДПБЗН припомнят, че при такива случаи хората не трябва да остават на  открито, защото има опасност от наранявания от падащи отломки от  сградите и други предмети.\r\nДобре е да затворят плътно вратите  и прозорците в дома си, да приберат незакрепени предмети от терасите  си, а ако са на открито, да потърсят временно заслон.\r\n                    \n                    \n                Към момента са отработени четири сигнала за паднали клони на дървета от силния вятър, съобщават от Столичната община. Два екипа на дирекция \"Аварийна помощ и превенция\" реагират на сигнали.\r\nВъв връзка с обявения жълт код и прогноза за усилване на вятъра през втората половина на денонощието, от Столичната община напомнят на гражданите да обезопасят незакрепени предмети от тераси или прозорци на жилища, офиси и търговски обекти и да бъдат внимателни при придвижването си.\r\nИзпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си, съветват от общинската управа.\r\n ", "date": "2018.09.24", "title": "Внимание силен вятър! Сигнали от София, Монтана..."}
{"url": "https://www.dnes.bg/balkani/2018/09/24/hiliadi-bylgari-v-odrin-praznici-alysh-verish.388685", "text": "Хиляди българи се стекоха в Одрин в почивните дни на националния празник на България, Деня на независимостта.\r\nСпоред информации в местните медии през трите почивни дни в града са пристигнали хиляди българи със стотици автобуси, предаде БТА.\r\n\"Хотелите в Одрин през тези дни се запълниха на 100%. Българите масово пазаруват в одринските магазини, на откритите пазари в града, пълнят ресторантите и заведенията. Купуват с кашони хранителни стоки, домашни потреби и всичко, каквото има на пазара. Хиляди българи се наслаждават на хубавото време, на почивните дни и в същото време си пазаруват всичко, от каквото имат нужда и при това много евтино заради девалвацията на лирата и повишената стойност на българския лев спрямо лирата\", пишат медиите.\r\n                    \n                    \n                Одринските търговци посочват, че са особено доволни от наплива на съседите.\r\n\"Клиенти дал господ, да са живи и здрави съседите. Не можем да вдигнем глава, непрекъснато зареждаме магазините. Купуват и на едро, и на дребно. Особено бързо се разграбват пресните зеленчуци и плодове\", казват те.\r\nПрез уикендите също много българи идват да пазаруват в Одрин, отбелязват медиите в южната ни съседка.\r\n ", "date": "2018.09.24", "title": "Хиляди българи в Одрин – празници, алъш вериш…"}
{"url": "https://www.dnes.bg/stranata/2018/09/24/vraca-myj-izpadna-ot-golf-pomete-go-remarke-jiv-e.388689", "text": "За тежък инцидент, станал на пътя за Вършец, съобщават днес от Областната дирекция на МВР във Враца.\r\nВ лек автомобил \"Фолксваген\" Голф пътували 26-годишен шофьор и 40-годишен пътник. По време на движение пътникът отваря вратата на колата, вследствие на което изпада от нея и го блъска тегленото от автомобила ремарке.\r\nНа мястото веднага е пристигнала линейка от Центъра за спешна медицинска помощ във Враца.\r\nМъжът е транспортиран, прегледан и е освободен за домашно лечение. Той бил само с охлузни рани и натъртвания в областта на двата крака.\r\nПробата за алкохол на шофьора е отрицателна. Причините за пътния инцидент са в процес на изясняване.\r\n ", "date": "2018.09.24", "title": "Враца: Мъж изпадна от Голф, помете го ремарке. Жив е!"}
{"url": "https://www.dnes.bg/akoshtete-vqrvaite/2018/09/24/5-te-dumi-s-koito-da-promenite-jivota-si.388419", "text": "Знаете ли, че честата употреба на думи с отрицателно значение, привлича в живота ни негативни събития?\r\nИ обратно. Когато използваме определени думи с положителен заряд, ние привличаме хубави неща към себе си.\r\nДумите изречени от нас, са депозирани в подсъзнанието и контролират нашето поведение. Споделяме списък с няколко важни думи, които ще ви помогнат да промените съдбата си.\r\n\r\nКъсметът обича тези, които говорят често за него и както трябва. Използвайте думата правилно, уверено. Не казвайте „О, ако имах късмет...“. Вместо това трябва да кажете „Вярвам, че късметът ще ми се усмихне днес“. И така си казвайте всеки ден, дори и да сте изправени пред трудности.\r\n                    \n                    \n                \r\nЩастието е нещо, към което всеки се стреми. Говорете за него всеки ден. \"Определено ще постигна щастието си\", \"Днес ще бъде един ден на усмивки и щастие\". Повтаряйки тези думи ще се почувствате много по-добре, но и ще привлечете положителните вибрации към себе си.\r\n", "date": "2018.09.24", "title": "5-те думи, с които да промените живота си"}
{"url": "https://www.dnes.bg/cars/2018/09/24/tri-narusheniia-na-pytia-bez-knijka-za-celi-2-godini-dali.388669", "text": "Опитните водачи да остават без книжка при три нарушения, направени за 2 години – това е едно от предложенията за промяна в изцяло новото законодателство за пътното движение.\r\nТе ще губят контролните си точки и ще трябва отново да се явяват на изпит при следите провинения на пътя: минаване на червено, недаване на предимство на пешеходна пътека, влизане в насрещното, шофиране в аварийната лента или с над 50 километра в час в населените места и разбира се – сядане зад волана с алкохол и наркотици.\n\n\n\r\nПри младите шофьори за първи път се въвежда задължителен придружител през първите 6 месеца след взимането на книжка.\r\n                    \n                    \n                Ще им е забранено да возят пътници от 22 ч. до 6 сутринта и няма да имат право да карат мощни коли.\r\n\"Придружителят, ако има едни вредни навици и ги предаде на новия водач, какво се получава, едно голямо нищо. И това няма да има ефект\", смята инструкторът Димитър Мишев.\r\n\"Когато караш с някой, който има опит, той би трябвало да ти помогне в различни ситуации, да те посъветва по какъв начин да реагираш\", заяви пред bTV Настимир Ананиев.\r\n\"Новите водачи, поне първите месеци, трябва да управляват единствено и само сами. За да разчита на себе си, за да не се подвеждат по глупостите на другите\", коментира на свой ред Красимир Георгиев, председател на АКАБ.\r\nОт Асоциацията предупреждават още, че всеки собственик на златен талон вероятно ще отговаря на изискванията за придружител, без значение дали е сядал зад волана в последните години или не.\r\nДо края на септември вътрешното, транспортното и регионалното министерство трябва да са готови с новите текстове, които да бъдат гласувани от депутатите.\r\n ", "date": "2018.09.24", "title": "Три нарушения на пътя – без книжка за цели 2 години. Дали?"}
{"url": "https://www.dnes.bg/obshtestvo/2018/09/24/sys-smyrtta-ne-se-svikva-razkazva-medik-ot-speshna-pomosht.388670", "text": "Д-р Владимир Кръстев е един от първите, които пристигат на мястото на катастрофата край Своге, в която преди месец загинаха 17 души. Помага на оцелелите, но и неговият живот е бил под заплаха. Опирали са нож в него, докато спасява човешки животи. Медикът от 10 години е част от Бърза помощ.\r\n\"Беше подаден сигнал до Бърза помощ за катастрофа с много пострадали, валеше много силен дъжд. Въпреки всичко, успяхме да стигнем бързо. Не знаехме какво ще видим, какво точно се е случило, без много подробности – само че рейс е катастрофирал. Когато пристигнахме. Имаше доста екипи, но повечето от пациентите не бяха пациенти, а мъртви хора\", спомня си д-р Кръстев.\r\n\"Имаше пострадала жена с гръбначна травма, по най-бързия начин я обработих. Качихме я на линейката, обезопасихме Действахме по най-бързия начин. Жената беше в шок, не беше ориентирана какво се е случило. С тежко комоцио, освен гръдната травма, редица охлузвания, не знаше къде е, коя я, какво прави там\", казва медикът пред bTV.\r\n                    \n                    \n                \"Когато има такива спешни състояния, човек действа. След като се отпусне, си дава сметка какво точно е станало. Дава си представа за мащаба на трагедията. Първата мисъл е да помогнеш, да направиш всичко възможно за пациента ти\", заявява лекарят.\r\n\"Когато човек работи, колкото и да си мисли, че свиква с такива гледки, не свиква. Всичко това се отразява. Това си е една психическа драма за нас. С времето отшумява, забравяш, но идва следващ случай и си оставя поражението. Не може всеки ден да си се сблъсквал със смъртта и да неглижираш нещата и да ти е все едно. Самите ние го приемаме лично, защото участаваме в този процес. Когато е неуспешно, се питаме – можеше ли още нещо да направим, имаше ли шанс този човек да оцелее. Със смъртта не се свиква... Много често, като минем с линейка покрай дадено място, където е имало инцидент, си припомняме\", посочва медикът.\r\n\"София стана много голям град. Ние не отговаряме на европейските стандарти за голям град  Вечно ни упрекват, че закъсняваме, ние стигаме много бързо – максимум 20-25 минути. Е, стигаме понякога, с перипети. Автопаркът ни е стар, линейките са ни амортизирани. Очакваме с нетърпение новите линейки. Тръгне кола, счупи се, ако има такава на разположение. Когато има тежък случай, близките смятат минутата за час, посрещат ни много остро, с овикване, ругатни\", коментира д-р Кръстев.\r\n\"Имаме бити колеги, имаме колеги с избити зъби. Тежки ситуции, тежки случаи. И чест прави на тези хора, че продължават да работят – въпреки всичко, въпреки неволите. Имало е агресия и към мен, дори нож ми е опиран в гърдите, после се оказа, че е психично болен. И какво - няма да го съдят?\", пита лекарят.\r\n\"Много често ни викат за няма нищо. Дори един господин от ромски произход, си позволи в 00:30 –1:00 ч. да извика линейка, за да го откараме в квартал \"Мечта\" в Панчарево. Защото си изпуснал рейса, решил, че линейката е такси. Аз му казвам – не, няма да стане. Той каза – тогава ще си повикам друга линейка. А случаят е подаден като паднал на платното, вероятно блъснат от колата. Ние щяхме да се изпотрепем да бързаме. И го заварвам да си яде вафличка. Подивях, побеснях\", възмущава се се д-р Кръстев.\r\nМедикът заявява, че въпреки трудностите, никога не му е минавало през ум да напусне Спешна помощ. Д-р Кръстев заяви, че обича работата си, защото чрез нея се чувства пълноценен.", "date": "2018.09.24", "title": "Със смъртта не се свиква... Разказва медик от Спешна помощ "}
{"url": "https://www.dnes.bg/notifikacii/2018/09/24/leibyristite-obmisliat-nov-referendum-za-brexit.388695", "text": "Британската опозиционна Лейбъристка партия потвърди днес, че ще води голям дебат за Брекзит на партийния си конгрес тази седмица, предаде Асошиейтед прес.\r\nТъй като преговорите между Обединеното кралство и Европейския съюз изпаднаха в задънена улица, много лейбъристи смятат, че тяхната лява партия може и е длъжна да предизвика произвеждането на нов референдум за Брекзит с надеждата този път избирателите да гласуват за оставане в блока на 28-те.\r\nПартийният лидер Джереми Корбин дълго време се противопоставяше на идеята, но той и други ръководни кадри в партията са поставени под натиск да променят мнението си. Докато делегатите се събираха в Ливърпул, едно послание бе отпечатано на стотици тениски и платнени торбички: \"Обичай Корбин, мрази Брекзит\".\r\n                \n                Откакто Великобритания гласува през 2016 г. за напускане на ЕС, лейбъристите казаха, че ще уважат резултата, макар и да искат по-тесни взаимоотношения с блока от тези, които опитва да изгради консервативното правителство на премиера Тереза Мей. Сега, когато преговорите са в застой, а Обединеното кралство трябва да напусне ЕС през март, много членове казват, че партията трябва да смени курса.\r\n\"Лейбъристите трябва да вземат решение. Времето за колебания свърши\", каза Майк Бъкли от инициативата \"Лейбъристи за народен вот\", която води кампания за нов референдум.\r\nНяколко хиляди поддръжници на инициативата излязоха днес на шествие в Ливърпул, развявайки знамената на ЕС и на Обединеното кралство. Те издигнаха плакати с надпис \"Да излезем от Брекзита\".\r\nНад 100 местни лейбъристки сдружения внесоха молби на конгреса с искане за обществено допитване дали британците искат да напуснат ЕС при условията, договорени от правителството, или да останат в ЕС. Дебатът по темата е насрочен за вторник.\r\nБританският министър за Брекзита Доминик Рааб изрази днес увереност, че Лондон в крайна сметка ще стигне до споразумение с Европейския съюз, предаде Ройтерс.\r\n\"Продължаваме да преговаряме честно и добросъвестно, ще опитаме и ще постигнем най-добрата сделка, която можем, но сме готови за всички възможности\", заяви той. (БТА)", "date": "2018.09.24", "title": "Лейбъристите обмислят нов референдум за Brexit"}
{"url": "https://www.dnes.bg/televizia/2018/09/24/fermata-zagubi-bliznachkite-no-pyk-bylgariia-gi-specheli.388693", "text": "Близначките Ива и Йоана Георгиеви, които се разписаха като едни от най-веселите участници във \"Фермата\", се завръщат в България.\r\nСлед като Радилена победи в дуел срещу Ива, представителките на отбора на емигрантите трябваше да си стегнат куфарите и да напуснат шоуто, тъй като играят като един участник.\r\nПри сбогуването с останалите фермери момичетата, които от 10 години въртят бизнес в Германия, заявиха, че ще се върнат в родината.\r\n\"Решихме да си съберем целия багаж от Мюнхен и да се приберем в България. Причината за нашето решение е участието ни във \"Фермата\", сподели Ива, цитирана от \"Монитор\".\r\nВъпреки че не успя да изпълни обещанието си, че тази година победителят в риалити формата ще е жена с фамилия Георгиева, тя призна, че опонентката й е била по-силната в дуела и победата й е заслужена.\r\n                    \n                    \n                Лудата Радка, както я нарича и собствената й майка, успя да спечели три от четирите битки в дуела и с финален резултат от 8,5 точки срещу 1,5 за Ива, защити мястото си в стопанството.\r\n ", "date": "2018.09.24", "title": "\"Фермата\" загуби близначките, но пък България ги спечели"}
{"url": "https://www.dnes.bg/stranata/2018/09/24/pojar-goria-v-gimnaziiata-po-izobrazitelno-izkustvo-v-ruse.388699", "text": "Огнеборци гасиха пожар в хранилище по изобразително изкуство в гимназия \"Възраждане\" в Русе, съобщиха от противопожарната служба в града.\r\nСигналът е подаден след 12,00 часа днес. Веднага на място са пристигнали два екипа с огнеборци. Хранилището с площ от около 10 кв. м се намира на последния четвърти етаж.\r\nОгънят е бил потушен бързо чрез инсталацията за гасене в сградата. В училището не е имало ученици, тъй като днес е неучебен ден. \r\n\"Горели са хартии. Тепърва ще се изясняват причините за инцидента\", обясни на място началникът на смяната към противопожарната служба Иван Димитров.\r\nПри инцидента има само материални щети. Това няма да попречи на учебния процес в утрешния ден.\r\n ", "date": "2018.09.24", "title": "Пожар горя в гимназията по изобразително изкуство в Русе"}
{"url": "https://www.dnes.bg/notifikacii/2018/09/24/ungariia-prie-zakon-izvesten-kato-spri-soros.388697", "text": "Фондация \"Отворено общество\", създадена от милиардера филантроп Джордж Сорос, съобщи, че е внесла иск в Европейския съд за правата на човека и в Конституционния съд на Унгария заради приетите неотдавна в централноевропейската страна закони за неправителствените организации, работещи с бежанци и кандидати за убежище, предаде Асошиейтед прес.\r\nДжеймс Голдстън, директор на правния отдел на \"Отворено общество\", заяви пред АП, че завеждането на съдебно дело цели да противодейства на законите, които по думите му са \"предназначени да сплашат и да заглушат независимите гласове в Унгария\".\r\nЗаконът, станал известен като \"Спри Сорос\", бе приет през юни. Той заплашва със затвор от една година хора, помагащи на кандидати за убежище.\r\n                \n                През юли унгарските депутати одобриха въвеждането на 25-процентов данък върху финансовата и материалната помощ за организации, насърчаващи миграцията.\r\n\"Отворено общество\" подпомага някои от организациите, засегнати от тези мерки. \r\n ", "date": "2018.09.24", "title": "Унгария прие закон, известен като \"Спри Сорос\""}
{"url": "https://www.dnes.bg/politika/2018/09/24/boiko-borisov-uchastva-vyv-forum-za-borba-s-narkoticite.388700", "text": "\r\n\r\n\r\n                    \n                    \n                \r\n\n\r\nПредстоят и поредица двустранни срещи с участието на  Борисов, а вечерта той ще присъства на традиционната вечеря,  организирана от президента на САЩ и съпругата му.", "date": "2018.09.24", "title": "Бойко Борисов участва във форум за борба с наркотиците"}
{"url": "https://www.dnes.bg/notifikacii/2018/09/24/jena-zagina-a-dete-e-raneno-pri-buria-v-germaniia.388701", "text": "Буря премина снощи през Германия, отне живота на най-малко един човек и предизвика проблеми с транспорта, основно в южната и западната част на страната, предаде ДПА.\r\nСедемдесет и осем годишна жена е загинала в къмпинг край южния град Бамберг, когато върху нея паднало дърво.\r\nЧетиригодишно дете е пострадало тежко, когато поривите на вятъра са съборили дърво върху кола, в която то се е возело с още трима членове на своето семейство, които са невредими.\r\nПроизшествието е станало в югозападния град Епфенбах. Детето е откарано с хеликоптер в болница.\r\nОколо 130 полета бяха отменени на летището във Франкфурт заради бурята.\r\nГоворител на \"Дойчебан\" заяви, че всички железопътни релси са почистени от паднали клони и дървета, но въпреки това днес се очакват закъснения на влакове. (БТА)\r\n ", "date": "2018.09.24", "title": "Жена загина, а дете е ранено при буря в Германия"}
{"url": "https://www.dnes.bg/notifikacii/2018/09/24/kremyl-dostavkata-na-s-300-v-siriia-ne-e-sreshtu-treta-strana.388702", "text": "Решението на Русия да достави на Сирия зенитно-ракетен комплекс С-300 цели повишаване на сигурността на руските военни, заяви днес говорителят на Кремъл Дмитрий Песков, цитиран от Ройтерс.\r\nКанцеларията на сирийския президент Башар Асад съобщи в комюнике, че руският държавен глава Владимир Путин се е обадил днес на сирийския си колега и го е уведомил за доставката на комплекса.\r\nНа въпрос за отношенията с Израел президентският говорител отговори, че решението не е насочено срещу никоя трета страна.\n\r\nПесков обаче заяви, че унищожаването погрешка на руски самолет от сирийската противовъздушна отбрана, което според Москва се дължи на предумишлени действия на израелски пилоти, може само да навреди на руско-израелските отношения, предаде Франс прес.\r\n                \n                \"Унищожаването на разузнавателния ни самолет причини смъртта на 15 наши военнослужещи. Според информациите от военните ни експерти това се дължи на предумишлени действия на израелските пилоти, което може само да навреди на отношенията между двете ни страни\", заяви говорителят на Кремъл.\r\nНа 17 септември сирийската ПВО свали погрешка руски самолет Ил-20 над Средиземно море, убивайки 15-те души екипаж. По същото време израелски изтребители нанасяха удари по складове с боеприпаси в северозападната сирийска провинция Латакия.\r\nРусия обвинява Израел за унищожаването на самолета й, като твърди, че израелската армия я е уведомила за въздушните си удари само една минута преди нанасянето им и че израелските самолети са използвали руския самолет като щит срещу сирийските ракети. Израел отрича тази версия.\r\nПесков днес определи станалото като \"трагична последователност от съвпадения\" и отново обвини израелските пилоти.\r\n \"Самолетът не е свален от израелска ракета, слава Богу. Въпреки това тази верига от съвпадения стана възможна заради действията на израелските пилоти. Събраната от нашите военни експерти информация ясно го показва\", заяви той. (БТА)", "date": "2018.09.24", "title": "Кремъл: Доставката на С-300 в Сирия не е срещу трета страна"}
{"url": "https://www.dnes.bg/stranata/2018/09/24/shte-smeniame-i-vodomeri-s-distancionno-da-sa-kolko-li-shte-struvat.388687", "text": "При смяната на водомери гражданите трябва задължително да поставят такива с дистанционно отчитане.\r\nТова предвижда нова наредба, пусната от МРРБ за обществено обсъждане. Данните от отчитането ще се публикуват на интернет страницата на съответния ВиК оператор.\r\nДо една година от влизането ѝ в сила е срокът, в който потребители без индивидуални водомери трябва монтират и регистрират такива с дистанционно отчитане, пише \"\".\r\nПоне веднъж на 12 месеца ще трябва да осигуряват достъп за физическа проверка и отчет, гласят текстовете. Същото се отнася и за потребителите, които се самоотчитат.\r\nОператорът трябва да съобщава поне три работни дни преди деня и часа за отчет кога ще го извърши. Това може да става чрез писмено съобщение, поставено на подходящо място в сградата, и чрез публикуване на електронната страница. Ако потребителят отсъства, може да посочи друга дата за посещение, но това ще се заплаща по цени на оператора.\r\n                    \n                    \n                Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие че потребителите са изрядни.\r\nТова означава да се осигури достъп до водомера, той да е технически изправен. Ако не е така, разликата между данните от общия водомер и тези в апартаментите ще се разпределя само между тези без индивидуални уреди и които не са осигурили достъп за отчитането. Досега разходваните количества се начисляваха на абонатите пропорционално на потреблението им.\r\n\"Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други\", коментира зам.регионалният министър Малина Крумова.\r\nНа база на разходите за поддръжка на инфраструктурата ще се определя цената на услугата на цялата територия, която обслужва ВиК операторът. Собствениците ще носят отговорност за поддръжката на системите, които се намират вътре в имота.\r\nС новите текстове се предоставя възможност етажната собственост на общо събрание да вземе решение за начина на разпределяне на изразходваното количество вода за общото потребление в случаите, когато всички потребители имат монтирани индивидуални водомери.\r\nПредвиждат се и строги мерки при кражби на вода, при установяване на незаконно присъединяване към общите мрежи и съоръжения - съответните отклонения ще се прекъсват. В случай че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер.\r\nАко водомерната шахта или канализационната шахта не е в състояние, което позволява поддръжка или безопасна експлоатация на съоръженията, ВиК дружеството прави предписание на потребителите за промяна на размера и местоположението на шахтата.", "date": "2018.09.24", "title": "Ще сменяме и водомери – с дистанционно да са! Колко ли ще струват?"}
{"url": "https://www.dnes.bg/akoshtete-vqrvaite/2018/09/24/spored-zodiiata-kak-da-namerish-srodnata-si-dusha-sred-tylpata.388511", "text": "Чрез словосъчетанието \"наша сродна душа\" ние най-често описваме човек, който е идеален за нас в романтичен план.\r\nСродна душа е нашата половинка, която не само ни обича и цени, но е и наш съмишленик, наше вдъхновение, наша движеща сила...\n\r\nВижте как можете да разпознаете човека, който би могъл да се окаже вашият идеален партньор и сродна душа, базирано на това, което за вашата зодия е най-важно да откриете в половинката си:\n\r\n\n\r\nЧовек, който да му бъде като \"съучастник в престъпление\"\n\r\nНай-големият страх за представителя на зодия Овен е да не попадне на партньор, който да го дърпа назад или да го забавя по някакъв начин в житейски план. Овните са амбициозни и мечтаят за вълнуващ живот. Те не обичат да си стоят вкъщи, не са много ревниви или параноични. Тяхната идеална сродна душа ще е човек, който обича да пътува и има жажда да опитва нови, дори и по-рискови неща.\n                    \n                    \n                \r\n\n\r\nНякой, който го подкрепя на 100%\n\r\nТелците традиционно не обичат промените и не вярват на нови хора. По ирония на съдбата, те всъщност предпочитат да са в сериозна връзка, именно защото тя им осигурява стабилен живот и уютна домашна среда. Те се нуждаят от партньор, който да ги глези, да ги прегръща и да се върти около тях, готов да посреща всяка тяхна прищявка. Тяхната идеална сродна душа е човек, който ще бъде тяхна опора в живота на 100%.\r\nВижте за останалите зодии в", "date": "2018.09.24", "title": "Според зодията: Как да намериш сродната си душа сред тълпата?"}
{"url": "https://www.dnes.bg/eu/2018/09/24/evrokomisiiata-prashta-polsha-v-syda-na-es.388692", "text": "Европейската комисия съобщи днес, че предава Полша на Съда на ЕС заради нарушаване на правилото за независимост на съдебната власт.\r\nОтбелязва се, че Полша ще отговаря заради закона за Върховния съд. ЕК настоява Европейският съд да издаде временни насоки до постановяването на окончателно решение, предаде БТА.\r\nУточнява се, че промените в посочения полски закон не съответстват на изискванията на ЕС. С промените пенсионната възраст на полските върховни съдии бе намалена от 70 на 65 години, с което 27 от 72-мата съдии може да бъдат предсрочно освободени. \r\nЗаконът засяга и председателя на полския Върховен съд, който изглежда няма да може да завърши 6-годишния си мандат.\r\nЕК настоява Съдът на ЕС да се произнесе възможно най-скоро.\r\n ", "date": "2018.09.24", "title": "Еврокомисията праща Полша в Съда на ЕС"}
{"url": "https://www.dnes.bg/notifikacii/2018/09/24/612-prevyrtaniia-s-paraplaner-za-18-minuti-bylgarskiiat-rekord.388678", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовият световен шампион в акробатичния парапланеризъм е българинът Веселин Овчаров. \r\nПреди няколко дни той направи 612 превъртания и така успя да счупи досегашния рекорд.\r\n\"Овладях тази фигура през 2007 година. През годините бройката превъртания нарастваше. Реших да счупя рекорда в България, тъй като тук е доста подходящо. Мислех си, че мога да направя превъртанията с всякакъв вид крило, но се оказа, че далеч не е така\", сподели Овчаров пред .\r\nРекордьорът-екстремист отбеляза, че всеки път, независимо колко бил подготвен, постоянно се появявали нови предизвикателства и трудности.\r\n\"Направих 612 превъртания за 18 минути. Направих го с лекота, благодарение на подходящите условия и добрата екипировка. Чувствам се неудовлетворен. Искам да счупя собствения си рекорд и то съвсем скоро. Надявам се още тази година\", посочи той.\r\n ", "date": "2018.09.24", "title": "612 превъртания с парапланер за 18 минути… Българският рекорд!"}
{"url": "https://www.dnes.bg/obshtestvo/2018/09/24/krum-koito-cepi-kurshum-snaiperistyt-shashnal-germaniia.388660", "text": "Българският снайперист Крум Хаджипетков шашна и най-добрите военни специалисти в Германия, след като уцели портокал от 800 метра разстояние. Това е само един от уникалните рекорди на българина, регистрирани по време на състезание в Германия това лято.\r\nЕфрейторът от 31-ви механизиран батальон - Хасково, спира дъха на всички с точния си мерник, разказва \"България днес\".\r\nНа най-късото разстояние - 106 метра, той успява да вкара три куршума в една дупка, като ги набива един в друг.\r\nНа 252 м изстрелва три куршума, които събира в пространство с големината на 10 стотинки.\r\nСлед това уцелва топче за тенис на маса от повече от половин километър. На 800 м поразява точно в средата портокал.\r\n                    \n                    \n                Върховото си постижение ефрейтор Хаджипетков регистрира от около километър и половина. След 21-километрово тичане със снаряжение и раница с пясък (25 килограма) той стреля с пушката си и поразява мишена с размери 50 см.\r\nВ надпреварата в Германия участвали снайперисти от държавите членки в НАТО и чужденците били силно впечатлени от уменията на българския войник.\r\n\"За мен е въпрос на чест да служа като снайперист в Българската армия. За мен е важно от цялото това развитие в мисии, учения и занятия да извлека максимално полезното нещо за себе си, да придобия опит, умения и знания, които да мога да предам на следващото поколение\", заявява гордо ефрейторът, който е в родната армия от 9 години.\r\nКрум започва да стреля още от дете - първият му голям успех е, когато уцелва капачка от 50 метра и тогава осъзнава, че това е житейското му призвание.\r\nОсвен професионалист с пушка Хаджипетков демонстрира и добро сърце. Той има идея да започне обучение на деца с детска церебрална парализа, които да стрелят.\r\nПризнава, че първо трябва родителите да се престрашат, а след това той ще помага на малчуганите да трупат самочувствие и да се чувстват добре сред останалите деца. За най-точните малки стрелци ще има и грамоти, за да могат да се хвалят с точния си мерник.\r\n ", "date": "2018.09.24", "title": "Крум, който цепи куршум. Снайперистът, шашнал Германия"}
{"url": "https://www.dnes.bg/eu/2018/09/24/socialna-politika-zdrave-bylgarinyt-iska-namesa-ot-es.388661", "text": "64% от българите искат Европейският съюз да се намеси по-активно в областта на социалното и здравното осигуряване на страните членки, сочи допитване на \"Евробарометър\". \r\nТо е по поръчка на Европейския парламент и цели да провери доколко жителите на ЕС искат съюзът да се ангажира по-активно в 15 ключови области. Изследването обхваща всички страни на общността, в него са участвали 27 601 души на възраст над 15 години.\r\n\"Българите са особено критични към действията на ЕС в областта на здравеопазването и социалната политика - 64% смятат, че в тази област мерките са недостатъчни, и само 25% - че те са достатъчни\", отбелязват от \"Евробарометър\".\r\n                    \n                    \n                Прави впечатление, че в другата страна от ЕС с най-големи доплащания в здравната сфера - Кипър, процентът на хората, които искат намеса от ЕС, е най-голям - над 90%. \r\nКато цяло за по-голяма намеса на ЕС в тези сектори се обявяват голяма част от жителите на Източна и Южна Европа. Средно за общността желаещите повече контрол от Брюксел са мнозинство.\r\nМиграцията, борбата с тероризма и с безработицата са другите области, в които действията на ЕС се възприемат като недостатъчни от около 60% от запитаните българи. На това мнение са и повечето жители на други страни в ЕС. \r\nНедоволните от борбата с тероризма са 57%, което е намаление спрямо 69% преди две години. Доволни са 32%, като през април 2016 г. на това мнение са били само 23%. 58% от европейците смятат, че действията на ЕС относно миграцията са недостатъчни, а 26% са доволни. През април 2016 г. процентите са били съответно 66 и 19.\r\n ", "date": "2018.09.24", "title": "Социална политика, здраве… Българинът иска намеса от ЕС"}
{"url": "https://www.dnes.bg/index/2018/09/24/receptata-dnes-kopriva-s-iaica-i-sirene.388514", "text": "Необходими продукти:\r\n3 двойни шепи връхчета от коприва\r\n4 с.л. брашно\r\n4 яйца\r\n200 грама сирене\r\nсол, чесън на прах\r\nолио\r\nДобре измитата коприва слагаме да се свари за 25-30 минути. След което я отцеждаме, като заделяме 600 мл. от водата в която е вряла. Пасираме копривата и я смесваме с водата. В дълбок тиган или тенджера загряваме 4-5 с.л олио и запържваме брашното докато добие златист цвят, след което при непрекъснато бъркане добавяме пасираната коприва.\r\nВижте какво още е необходимо в ", "date": "2018.09.24", "title": "Рецептата Dnes: Коприва с яйца и сирене"}
{"url": "https://www.dnes.bg/zvezdi/2018/09/24/jivotyt-e-po-hubav-ema-i-raian-radostta-na-tedi.388662", "text": "Една от най-красивите ни миски – Теди Бургазлиева, стана майка на близнаци. Раждането се е случило преди няколко дни, но чак сега красавицата сподели щастливата новина с феновете си.\r\nРожбите й са момиче и момче и носят имената Ема и Раян. Мис България 2002 използва социалните мрежи, за да пусне първа снимка с наследниците си в детска количка.\n\n\r\n\"Целият ми свят се разтопи от умиление, когато погледнах децата си в очите и ги гушнах. Може ли животът да е по-хубав? Благословени сме и сме благодарни за тези две чудеса!\", гласи част от изповедта на чаровната брюнетка в Instagram.\r\nБаща на бебетата е бившият автомобилен състезател Симеон Иванов.\r\nПрез 2017 година той и Теди си казаха заветното \"Да\" в САЩ, където е постоянният им адрес.\r\n ", "date": "2018.09.24", "title": "Животът е по-хубав! Ема и Раян – радостта на Теди "}
{"url": "https://www.dnes.bg/stranata/2018/09/24/burgas-blagoevgrad-gradove-pyrvenci-po-sanirane.388663", "text": "От старта на Националната програма за енергийна ефективност на многофамилни жилищни сгради до края на август тази година са обновени 1364 от общо 2022 сгради със сключени договори за целево финансиране с Българската банка за развитие. \r\nПродължава работата по останалите участващи в програмата сгради. По 336 блока се изпълняват строително-монтажни дейности, а другите предстои да бъдат санирани, съобщиха от МРРБ.\r\nНай-много завършени сгради има в областите Бургас, Благоевград и Хасково. Сред общините се открояват центровете на тези области, а също и Стара Загора и Пазарджик.\r\nВ община Бургас са обновени 161 сгради, по 40 се работи, а 4 са със стартирали дейности по техническо обследване. Сключените договори за целево финансиране в общината са 205.\r\n                    \n                    \n                138 са завършените сгради в община Благоевград. По пет сгради се извършват строително-монтажни дейности. Те са последните в общината със сключени договори за целево финансиране.\r\nВ община Хасково са сключени договори за целево финансиране със 111 сдружения на собственици. \r\nЕнергийноефективни мерки вече са въведени в 71 жилищни многофамилни сгради, още 6 са в изпълнение, а 24 са със стартирали дейности по техническо обследване.\r\nВ Стара Загора са въведени в експлоатация 68 сгради и се работи по 7, като след тяхното завършване в общината ще са обновени всички сгради, одобрени за участие в програмата.\r\nВ Пазарджик са завършени всички 41 сгради със сключени договори за целево финансиране.\r\n ", "date": "2018.09.24", "title": "Бургас, Благоевград… градове – първенци по саниране"}
{"url": "https://www.dnes.bg/snimka-na-denia/2018/09/24/vremeto-nahluva-studen-viatyr-temperaturite-padat.388664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ началото на новата седмица времето ще бъде доста динамично, с чести промени на вятъра и рязко застудяване.  Облачността ще е променлива, ще превалява.\r\nДневните температури временно ще се повишат днес, повече в източната половина от страната, където на места ще достигат 30-33 градуса.\r\nВ северозападните райони, където след обяд вятърът ще се обърне от северозапад, ще започне понижение на температурите, сочи .\r\nСилните пориви на вятъра ще се усетят първо в Северозападна България. До полунощ усилването му и понижението на температурите ще обхване и най-източните райони на страната. Привечер на места, сред които и Дунавската равнина, вятърът ще достигне до над 100 км/ч.\n                \n                \r\n\"Лятото си заминава, но летни щрихи ще има и през следващите дни\", отбеляза синоптикът на Bulgaria ON AIR Симеон Матев, но подчерта, че във вторник застудяването ще е с повече 15 градуса на места.\r\nВъв вторник ще нахлува още студен въздух.  Температурите рязко ще се понижат и само на отделни места, главно в източните райони, ще превали слаб дъжд. По най-високите части на планините е възможно да превали сняг.\r\nПрез нощта срещу сряда вятърът временно ще отслабне и ще се ориентира от изток-североизток.\r\nОблачността ще бъде по-често значителна, но само на отделни места, главно в Източна България ще превали слаб дъжд.\r\nВ сряда и четвъртък максималните температури ще бъдат не повече от 13-14 градуса. Очакват се и слани, особено в четвъртък.\r\nВ петък цялата страна ще се докосне до почти летни стойности на температурите. Валежи обаче няма да има до събота и неделя.", "date": "2018.09.24", "title": "Времето: Нахлува студен вятър, температурите падат"}
{"url": "https://www.dnes.bg/rusia/2018/09/24/edinna-rusiia-na-putin-zapochna-da-gubi-izbori-zashto.388665", "text": "Кандидатите на управляващата партия \"Единна Русия\" на Владимир Путин загубиха изборите за губернатор на Хабаровския край в руския Далечен Изток и на Владимирска област, предава РИА Ноовсти.\r\nИ в двата случая печелят кандидатите на Либерално демократическата партия на Владимир Жириновски.\n\r\nДепутатът от Държавната Дума Сергей Фургал спечели почти 70% от гласовете след обработката на 100% от бюлетините на вота за губернатор на Хабаровския край, според данни на ЦИК.\r\nДосегашният губернатор на района на Вячеслав Шпорт успя да спечели по-малко от 28%.\r\nКандидатът на Жириновски Владимир Сипягин грабна победата и в губернаторските избори на Владимирска област с 57,03% от гласовете.\r\nДосегашният губернатор Светлана Орлова спечели 37,46%, според Централната избирателна комисия след преброяване на 100% от протоколите.\r\n ", "date": "2018.09.24", "title": "\"Единна Русия\" на Путин започна да губи избори. Защо?"}
{"url": "https://www.dnes.bg/stranata/2018/09/24/1-oktomvri-deniat-h-shte-ni-sgreiat-li-po-visokite-smetki-za-parno.388673", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПарното и топлата вода поскъпват от 1 октомври. Това стана ясно в края на миналата седмица от разчетите на Комисията за енергийно и водно регулиране.\r\nПредложението на енергийния регулатор е 8% скок за парното и топлата вода в София, в Пловдив - 9%, в Бургас и Плевен - с близо 5%, а във Варна - с малко над 2%.\r\nПовишението на цената е в резултат на поисканото от \"Булгаргаз\" поскъпване на природния газ от същата дата с близо 14%. Това е второ повишение в рамките на няколко месеца.\n\n\n\r\nЕнергийният експерт Георги Христов определи поскъпването като скандално, а Асен Асенов, заместник-председател на Асоциацията за регулиране на отношенията в етажната собственост подчерта, че въпреки повишението на цената, услугата на топлофикациите не е подобрявана от 15 години.\r\n                    \n                    \n                \"Всеки отоплителен сезон качеството на топлинната енергия, която стига до абонатната станция се прекъсва по някакъв начин, дали от авария или друг проблем, самото дружество не дава обяснение. Услугата не се подобрява\", каза Асенов пред Bulgaria ON AIR.\r\nТой припомни, че при намаляване на цената на природния газ от КЕВР не са предприемали мерки за понижение на цената на парното, въпреки че имат начин за въздействие и определи отношенията на потребителите с топлофикационните дружества като плащане на услуга, която е некачествена, а потребителите пък не са и обезщетени за това.\r\nЕнергийният експерт Георги Христов пък настоя, че в регулациите на цените КЕВР може да се намеси.\r\n\"Ако има някой, който прави порочна политика, това е КЕВР, защото цялата методика, която те прилагат е неправилна\", допълни още експертът.\r\nХристов беше категоричен още, че от много време вече потребителите на топлинна енергия плащат, за да стоят на студено.\r\nАсен Асенов обясни на свой ред, че топлофикациите губят много дела, но препоръча на потребителите, които искат да съдят дружествата да се обърнат към юристи, защото в общите условия се крият и \"капаните\" за тях.\r\n ", "date": "2018.09.24", "title": "1 октомври – Денят Х! Ще ни сгреят ли по-високите сметки за парно?"}
{"url": "https://www.dnes.bg/obrazovanie/2018/09/24/biznesyt-iska-zashtiteni-specialnosti-ima-gi-ima-li-jelaeshti.388671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвадесет и седем паралелки със защитени специалности са сформирани след 7-ми клас за тази учебна година. Сред тях са ядрена енергетика, топлотехника, електрообзавеждане на кораби и на средства за градския транспорт.\r\nВ 65 паралелки учениците ще се обучават по специалности с очакван недостиг на пазара на труда като монтьор, машинен оператор, заварчик и стругар, разказва .\n\n\r\nВ столичната професионална гимназия по транспорт и енергетика \"Хенри Форд\", където се обучават ученици по някои от тези специалности, тази година са приели 210 ученици в 10 паралелки.\r\n                    \n                    \n                Учениците по топлотехника минават през няколко кабинета за усъвършенстване на своите умения. В някои зали те се учат да създават системите, а в други да ги управляват.\r\nВ цялото училище има общо 6 момичета, а преподавателят Татяна Петкова може да се похвали, че женското малцинство се справя дори по-добре от момчетата.\r\nСлед като бъдещите инженери са се научили как да изграждат климатични инсталации, отиват и за час в компютърната лаборатория, в която работят със симулации на огромни климатични системи, като тази в един МОЛ например. \r\n ", "date": "2018.09.24", "title": "Бизнесът иска защитени специалности – има ги! Има ли желаещи?"}
{"url": "https://www.dnes.bg/rusia/2018/09/24/zashto-rusiia-ne-viarva-na-opravdaniiata-na-izrael.388666", "text": "Защо Русия не вярва на оправданията на Израел, пита руският ежедневник \"Взгляд\".\r\nРуското Министерство на отбраната предостави подробна информация за катастрофата на Ил-20 в Сирия въз основа на данни от обективния контрол. И тези данни абсолютно не съвпадат с версията, която Израел упорито се опитва да популяризира. Защо руските и израелските военни твърдо са решили да защитят позициите си до последно?\r\nРуското Министерство на отбраната, на брифинг на 23 септември, предостави подробна информация за обстоятелствата около катастрофата на руския самолет в Сирия на 17 септември. Информацията се основава на данни от обективния контрол на въздушната ситуация, получена от различни радарни съоръжения. В същото време Русия взе под внимание материалите, предадени от Израел.\n\n\n\n\n\n\r\n                    \n                    \n                Новият доклад допълва и коригира по-ранните изявления на руската армия. Така че официалният представител на отбраната генерал-майор Игор Конашенков заяви, че израелските военновъздушни сили са уведомили руските колеги за планираната атака.\r\nОсвен това, според представител на Министерството на отбраната, израелските ВВС не са съобщили за местоположението на своите изтребители F-16 и и така са въвели руската страна в заблуждение около зоната на удари – вместо ударите на цели разположени на запад от Латакия, са били съобщени цели в северната част на Сирия. Това е попречило на ИЛ-20 да отиде в безопасна зона - след предупреждението на командира на въздухоплавателното средство е било разпоредено да напусне зоната на юг от задачата и да се върне в базата.\r\nКонашенков още веднъж подчерта: \"Израелският пилот не може да не разбере, че ефективната отразяваща повърхност на ИЛ-20 е много по-голяма от аналогичната повърхност на изтребителя F-16 и руският самолет ще бъде предпочитаната мишена за противовъздушната ракета\". И това също е в противоречие с версията на израелците.\r\nВ тази връзка, на представителя на Министерството на отбраната потвърди, че вината за сваления разузнавателен самолет в Сирия Ил-20 е на израелски ВВС, които или са действали непрофесионално или става дума за престъпно нехайство. Според него действията на Израелските военновъздушни сили са извън цивилизованото изграждане на отношения и биха могли да застрашат пътнически и транспортни самолети.\r\nПо този начин, въпреки всички усилия на Израел да се освободи от отговорност за катастрофата на руския самолет, Министерството на отбраната настоява за своята версия на случилото се и продължава да обвинява израелците.\r\nТакава упоритост може да се дължи, от една страна, на факта, че Израел не са склонни да поемат отговорност за грешките си и да накаже своите военни, както беше казано по-рано за вестника от бившия шеф на израелските тайни служби \"Натив\" Яков Кедми.\r\nНа второ място, в Израел се опасяват, че ответните действия на Русия в инцидента с ИЛ-20 може да доведе до ограничаване на зоната за полети на израелските ВВС над Сирия, което ще позволи на Иран да засили позициите си в региона, и по тази причина не иска да признае вината си.\r\nИма още една причина: \"Вече три десетилетия говорим за доставката на сериозни системи за противовъздушна отбрана в Сирия и за тяхното предаване на сирийските военни. Израел предприе толкова много различни действия, за да предотврати това. И днес подобна перспектива отново стана очевидна. Разбира се, Израел ще се опита да предотврати това \", подчерта военен експерт пред изданието.", "date": "2018.09.24", "title": "Защо Русия не вярва на оправданията на Израел?"}
{"url": "https://www.dnes.bg/akoshtete-vqrvaite/2018/09/24/sfiria-unikalniiat-ezik-na-pticite-usvoen-ot-horata.388667", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТе говорят език, който е възникнал още преди електричеството да бъде открито. Това е т.нар. език на птиците или комуникация чрез свирене с уста.\r\nДревният език умира бързо и сигурно заедно с онези, които го говорят, а те са малко, разказва .\r\nДнес различни варианти на езика на птиците се говорят в Европа, Южна Африка и Азия. В Гърция, на остров Евия, този език се нарича \"сфиря\".\r\n ", "date": "2018.09.24", "title": "\"Сфиря\" – уникалният език на птиците, усвоен от хората"}
{"url": "https://www.dnes.bg/stranata/2018/09/24/krai-na-pochivnite-dni-i-trafik-ot-pribirashti-se.388672", "text": "Засилен трафик се очаква по пътищата у нас в последния от поредицата почивни дни. \r\nПредприети са мерки за осигуряване на засилено полицейско присъствие по основните пътища и автомагистралите и по всички входно-изходни артерии на големите градове. \r\nНай-натоварени за движение се очаква да бъдат магистралите \"Тракия\", \"Хемус\" и \"Струма\". \r\nЗасилен трафик се очаква и на граничните пунктове с Гърция, Сърбия и Румъния, където също ще има засилено полицейско присъствие.\r\nВ момента на АМ \"Хемус\" се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). \r\nНа съоръжението при 9-ти км (в района на с. Яна) се подменят дилатационните фуги.\r\n                    \n                    \n                Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За повишаване безопасността и улеснение на движението днес ще има две ленти за София и една за Варна.\r\nНа АМ \"Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. За улеснение на пътуващите днес ще има две ленти за София и една лента за Бургас.\r\nШофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. \r\nВ участъка Чирпан – Стара Загора от км 168 до км 208 от днес се въвежда ограничение на скоростта до 90 км/ч поради неравности на пътното платно.\r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив.\r\nЗа улеснение на пътуването през Владая - по път I-1 (Е-79), от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nДвижението на тежкотоварни автомобили с тегло над 12 тона ще бъде ограничено по автомагистралите от 14 до 20 ч.\r\n ", "date": "2018.09.24", "title": "Край на почивните дни и… трафик от прибиращи се"}
{"url": "https://www.dnes.bg/blizak-iztok/2018/09/24/9-ekzekutirani-v-iran-nasilili-grupovo-jena.388675", "text": "Девет души, осъдени на смърт заради групово изнасилване в Иран, бяха екзекутирани чрез обесване, предаде Асошиейтед прес.\r\n                    \n                    \n                Мъжете нахлули във вилата на жена в южната провинция Фарс и я изнасилили, уточняват ирански медии. Датата, на която било извършено престъплението, не се съобщава, предаде БТА.\r\nОсъдените обжалваха присъдите пред Върховния съд, но той ги потвърди по-рано този месец.\r\nСпоред в. \"Арман\" изнасилената жена в даден момент оттеглила жалбата си, но съдебните власти все пак решили да изпълнят смъртното наказание.", "date": "2018.09.24", "title": "9 екзекутирани в Иран – насилили групово жена"}
{"url": "https://www.dnes.bg/notifikacii/2018/09/24/kak-da-otslabnete-s-vitaminno-proteinovata-dieta.388417", "text": "Когато се стремим да отслабнем или да запазим добрата си форма, за нас е важно диетата, която следваме, да не ни отнема много време за приготвяне на храната, да не гладуваме. Чували ли сте за витаминно-протеиновата диета?\r\nСледвайки този хранителен план, няма да се борите с глада, ще имате енергия и в рамките на 10 дни може да отслабнете до 5-7 килограма. Същественото за тази диета е, че се консумират само протеинови храни и свежи продукти, но поотделно. Храните се по 5 пъти на ден, с малки порции, като редуването на храните подпомага подобряването на метаболизма и отслабването.\r\n\r\nВашата диета може да включва всички свежи плодове и зеленчуци, като цвекло, домати, краставици, ябълки, мандарини, портокал, грейпфрут и и други. Въпреки това, избягвайте тези плодове, които съдържат повече захари, като грозде, кайсии, праскови, сливи, манго.\r\n                \n                Богатите на протеини храни включват: яйца, риба, пилешко, пуешко, телешко месо, немазно свинско, извара, обезсолено нискомаслено сирене, кашкавал. Позволени напитки са вода и чай.\r\nОт диетата трябва да се изключат всякакви сладкиши, мазни храни, зърнени храни и хляб, сосове, сол, сокове в кутия, захар, газирани напитки, картофи, грах, царевица, алкохол.\r\n\r\n\r\nЗакуска: 2 варени яйца\r\nЗакуска преди обяда: 1 грейпфрут или 100 г пресен ананас\r\nОбяд: 150-200 г варено месо\r\nСледобедна закуска: 2 круши или 2 ябълки\r\nВечеря: 100 г варено месо\r\n", "date": "2018.09.24", "title": "Как да отслабнете с витаминно-протеиновата диета?"}
{"url": "https://www.dnes.bg/sofia/2018/09/24/vnimatelno-v-planinite-jena-navehna-krak-na-vitosha.388676", "text": "Екипи на ПСС са провели спасителна акция по свалянето на жена с навехнат глезен от района на хижа „Физкултурник“ във Витоша.\r\nАкцията е преминала успешно. Жената е била свалена от планината около 23:00 часа.\r\nОт спасителната служба алармират, че са променливи условията за туризъм в планините.\r\nТемпературите варират между 10° и 16°. В момента времето е ясно, но през следобедните часове се очаква да задуха много силен до ураганен вятър, така че не се препоръчва излизане във високите части на планините. \r\nЛифтовите съоръжения работят според летния им график.\r\nИнформация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470\r\n ", "date": "2018.09.24", "title": "Внимателно в планините: Жена навехна крак на Витоша"}
{"url": "https://www.dnes.bg/eu/2018/09/24/kakvo-postigna-orban-nachaloto-na-kraia-na-evroideologiiata-ili.388677", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Виктор Орбан трябва да е интересен за нас като символизатор на процес, който вече се е разгърнал. Сега теорията изби над практиката. Това е началото на края на досегашния европейски идеологически модел\", настоя пред Bulgaria ON AIR геополитическият анализатор доц. Валентин Вацев.\r\nДумите му идват в контекста на доклада на Европейския парламент, според който управлението на Орбан създава опасност за нарушаване на европейските ценности. \r\nMредстоящите санкции срещу Унгария пък скараха ГЕРБ и БСП, които си размениха обвинения за гласуването на своите евродепутати.\r\n\"Проблемът е назрял навсякъде. Свидетели сме на дълбок и силен конфликт между централния елит на ЕС и местните елити. Това е бунт на националните елити, които питат какво става с техния суверенитет\", обясни доц. Васев.\r\n                    \n                    \n                Той подчерта, че не е лесно да си днешен български премиер, защото трябвало да угодиш на всички. \r\nНовите цени на парното са смъртна заплаха за правителството, смята Вацев, който е категоричен, че с тази проблематика ефективно се събарят правителства.\r\nУмен, спокоен и добронамерен човек. Като такъв бе определен президентът Румен Радев от доц. Вацев, който е успял да проведе обстоен разговор с държавния глава. Той обаче не вижда бъдеще в идеята за президентска партия. \r\n\"Ролята на президента е много по-висока от прост партиен лидер\", отбеляза анализаторът. \r\nДоц. Вацев не смята, че след трите министерски рокади от миналата седмица се наблюдава разтоварващ ефект. \r\n\"Българската политическа класа вече не е способна да произведе действащ правителствен модел. Елитът не е готов да носи отговорност\", подчерта той и добави, че до края на годината страната ни ще бъде поставена в нова политическа ситуация.", "date": "2018.09.24", "title": "Какво постигна Орбан? Началото на края на евроидеологията, или…"}
{"url": "https://www.dnes.bg/stranata/2018/09/24/broim-se-prez-2021-va-myj-jena-bez-treti-pol-koli-kyshti.388659", "text": "През 2021 г. в продължение на 25 дни през януари и февруари в България ще се проведе поредното преброяване на населението и жилищния фонд. \r\nПрез същата година такова ще има и във всички страни-членки на ЕС, тъй като европейският регламент изисква тази акция да се провежда веднъж на всеки десет години.\r\nПрез 2021 г. обаче ще бъде последното класическо преброяване, твърди председателят на НСИ Сергей Цветарски. У нас, а и в ЕС все повече надделява мнението, че тази дейност може и трябва да се прави изцяло по електронен път. Но това изисква да се изгради цялостна единна електронна система, а за това няма достатъчно време. \r\nВ нея на определени периоди от време и може би много по-често от веднъж на 10 години всеки европейски гражданин ще съобщава основните данни за себе си: Къде живее, на колко квадратни метра площ, какви основни битови придобивки има, работи ли, какъв е майчиният му език и националността, а и други подробности. Но това е бъдещето.\n\r\n                    \n                    \n                Историята на преброяването на населението обаче е стара колкото света. Броенето на хора, животни и продукти от първа необходимост е правено още в древността, а преброяването, което император Октавиан Август е заповядал да се проведе през 4-ата година преди Христа, е описано дори в Новия завет. Само резултатите, изглежда, са били държавна тайна, защото не фигурират никъде, разказва \"\".\r\nДнес, обаче, трябва да се знае върху колко квадратни метра живее всеки в града или на село, колко са националните расови или религиозни малцинства, колко са икономически зависимите от близките си и още ред подробности.\r\nВ Закона за вероизповеданията например пише, че държавната субсидия за всяко вероизповедание се определя пропорционално на процента на представителите му от цялото население.\r\nИ това е само едно от многото приложения на данните. Най-малкото - за политически цели трябва да се знае каква трябва да е представителността на законодателния орган и колко хора всъщност имат право да гласуват.\r\n\r\nНачалото на тази дейност у нас е поставено през 1880 г. И за разлика от много други дейности от онова време резултатите могат да се видят много лесно. Всички статистически годишници са пубикувани онлайн и могат да се четат свободно в сайта на НСИ.\r\nВ отделните сборници няма особени разлики, защото принципите са били винаги едни и същи. Иначе няма да се получи сравнимост на резултатите в течение на времето и данните не могат да послужат за правене на изследвания.\r\nВсяко преброяване досега винаги е възбуждало различни страхове у хората и е раждало митове. Предстоящото не прави изключение.\r\nЕдин от най-безобидните например е, че Европейският съюз ще ни задължи да впишем и третия пол в анкетите, каквото и да разбират под това определение онези, които се страхуват от него. \r\nШефът на НСИ заяви, че това няма как да стане. В анкетите се вписва този пол, който фигурира и в документите за самоличност. Ако някой от мъж е станал жена или обратното, то това би трябвало да го пише в личната му карта след влязло в сила съдебно решение.\r\nДругото опасение е, че държавата се кани да обложи с по-висок данък пустеещите жилища и затова се интересува много кой на каква площ живее. В този мит има само една истина – наистина ще се прави пълна инвентаризация на жилищния фонд. У нас много строителни предприемачи, които не са успели да продадат апартаментите си, богати инвеститори в имоти и просто хора, които, подгонени от нуждата, отиват в големия град и напускат къщите си, със сигурност ще направят опит да укрият имотите.\r\nНо в това няма особен смисъл. Първо, тези данни са само за статистически цели. В анкетите не се пише кой е собственик на жилището, а колко е голямо и колко хора живеят в него. И второ - данните за жилищата НСИ взема от общините, така че по принцип е изключено да бъде пропуснат чийто и да било дом, независимо дали е пълен с хора, или празен.\r\nПри последните 3-4 преброявания в България редовно възниква страх или поне колебание у малцинствените групи какъв майчин език и какво вероизповедание да впишат. За националността е ясно - нея я пише в личната карта. По принцип отговорът на въпросите за майчин език и вероизповедание е доброволен и преброителите ще бъдат инструктирани да го съобщават на хората. Но самите хора трябва да знаят, че е в техен интерес да съобщават това, което чувстват, че са.\r\nТака увеличават шансовете тяхното малцинство или вероизповедание да получат по-висока субсидия от държавата или да разчитат на различни фондове.\r\nДали през 2021 г. у нас ще има въпроси за вероизповедание и майчин език, все още не е решено. Законопроектът за конкретното преброяване ще мине през Министерския съвет в края на октомври, когато приключи общественото обсъждане, и ще е в парламента вероятно към края на годината, когато тази дискусия със сигурност ще се възбуди.\r\nВпрочем страховете от преброяването не са нещо, характерно само за България. В САЩ, където преброяването също ще бъде през 2021 г., вече широко се дискутира дали е допустимо да се включи въпрос за гражданството заради големия брой имигранти. Става дума за хора, които дългосрочно работят в САЩ, но са от друга националност и нямат статут на граждани на Щатите. Социолозите отвъд океана се опасяват, че поради настоящата антимиграционна политика на Белия дом чужденците, живеещи на територията на САЩ, ще предпочетат да не посочват статута си. А всъщност това би могло да повлияе на техните интереси при определяне на финансирането и на представителството в Конгреса. Тази дискусия още не е приключила.\r\nВ България един от мъчителните въпроси, които поражда преброяването, е, че всяко следващо изкарва българската нация все по-малка и по-малка. От 8,1 млн. през 2001 г. паднахме на 7,3 млн. през 2011 г.\r\nСъс 100% сигурност се очаква през 2021 г. да бъдем под 7 милиона. Впрочем ние ще паднем под тази граница още до края на 2018 г. Според последните няколко стастически годишника на НСИ всяка година нацията се топи с по около 50 000-60 000 души и сметките показват, че след като през 2017 г. вече сме били 7,050 млн., значи ще паднем под 7 милиона още пред прага на 2019 г.", "date": "2018.09.24", "title": "Броим се през 2021-ва: Мъж, жена (без трети пол)… коли, къщи "}
{"url": "https://www.dnes.bg/notifikacii/2018/09/24/samo-za-avgust-nad-30-t-negodni-hrani-sa-konfiskuvani.388679", "text": "През август 34 953 кг храни от животински и неживотински произход са насочени за унищожаване от инспекторите на дирекция \"Контрол по храните\" към Българската агенция по безопасност на храните, съобщиха от БАБХ.\r\nТе са конфискувани от производствени обекти, от складове, магазини и заведения за обществено хранене. \r\nЧаст от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. \r\nДирекция \"Контрол по храните\" също така е насочила за унищожаване 210 яйца и 606 литра безалкохолни напитки.\r\nПрез август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195.\r\nЗатворените обекти с временно преустановена дейност са шест.\r\n ", "date": "2018.09.24", "title": "Само за август: Над 30 т негодни храни са конфискувани"}
{"url": "https://www.dnes.bg/obshtestvo/2018/09/24/futbol-i-avtomobilizym-sreshtu-agresiiata-na-pytia.388680", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДимитър Бербатов и автомобилният шампион Ник Левентис ще се срещнат на футболния терен по обяд в демонстративен футболен сблъсък. \r\nБългарският футболист и британският пилот ще мерят сили заедно с отборите си от Фондация \"Вълшебен свят\" и Фондация \"Димитър Бербатов\", в които ще участват известни имена от моторните спортове, футбола и музиката.\r\nДемонстративният мач ще даде началото на целодневен спортен празник от кампанията \"С усмивка\", която \"Вълшебен свят\" започна тази година и е насочена срещу агресията на пътя.\r\nШампионът от 24-часовата надпревара в Льо Ман сподели пред , че познава Димитър Бербатов, защото е привърженик на Манчестър Юнайтед, а фондациите им работят срещу агресията и така са решили да обединят усилията си.\r\n                    \n                    \n                \"Преди няколко месеца моята фондация организира шампионат. Решихме да организираме футболен мач, да се опитаме да победим, но и да го направим с усмивка на лицата\", разказа Левентис.\r\nАвтомобилният състезател разкри още, че заедно с него ще играят и други представители на моторните спортове. Той сподели още, че когато шофираме не трябва да сме ядосани, а е по-добре да се наслаждаваме. По думите му да караш с усмивка, намалява рисковете при шофиране.\r\nСъстезателят по картинг Николай Върбицалиев пък допълни, че трябва да сведем разсейващите неща в автомобила до минимум и да сме концентрирани само върху шофирането.\r\nТой беше категоричен, че идеята на инициативата е именно състезателите от моторните спортове да покажат, че агресията няма място на пътя, а тя трябва да се изразява само на пистата.\n\r\n ", "date": "2018.09.24", "title": "Футбол и автомобилизъм срещу агресията на пътя"}
{"url": "https://www.dnes.bg/index/2018/09/24/receptata-dnes-pechen-karfiol-sys-sirene-i-kashkaval.388464", "text": "\r\n1 глава карфиол\r\n150 г шунка\r\n1 чаша настърган кашкавал\r\n½ глава лук\r\n3 супени лъжици галета\r\n50 мл разтопено масло\r\n1 чаша настъргано сирене\r\n1 чаша готварска сметана\r\nсол\r\nчерен пипер\r\nриган\r\n \r\n\r\n \r\nНакъсайте карфиола на малки розички и го бланширайте за няколко минути. Отцедете го добре от водата. Разтопеното масло се загрява в тиган. В него се запържва ситно нарязаният лук. Към него се прибавя и сметаната. След като сметаната започне да завира, добавете подправките. Оваляйте карфиола в галетата. Нарежете шунката на кубчета.\r\n \r\nВ тавичка за печене или в йенска стъклена тава смесете всички съставки. Печете в загрята на 200 градуса фурна за около 30 минути. Добавете настърганите кашкавал и сирене и върнете отново във фурната за още 10 минути.\r\n\r\n", "date": "2018.09.24", "title": "Рецептата Dnes: Печен карфиол със сирене и кашкавал"}
{"url": "https://www.dnes.bg/balkani/2018/09/24/syrbiia-se-opylchi-niama-da-sme-sybiratelen-bejanski-centyr.388681", "text": "Споразумението, което Сърбия подписа неотдавна с европейската гранична агенция Фронтекс, не предвижда откриването на събирателни центрове, Фронтекс не се занимава с това, заяви сръбският министър на вътрешните работи Небойша Стефанович за днешния брой на белградския вестник \"Курир\".\r\nФронтекс се занимава преди всичко със защитата на границите, при това на границите на ЕС.\n\r\n\"Фронтекс може да дойде, ако бъде поканена от Сърбия и тогава ще изпълнява работата си изключително в сътрудничество с нашите полицаи. Това само ни дава възможности и няма никакви опасения, че някой ще дойде да ни окупира, както някои представят нещата\", каза Стефанович, цитиран от БТА.\r\n                    \n                    \n                Той припомни, че през 2015 г., когато в Сърбия влизаха и по 85 000 мигранти на ден, Белград поиска помощ от ЕС и в съответствие с постигнатите двустранни споразумения в страната дойдоха полицаи от Унгария, Австрия, Чехия, Франция и други страни, които помогнаха да се контролира и спре мигрантският поток.\r\n\"Ако бъдат поканени, силите на Фронтекс ще бъдат разположени предимно на границите с България и Македония\", каза министърът.\r\nНа 20 септември европейският комисар за миграцията Димитрис Аврамопулос и Небойша Стефанович подписаха споразумение, предвиждащо служители на Фронтекс да работят съвместно със сръбската полиция.\r\nСпоразумението позволява на Фронтекс да помага на Сърбия \"в случай на внезапна промяна в миграционните потоци\". За да влезе в сила, то трябва да бъде ратифицирано в сръбския парламент.\n\r\n ", "date": "2018.09.24", "title": "Сърбия се опълчи: Няма да сме събирателен бежански център!"}
{"url": "https://www.dnes.bg/tenis/2018/09/24/grisho-i-evropa-s-trofeia-na-leivyr-kyp-v-chikago.388682", "text": "Отборът на Европа, в който участва и най-добрият български тенисист Григор Димитров, спечели битката срещу Отбора на света с 13 на 8 точки и вдигна трофея на \"Лейвър Къп\" в Чикаго.\r\nТова е и първи трофей за първата ни ракета за тази година, съобщи . \r\nВъпреки че българинът и неговият партньор Давид Гофен загубиха мача на двойки, звездите Роджър Федерер и Александър Зверев успяха да победят своите съперници и така извоюваха титлата за Европа.\r\nТова е втора поредна победа за отбора на Стария континент в турнира, като начало на триумфа даде точно Григор, след като се наложи над Франсис Тиафо в първия си мач.\r\n\r\n ", "date": "2018.09.24", "title": "Гришо и Европа с трофея на \"Лейвър Къп\" в Чикаго"}
{"url": "https://www.dnes.bg/health/2018/09/24/zaradi-tezi-hormoni-se-kachvat-kilogrami.388513", "text": "Чували сте да казват, че жените са „хормонални същества“. И това е напълно вярно. Не, че мъжкото тяло не съдържа хормони, просто при нежния пол те значително се променят на чести периоди и оказват видимо влияние не само върху поведението, а и върху фигурите на дамите.\n\r\nВижте кои хормони трябва да следите, за да бъдете във форма и разбира се, здрави:\n\r\n\n\r\nТрябва да се отбележи, че както високите, така и ниските нива на естроген могат да доведат до увеличаване на теглото. Здравото тяло произвежда достатъчно инсулин, който да поддържа кръвната захар в необходимото ниво. Когато естрогенът се покачи в тялото, това стресира клетките, произвеждащи инсулин, което води до увеличаване на нивата на глюкоза и съответно на покачване на теглото.\n                    \n                    \n                \r\nКогато естрогенът е в по-ниски нива, тялото се опитва да ги повиши като извлича мастни клетки и превръща цялата енергия в мазнини, за да презареди нивата на глюкоза. Това също води до увеличаване на теглото. За да запазите равновесието на естрогенните нива, трябва да избягвате консумацията на алкохол, преработеното месо и да тренирате редовно. Консумацията на пресни плодове и зеленчуци може да ви помогне да поддържате здравословни нива на естроген в тялото.\r\nВижте още по темата в", "date": "2018.09.24", "title": "Заради тези хормони се качват килограми"}
{"url": "https://www.dnes.bg/politika/2018/09/24/tynki-smetki-za-ns-koi-partii-podkrepiate-kak-bihte-glasuvali.388683", "text": "Краят на българското председателство и нетипично горещо политическо лято не останаха без последствия. Оценките и самооценките на българските граждани за заобикалящата ги действителност са се влошили в сравнение с предходните месеци. \r\nС два пункта за последния месец е спаднал делът на хората, които преценяват, че живеят по-добре в сравнение с другите, което се съчетава с един пункт нарастване на дела на онези, които смятат, че живеят по-зле. Спада и оптимизмът за бъдещето, без да се променят оценките за живота през миналата година.\r\nКато основна причина за всичко това, наред с нестихващите скандали и разправии във властта, се откроява нарастващото масово безпокойство за развитието на икономиката, независимо от оптимистичните статистически оценки и прогнози. \r\n                    \n                    \n                В класацията на Социологическа агенция \"АФИС\" на важните въпроси за България, интервюираните са посочвали: \"Доходите и пенсиите\" (23,9%), \"Развитието на икономика\" (13,8%), \"Безработицата\" (10,7%) и \"Финансовата стабилност\" (10,2%), съответно на първо, второ, четвърто и пето място в подреждането.\r\nМежду тези проблеми в челото се нарежда единствено въпросът за здравеопазването, което заема третото място с 11,5 на сто. В сравнение юли цитираните стойности са били общо с 4 пункта по-ниски.\r\nНе по-различна е класацията на проблемите, които хората обозначават като лични.\r\nПроблемите на \"Бедността\", \"Неясните перспективи\", \"Безработицата\" и \"Пенсиите\" се подреждат съответно на първо, трето, четвърто и пето място със стойности от 15,2; 13,2; 11,0 и 10,8 на сто. Тук проблемите на здравето са на второ място с 14,9%, отбелязват социолозите.\r\n\"Всичко това, заедно с повишаващите се цени на стоките от първа необходимост, както и очакванията за по-високи сметки за ток, парно, вода и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло\", коментират от \"АФИС\". \r\nСитуацията, според тях, влияе пряко и на доверието в основните институции на властта. За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане. През септември рейтингът на Народното събрание е затворил дъното на класацията.\r\n\"Предлаганото \"лекарство\" – смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях, а именно: Валери Симеонов (46,0%), Цецка Цачева (44,2%) и Румен Порожанов (36,8%)\", отчитат от агенцията.\r\n\r\nКатегоричен отговор не може да се даде, а по-точно отговорът е и \"Не\", и \"Да\". Не, защото няма промяна в реда, по който се подреждат основните политически сили, а Да, защото промяна в този ред може да настъпи във всеки следващ момент.\r\nОт една страна, налице е ясно изразен отлив на активни избиратели от всички парламентарно представени партии и коалиции, а от друга страна, растат дяловете на потенциалните негласуващи и на онези, които при евентуални нови избори не биха подкрепили никого. \r\n \r\nИ тук отговорът е и \"Да\", и \"Не\". Да, защото готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент. А Не, защото нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех.\r\nСпоред социолозите свободно разпознаваемите партии от електората са едва четири партии – ГЕРБ, БСП, ДПС и \"Атака\".\r\n\r\nГЕРБ - 21,3%\r\nБСП - 20,9%\r\nДПС - 7,4%\r\nОбединени патриоти - 5,5%\r\nВоля - 1,2%\r\nНе подкрепям никого - 8,5%\r\nКолебая се - 16,7%\r\nНяма да гласувам - 13,6%\r\n-------------------------------------\n\r\n", "date": "2018.09.24", "title": "Тънки сметки за НС: Кои партии подкрепяте? Как бихте гласували!"}
{"url": "https://www.dnes.bg/obshtestvo/2018/09/24/kafe-piini-vafla-othapi-gladyt-deputatski-zasiti-nali.388684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКак се хранят депутатите? Народните представители ги очаква изненада в началото на новата сесия на парламента. Те ще пият кафето си във вафлени чашки. Така, освен че няма да останат жадни, ще успеят и да похапнат.\r\nОт администрацията на институцията се надяват по този начин да подпомогнат българските предприемачи, тъй като патентованата чашка е родно производство.\n\r\nБойко Борисов отпи от малката чашка в компанията на Туск и Курц, точно преди да предаде европредседателството. Лютви Местан покани на кафе протестиращи от инициативата \"Правосъдие за всеки\", за да обсъдят съдебната реформа. Президентът Румен Радев покани съпругата си на кафе точно в центъра на Москва, след срещата си с Медведев.\r\n                    \n                    \n                Следвайки максимата \"Първо кафето, после плановете\", държавниците не пропускат да изпият сутрешното си кафе.\r\nВ бюфета на парламента отдавна знаят – гладна мечка хоро не играе. Наред с депутатското кюфте, решиха да им предложат и ядлива чашка за кафе, направена от вафлени корички.\r\nЗа изтънчения вкус на депутатите са отделени 10 000 лева, с които да бъдат купени въпросните вафлени чашки.\r\nТе са създадени от българин от Пловдив, който измислил начин как да ги направи водонепропускваеми поне 40 минути.\r\n ", "date": "2018.09.24", "title": "Кафе пийни, вафла отхапи… гладът депутатски засити, нали?"}
{"url": "https://www.dnes.bg/rusia/2018/09/24/za-tri-godini-svaleni-samoleti-helikopteri-rusiia-v-siriia.388688", "text": "Операцията на Русия в Сирия започна през септември 2015 година.\r\nОт началото досега загубите на руската военна авиация, само по официални данни, наброяват десетки изтребители и хеликоптери, без да се броят жертвите – военни и цивилни.\r\nВ редица руски медии се появиха разследвания и публикации и за други загуби, които макар и да не са потвърдени официално от Кремъл, изглеждат достатъчно убедително.\r\nАко се обобщят данните от тях, в Сирия са загубени изтребители Су-24, Су-33, Су-30СМ, хеликоптери Ми-24, Ми-35, Ми-8 и др.\n\n\n\n\r\nПоследната подобна новина е от 17 септември, тогава ИЛ-20 бе свален от израелските ВВС в Средиземно море, загинаха 15 руски военни.\r\n                    \n                    \n                На 7 май, по време на редовен полет над източните части на Сирия, се разби многоцелевият хеликоптер Ka-52. И двамата пилоти на борда бяха убити. В Министерството на отбраната предварителната причина за катастрофата се нарича техническа неизправност. В същото време вестник \"Комерсант\", цитирайки източници във военната администрация, пише, че хеликоптерът е свален от бойци на ИД.\r\nНа 3 май, след излитане от руска авиобаза в Сирия, се разби многоцелеви изтребител Су-30СМ, двамата летци загинаха. По предварителна информация причина за катастрофата е... птица в двигателя. Защо обаче пилотите не са се катапултирали?\r\nНа 6 март 2018 г. военнотранспортен самолен Ан-24 се разби при насочване за кацане на базата Хмеймим, загинаха 39 души.\r\nНа 3 февруари 2018 г. с ракета от земята е свален щурмовик Су-25, пилотът загина.\r\nНа 31 декември 2017 г. при прелитане на летището в Хама се разби вертолет Ми-24, двамата пилоти загинаха, бордният техник оцеля.\r\nПрез октомври 2017 г. Ми-28Н е извършил принудително кацане поради техническа неизправност, екипажът за щастие не е пострадал.\r\nНа 10 октомври 2017 г. изтребител Су-24 излезе извън пределите на пистата в Хмеймим и бе обзет от пламъци, пилотите загинаха.\r\nНа 12 април 2016 г. в Сирия се разби вертолет Ми-28Н \"Нощен ловец\", загинаха и двамата пилоти.\r\nПрез ноември 2016 г. изтребител МиГ-29 претърпя авария край крайцера \"Адмирал Кузнецов\" в Средиземно море, пилотът катапултира и оцеля.\r\nНа 24 ноември 2015 г. фронтовият бомбардировач Су-24М бе свален от турски изтребител F-16C на турско-сирийската граница, пилотът загина, щурманът оцеля.\r\nПрез август 2016 г.  хеликоптер Ми-8 е свален с огън от земята, загинаха петима души.\r\nИ това е само официалната статистика, за всичко останало знаят в Кремъл.\r\n ", "date": "2018.09.24", "title": "За три години: Свалени самолети, хеликоптери... Русия в Сирия"}
{"url": "https://www.dnes.bg/za-da-se-razbirame/2018/09/24/sedmichen-liuboven-horoskop-za-24-30-septemvri.388418", "text": "Самоуправляваща се и интензивна. Това са ключовите думи за енергията, която протича тази седмица в зодиакалния космос и със сигурност в любовния ни живот. Пълнолуние, интензивна любов... Какво ви очаква според зодията, вижте в любовния ни хороскоп.\r\n\r\nПълнолунието във вашия знак ще ви накара да се фокусирате върху личните ви нужди в контекста на вашата връзка. Дали не сте били твърде егоистични за сметка на партньорството?\r\nКлючовата дума във взаимоотношенията е „отношение“. Ако успеете да си я спомните, ще можете да се адаптирате към изискванията на партньорството. Овни, истината е, че най-важните уроци в живота сте научили през гледната точка на друг човек.\r\n                    \n                    \n                \r\nВярата, която имате във вашето партньорство, ще се засили по най-невероятен начин. Ако напоследък сте имали въпроси относно това в каква посока се развива вашата връзка, чудейки се дали с половинката гледате в една посока, тази седмица всичко ще се промени. Може би ще осъзнаете, че това е партньорът, от когото се нуждаете. Наградите в любовта за вас ще бъдат по-духовно удовлетворяващи, отколкото сте си представяли.\r\n\r\nВъзможна е драматична промяна в социалния ви живот заради любовния ви такъв. Ще прекарвате повече време с приятели, които се намират във връзка. Ако търсите нова любов, добре е да се въоръжите с търпение. Също така, в случай че вече някой е привлякъл вниманието ви, не бързайте да слагате розовите очила.\r\n", "date": "2018.09.24", "title": "Седмичен любовен хороскоп за 24 – 30 септември"}
{"url": "https://www.dnes.bg/temida/2018/09/24/kranyt-v-karnobat-kakvo-teche-kolko-temida-proveriava.388686", "text": "Досъдебно производство е образувано за нерегламентирания кран, от който може да се източва алкохол във \"ВИН. С. Индъстрийс\" край Карнобат. \r\nТова каза за БНР директорът на Митница – Бургас Валери Стефанов и уточни, че това е най-сериозното нарушение, открито при проверката.\n\n\n\r\nОпределенията на Районния съд в Карнобат, с които се разрешава работата в затворените от митницата производства в Карнобат, не могат да се обжалват, посочи той.\r\n\"Ние ще се съобразим с това решение. На този етап по никакъв начин не пречи, тъй като има констатирани факти, констатации, нарушения, по които е стартирана процедура по административно – наказателно производство, от която, последващата процедура означава съставяне на актове за установяване на административни нарушения, съответно – издаване на наказателни постановления.\r\n                    \n                    \n                В същото време, държа да отбележа, че един от по-тежките случаи, при които имаме констатирани нарушения, е образувано и досъдебно производство. Всички нарушения, които да открити, са пряко свързани с условията и реда, по който е издаден лиценза за управление на данъчен склад\", допълни митническият шеф.\r\n\"Въпросният кран не е включен към измервателните устройства, което е нарушение\", поясни Стефанов, но отказа подробности какви са другите констатации след проверката им.\n\r\n\r\n ", "date": "2018.09.24", "title": "Кранът в Карнобат: Какво тече, колко… Темида проверява"}
{"url": "https://www.dnes.bg/rusia/2018/09/24/rusiia-dostavia-na-siriia-protivoraketna-sistema-s-300.388690", "text": "До две седмици Москва ще достави на Сирия противоракетна система С-300, съобщи днес руският министър на отбраната Сергей Шоюгу, цитиран от Ройтерс.\r\nСъобщението бе направено седмица след като министерството обвини Израел, че е причинил свалянето на руски военен самолет в Сирия, при което загинаха 15 руски военнослужещи.\r\nСпоред говорителя на Кремъл Дмитрий Песков доставката на зенитно-ракетната система С-300 е с цел защита на руските военнослужещи в страната и решението не е насочено срещу трети страни.\r\n\"За всички би трябвало да е очевидна необходимостта от действия на Русия за засилване на сигурността на военните й. В този случай Русия се ръководи единствено от този интерес, действията й не са насочени срещу трети страни, а към нашите собствени военни\", поясни той.\r\n ", "date": "2018.09.24", "title": "Русия доставя на Сирия противоракетна система С-300"}
