{"url": "https://www.dnes.bg/obshtestvo/2019/11/14/banov-dava-deloto-za-largoto-na-prokuraturata-no-ne-i-ostavka.429669", "text": "Министърът на културата Боил Банов обяви, че ще даде на прокуратурата всички материали, свързани с делото за ремонта на Ларгото с цел пълно разнищване на случая.\nПо-рано от БСП поискаха оставката на Банов заради пропуснатия срок за обжалване на делото. Така българският данъкоплатец безвъзвратно губи 700 хиляди лева.\r\n\"Считам, че тези действия не са случайни и са с цел уронване на престижа на Министерството на културата и лично на моя престиж\", коментира Банов, цитиран от БТА.\r\nТой допълни, че до момента, според вътрешно разследване, двама души от правния отдел на министерството са замесени в случая. Става въпрос за много опитни служители с дългогодишен стаж, над 10 години, каза Банов.\r\nНа призива на БСП за оставка министърът отговори, че дори не вижда причина за тази оставка. Ако съм за оставка, сам ще си тръгна, добави той.", "date": "2019.11.14", "title": "Банов дава делото за Ларгото на прокуратурата, но не и оставка"}
{"url": "https://www.dnes.bg/eu/2019/11/14/briuksel-pogna-london-che-ne-mu-dava-komisar.429688", "text": "Европейската комисия откри наказателна процедура срещу Великобритания тази вечер заради отказа ѝ да номинар кандидат за еврокомисар в следващата Комисия на Урсула Фон дер Лайен.\n\r\nВ сряда вечер премиерът Борис Джонсън писа на следващата председателка на Комисията, че няма да ѝ даде човек, защото Кралството е в предизборна ситуация и практиката е в този период да не се номинират кандидати за международни институции, за да не се предпоставя изборът на победителите във вота.\n\r\nЕврокомисията на Жан-Клод Юнкер, която работи в служебен режим до съставнето на нова, реши да погне Лондон, тъй като според Лисабонския договор всяка страна членка трябва да има представител в Европейската комисия. Отказът на Великобритания няма да позволи на новата Комисия да заработи, както Фон дер Лайен планира на 1 декември. Днес неин говорител потвърди, че целта остава и отказа да коментира евентуално ново отлагане на встъпването ѝ в длъжност от Нова година, когато Лондон вече би могъл да даде човек за комисар.\n                    \n                    \n                \n                \n                \n                \r\nБорис Джонсън има срок до 22 ноември да даде обяснения, защо не спазва задължението си да даде човек за Еврокомисията. В противен случай Комисията ще премине към следващата фаза от процедурата и след това ще даде Лондон на Европейския съд.\n\r\nСпоред Комисията страните членки не могат да се позовават на вътрешно законодателство като причина да не спазва правото на ЕС, което е висше спрямо националното.\n\r\nИскането да номинира еврокомисар е записано в решението, с което европейските лидери дадоха трета отсрочка на Великобритания за напускането на ЕС. Тъй като тя остана членка след предишния срок от 31 октомври, тя трябва да спазва всичките си задължения, включително да даде комисар. Комисията пък също не може да започне работа, ако в нея няма представители на всички държави членки.\n\r\nНовата Европейска комисия трябваше да встъпи в длъжност на 1 ноември, но трима кандидати за комисари бяха отхвърлени от Европейския парламент. Днес евродепутатите потвърдиха новите кандидати от Франция Тиери Бретон за вътрешния пазар и от Румъния Адина-Йоана Вълян за транспорт. Унгарският кандидат Оливер Вархели ще трябва да отговари другата седмица на допълнителни въпроси преди да се реши дали ще може да заеме поста на комисар за разширяването.", "date": "2019.11.14", "title": "Брюксел погна Лондон, че не му дава комисар"}
{"url": "https://www.dnes.bg/obshtestvo/2019/11/14/gotviat-vremenniia-shef-na-voennoto-razuznavane-za-tituliar.429666", "text": "Тече съгласувателна процедура с президентската институция, за да може временно изпълняващият длъжността директор на службата \"Военна информация\" полк. Велко Атанасов да стане титуляр. Това съобщи министърът на отбраната Красимир Каракачанов в ресорната парламентарна комисия.\nСлед рапорта за напускане на предишния директор бригаден генерал Пламен Ангелов през юли, общото мнение е било, че, въпреки законовата промяна и възможността длъжността да се заема и от цивилен, е добре начело на службата да бъде човек от системата, с военно звание, завършил военно училище и движил се в кариерата, обясни Каракачанов.\r\nПо думите му такъв именно е полк. Велко Атанасов, който в момента изпълнява длъжността директор. До назначаването му за титуляр има процедура, там, където има укази на президента е необходимо съгласуване, посочи Каракачанов и добави, че в момента тече такава процедура по съгласуване с върховния главнокомандващ, за да може да се стигне до указ. След нея ще се пристъпи към официално предложение.\r\n                    \n                    \n                \n                \n                \n                Каракачанов увери, че въпреки определени съмнения, никога не е имало намерение цивилен да оглави службата, а се е наложило да се действа вследствие на рапорта за напускане на предишния началник.\r\nМинистърът коментира пред журналисти, че \"не е страшно\", че временният ръководител не е генерал, а важното е да е професионалист.\r\nПо думите му, той може да изпълнява длъжността и със звание полковник, докато навърши необходимата възраст за предложение за генералско звание, какъвто е аналогичният случай с полк. Иван Маламов, който ръководи Националния военен университет във Велико Търново и има още година, докато навърши възрастта за генералско звание.\r\nНа въпрос за началник на Висшето военновъздушно училище в Долна Митрополия, министърът коментира като проблем, че офицерите, които летят, предпочитат да правят това, отколкото да ръководят учебно заведение.\r\nВизията на министъра е за по-млад офицер, с перспектива, но задължително - летец. Той очаква въпросът да бъде изчистен до понеделник. Там, по думите му, няма да има подобен проблем със званието. Обсъждани са шест кандидатури. \r\n ", "date": "2019.11.14", "title": "Готвят временния шеф на военното разузнаване за титуляр"}
{"url": "https://www.dnes.bg/index/2019/11/14/erdogan-dyrji-na-ruskite-s-400-no-iska-blizki-otnosheniia-sys-sasht.429664", "text": "Реджеп Тайип Ердоган заяви, че Турция е зависима от руския газ и приходите от техните туристи и отхвърли идеята да се откаже от системите за противовъздушна отбрана С-400, предава американската медия Bloomberg.\n\r\nТой още заяви, че Анкара желае да поддържа добри взаимоотношения с Вашингтон, но и с Москва, пише \"Фокус\".\n\r\nЕрдоган заяви това пред репортери след срещата си с президента на САЩ Доналд Тръмп в Белия дом и добави, че би желал да се обърне и към американския Конгрес, за да успокои притесненията относно разполагането на руските системи С-400.\n\n\r\n\"Не можем да развалим взаимоотношенията си с Русия. Имаме стратегически взаимоотношения във връзка с природния газ. Имаме ли шанс да игнорираме газовия проект \"Турски поток\"?\", заяви Ердоган и допълни, че \"не е възможно\" да се откаже от системите С-400.\n                \n                \n                \r\n\"Последната година 6,5 млн. руски туристи са посетили Турция. Нашата двустранна търговия приближава 30 млрд. долара. Не можем да зарежем С-400 и да вземем (системи за ПВО) \"Пейтриът\". Но казахме, че можем да купим \"Пейтриът\", докато разполагаме и С-400, защото имаме намерение да построим система за многопластова защита\", добави той.\n\r\n\"Аз казах, че не искам да създавам врагове. Искам и САЩ и Русия да са мои приятели. Ние предприемаме съответните стъпки и това ги притеснява\".\n\r\n\"Начина да превъзмогнем различията в нашите виждания е да запазим здрав диалог, базиран върху правилната информация. Ние ще продължим да работим по това без прекъсване\", добави турският лидер.", "date": "2019.11.14", "title": "Ердоган държи на руските С-400, но иска близки отношения със САЩ"}
{"url": "https://www.dnes.bg/obshtestvo/2019/11/14/idvat-postite-predi-koleda-kak-da-se-hranim.429689", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Коледните пости започват на 15 ноември. Те продължават до Бъдни вечер - 24 декември.\r\n\r\nПрез този период е позволено да ядем единствено храни с растителен произход, с изключение на големите християнски празници Въведение Богородично и Никулден, когато е разрешено да консумираме риба.\r\n\r\nЗнаем ли обаче как да се храним правилно и възможно ли е след дългия пост обилната вечеря на Коледа  - 25 декември, да се окаже опасна?\r\n\r\nСъвети по темата дава специалистът по хранене д-р Людмила Емилова в предаването \"Директно\" на Bulgaria ON AIR.\r\n\r\n ", "date": "2019.11.14", "title": "Идват постите преди Коледа, как да се храним?"}
{"url": "https://www.dnes.bg/crime/2019/11/14/trup-izpluva-ot-iantra-vyv-veliko-tyrnovo.429680", "text": "Труп на жена изплува в Янтра във Велико Търново. На зловещата находка попаднал рибар, който ловял риба под паметника \"Асеневци\". \r\n\r\nМъжът подал сигнал в полицията около 17 ч.\r\n\r\nНа мястото са полицаи и пожарникари, който ще извадят тялото със специализирана техника. \r\n\r\nПо първоначални данни трупът е на жена, но тепърва ще се изяснява самоличността и възрастта й.\r\n\r\nТой не е престоял дълго в реката, защото нямало признаци на започнало разложение, казаха от полицията пред \"\".", "date": "2019.11.14", "title": "Труп изплува от Янтра във Велико Търново"}
{"url": "https://www.dnes.bg/business/2019/11/14/georgi-vuldjev-biudjetyt-e-shtedyr-no-tova-ne-go-pravi-po-dobyr.429683", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Депутатите започнаха да обсъждат бюджета за 2020 г. Предвижда се той да е балансиран, с инфлация от 2%, растеж от 3 % и безработица 4 %. Трите му основни приоритета са доходите, образованието и здравеопазването. Председателката на бюджетната комисия в парламента Менда Стоянова определи бюджет 2020 като пица с шунка и пармезан. Според експерти, обаче, растежът и инфлацията са нереалистични.\n\r\n\"Този бюджет можем да го определим като щедър, както бяха и първите два бюджета от настоящия мандат, по отношение на вдигане на заплати в бюджетния сектор - 10 % отново тази година, както и вдигането на учителските заплати – това е най-високото от последните няколко години. Този щедър бюджет не го прави задължително добър, особено в настоящия икономически контекст. Има голям риск с постоянното увеличаване на текущите разходи“. Това коментира в предаването \"Видимо и невидимо“ икономистът Георги Вулджев, главен редактор на ЕКИП.\n                    \n                    \n                \n                \n                \n                \r\nВъв връзка с очакванията за рецесия в ЕС следващата година излязоха данните за растежа на Германия – те са доста лоши. Изглежда, че еврозоната и по-широкия ЕС ще влезе в рецесия скоро време.\n\r\n„Ако това се случи, то ще се отрази и на нас със сигурност. Растежът, който правителството залага през следващите няколко години, е нереалистично висок. Същевременно текущите разходи се вдигат, без да се спестява. През последните 10 г. нови фискални натрупвания не са правени, буфери не са натрупани. Аз се опасявам, че с тези високи текущи разходи, когато спаднат данъчните приходи поради криза, правителството ще се окаже с много голям дефицит“, категоричен е икономическият анализатор Георги Вулджев.\n\r\nЦелия разговор по темата и още – можете да гледате в предаването \"“, неделя, 17.30 часа, по !\n\r\n ", "date": "2019.11.14", "title": "Георги Вулджев: Бюджетът е щедър, но това не го прави по-добър!"}
{"url": "https://www.dnes.bg/temida/2019/11/14/ubiecyt-ot-iambol-ostava-v-aresta-veche-e-lejal-v-zatvora.429681", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Съдът остави в ареста 61-годишния мъж, обвинен в убийството на 35-годишна жена в Ямбол. Убийството е извършено на 10 срещу 11 ноември вечерта. \n\r\n\r\nОбвиняемият и жертвата Николинка Василева живели заедно от няколко месеца. \r\n\r\nЗа жената има данни, че била с психични отклонения, но не и агресивна. Тялото ѝ е открито в дома им. \r\n\r\nСъдът днес реши, че Димитър Сотиров остава зад решетките, съобщи Bulgaria ON AIR.\r\n\r\nПовдигнато му е обвинение за убийство по особено мъчителен начин. \r\n\r\nСотиров е осъждан за кражби преди 15 години.\r\n\r\n\"Оръжието, с което е извършено престъплението, е брадва, пострадалата е ударена в лицето\", каза Милен Божидаров от Окръжната прокуратура в Ямбол.", "date": "2019.11.14", "title": "Убиецът от Ямбол остава в ареста, вече е лежал в затвора"}
{"url": "https://www.dnes.bg/usa/2019/11/14/strelba-v-uchilishte-v-kaliforniia-ima-raneni.429684", "text": "Няколко души бяха ранени в стрелба в гимназия в Санта Кларита в района на Лос Анджелис в Калифорния, предадоха световните агенции, цитирани от БТА.\r\n\r\nПротиворечиви са данните за броя на ранените - според Франс прес те са 7, според Асошиейтед прес, която се позовава на представител на противопожарната служба на Лос Анджелис ранените са 3, а според Ройтерс ранените са 5. \r\n\r\nНападателят е обрисуван от очевидци като мъж от азиатски тип с черни дрехи.\r\n\r\nТой продължава да се издирва, се казва в съобщение в Туитър на офиса на шерифа на Санта Кларита.\r\n\r\nЗаради случилото се учениците в засегната гимназия и в околни училища първо бяха задържани в сградите на учебните заведения. \r\n\r\nПосле учениците от засегнатата гимназия бяха евакуирани от сградата.", "date": "2019.11.14", "title": "Стрелба в училище в Калифорния, има ранени "}
{"url": "https://www.dnes.bg/eu/2019/11/14/armiite-na-stranite-grybnakyt-na-evropeiskata-sigurnost.429585", "text": "ЕС се нуждае преди всичко от споделяне на тежестите и това всяка държава да допринася за реализиране на общите политики. За да бъде съюзът глобален играч, трябва да има въоръжени сили, но те следва да се развиват синхронизирано между ЕС и НАТО,\r\n\"Европейска отбрана - да, но в рамките на НАТО. Гръбнакът на европейската сигурност и отбрана ще бъдат отново армиите на отделните страни членки\", посочи той.\n                    \n                    \n                \n                \n                \n                \r\n\n\r\nВъв връзка с намерението въпросните държави да се опитат да създадат \"мини Шенген\" на Западните Балкани, гостът отчете важността на свързаността като ключов въпрос - икономическа, политическа, транспортна, комуникационна, на Западните Балкани.\n\r\n\"От обявяването до изпълнението на инициативата има доста време за разрешаване на двустранни и регионални въпроси. За да минават свободно стоките между Сърбия и Албания, това трябва да стане през Косово - която обаче не е в рамките на тази инициатива\", заяви още експертът.\n\r\nЖеланието на Йордан Божилов е да види свързаност освен между балканските страни и такава между Балканите и Европа - да се отвори пътят на Балканите към европейско членство и към по-тясна евроинтеграция.\r\n", "date": "2019.11.14", "title": "Армиите на страните - гръбнакът на европейската сигурност"}
{"url": "https://www.dnes.bg/sofia/2019/11/14/poskypvaneto-na-vodata-v-sofiiska-oblast-na-syd.429655", "text": "Областният управител на Софийска област Илиан Тодоров оспорва пред съда вдигането на цените на водата в Софийска област, съобщават от пресцентъра на областната управа. \r\n\r\nВ жалбата на Тодоров до Административен съд - София град се оспорва решение на Комисията по енергийно и водно регулиране, с което е одобрен бизнес план за развитието на дейността на \"ВиК\" ЕООД - гр. София. Изтъква се, че са нарушени основни принципи на административния процес, а именно - бизнес планът не е съгласуван с Асоциация по ВиК в обособена територия на \"ВиК\" ЕООД - София. \r\n\r\nВ съобщението на пресцентъра се уточнява, че на закрито заседание КЕВР е приел бизнес план на \"ВиК\" асоциацията, без да е поканен председателят на \"ВиК\" асоциацията и областен управител на Софийска област Илиан Тодоров.\r\n ", "date": "2019.11.14", "title": "Поскъпването на водата в Софийска област - на съд "}
{"url": "https://www.dnes.bg/health/2019/11/14/bolnite-ot-diabet-sa-se-uvelichili-tri-pyti.429685", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само за последното десетилетие болните от диабет са се увеличили три пъти. Годишно 7 милиона души се разболяват от диабет, като 70 хиляди от тях са деца.\n\r\nСветовната здравна организация предвижда, че до 2030 година 500 милиона души в световен мащаб ще бъдат засегнати от болестта.\n\r\nСтатистиката за България също е стряскаща. Над половин милион българи страдат от диабет тип 1 или 2. Специалистите са категорични, че у нас се наблюдава голям напредък по отношение на борбата със заболяването и неговото лечение, но все още има много пропуски.  \n\r\nТемата коментираха в предаването \"Директно\" на  д-р Наталия Темелкова, ендокринолог от УМБАЛ „Александровска“, Росица Пандова, председател на Сдружение „Култура без граници“ и Ивайло Йоцов от Национална асоциация на децата с диабет.\r\n ", "date": "2019.11.14", "title": "Болните от диабет са се увеличили три пъти"}
{"url": "https://www.dnes.bg/sport/2019/11/14/strog-rusnak-shte-sviri-na-lyvovete-sreshtu-chehiia.429667", "text": "Съдийска бригада от Русия ще ръководи последната европейска квалификация на България срещу Чехия на 17 ноември.\r\n\r\nЗа главен арбитър бе определен Сергей Карасьов, а негови асистенти ще бъдат Игор Демешко и Максим Гаврилин. Четвърти рефер е Сергей Иванов.\r\n\r\nСъдийският наблюдател е Ставрос Трицонис (Гърция), а делегат на двубоя е Небойша Ивкович от Сърбия.\r\n\r\n\"Лъвовете\" приемат съперника си от 19:00 часа на Националния стадион \"Васил Левски\". Заради наказание мачът ще се играе без публика.\r\n", "date": "2019.11.14", "title": "Строг руснак ще свири на \"лъвовете\" срещу Чехия"}
{"url": "https://www.dnes.bg/index/2019/11/14/siankata-na-komunizma-presledva-chehi-i-slovaci-i-30-g-po-kysno.429635", "text": "Три десетилетия след масовите демонстрации, сложили край на комунизма, чехи и словаци излизат отново на улиците, за да протестират срещу корупцията и политиците, започнали кариерата си при тоталитарния режим.\n\r\nНежната революция от 1989 г. - безпрецедентните улични събирания и общата стачка - сложи кръст на системата, наложена в Чехословакия от Съветския съюз.\n\r\nНо комунистите така и не напуснаха съвсем политическата сцена. Днес те се съюзяват с популисти, за да се доближат до властта в двете страни, наследили Чехословакия - Словакия и Чехия.\n\r\n\"Наследството на комунизма е живо в Словакия и до днес; корупцията е голям проблем\", посочва пред АФП словашкият актьор Милан Княжко, един от най-популярните водачи на Нежната революция.\n                \n                \n                \r\n\"Лъжи, корупция, лицемерие, сплашване, тормоз - тези комунистически методи все още се използват тук\", твърди той.\n\r\n\"Все още не сме свикнали със свободата, реда, демокрацията, човешките права\", констатира в изявление за АФП Камил Мирослав Черни, членувал някога в чешко опозиционно сдружение, а днес пенсионер.\n\r\n\n\r\nПремиерът на Чехия Андрей Бабиш - бивш комунист, станал милиардер, е заподозрян в сътрудничество с някогашната тайна полиция през 80-те, но решително отрича.\n\r\nНеговото правителство на малцинството оцелява в парламента единствено с неофициалната подкрепа на комунистическата партия и нейните 15 от общо 200 депутати.\n\r\nБабиш е обвиняван и в конфликт на интереси, свързан с групировката му Агроферт - конгломерат, действащ в много сектори: от селското стопанство до медиите, та дори и в химическата промишленост.\n\r\nТези подозрения мотивираха през юни участниците в най-мащабната демонстрация от 1989 г. насам, настояли за оставката на премиера.\n\n\n\r\nДвижението, организирало проявата - \"Милион моменти за демокрация\", е насрочило нов митинг на 16 ноември във връзка с годишнината от Нежната революция.\n\r\n\"Ще поставим ултиматум на Андрей Бабиш: или решава проблема с конфликта на интереси (. . .), или подава оставка от министър-председателския пост\", заяви тази седмица водачът на движението Микулаш Минарж.\n\r\nЛидерът на управляващата в Словакия популистка партия \"Смер - Социална демокрация\" Роберт Фицо, чиито политически корени също стигат до комунистическата партия, по общо мнение е най-влиятелният човек в страната.\n\r\nВ началото на миналата година той бе принуден да се оттегли от поста премиер след поръчковото убийство на разследващия журналист Ян Куциак, разкрил връзки между италианската мафия и служители на словашкото правителство.\r\nСлед смъртта на Куциак и на годеницата в Братислава се състояха протестни демонстрации, в които участваха десетки хиляди.\n\r\nРедица висши служители се наложи да подадат оставка, след като стана ясно, че контактуват с предприемача Мариан Кочнер, обвинен, че е поръчал убийството на журналиста.\n\r\n\n\r\nПреди 30 години, на 17 ноември 1989 г., комунистическата полиция брутално разпръсна мирно студентско шествие в центъра на Прага, с което стартира демократизацията, получила името Нежна революция.\n\r\nДва дни по-късно словаците излязоха на улицата, а после десетки хиляди демонстрираха дни наред в Прага и Братислава.\n\r\nКомунистите постепенно отстъпиха и драматургът дисидент Вацлав Хавел бе избран за президент на Чехословакия, за да поведе страната към първите демократични избори през 1990 г.\n\r\nПоявиха се нови политици и партии; на избирателите обаче им втръсна от тях, най-вече заради корупцията, и те потърсиха хора, дошли от комунистическата система.\n\r\n\"Видимо се е увеличила толерантността към лица, сътрудничели на предишния режим - нещо неприемливо преди във висшите политически сфери\", констатира Томаш Лебеда, чешки политолог от университета \"Палацки\" в източния град Оломоуц.\r\n/БТА/\r\n ", "date": "2019.11.14", "title": "Сянката на комунизма преследва чехи и словаци и 30 г. по-късно"}
{"url": "https://www.dnes.bg/world/2019/11/14/zakon-v-germaniia-zadyljitelno-vaksinirane-sreshtu-morbili.429656", "text": "Долната камара на германския парламент прие закон, с който ваксинирането срещу морбили става задължително за прием в детски градини и училища от 1 март догодина, предаде ДПА, цитирана от БТА.\r\n\r\nБундестагът прие мярката с 459 гласа \"за\" срещу 89 \"против\" и 105 \"въздържали се\".\r\n\r\nЗаконът ще задължи родителите да удостоверяват, че децата им са ваксинирани, за да бъдат приети в нова детска градина или училище. Ако не го направят, може да им бъдат наложени глоби до 2500 евро.\r\n\r\nДецата, които вече са записани в детска градина или училище, ще трябва до 31 юли 2021 г. да удостоверят, че са ваксинирани.\r\n\r\n\"Защитата от морбили е защита на децата\", каза здравният министър Йенс Шпан. Той добави, че законът ще важи и за всички служители на детски градини, училища, здравни заведения и центрове за настаняване на кандидати за убежище.\r\n\r\n ", "date": "2019.11.14", "title": "Закон в Германия: Задължително ваксиниране срещу морбили"}
{"url": "https://www.dnes.bg/obshtestvo/2019/11/14/sindikatite-na-voina-s-vlastta-iskat-sreshta-s-borisov.429679", "text": "КНСБ и КТ \"Подкрепа\" определиха като, меко казано, неприемливо предложението на управляващите първият ден от болничните да не се заплаща. Лидерите на двата синдиката Пламен Димитров и Димитър Манолов декларираха на съвместно изявление, че няма да приемат такова решение, че вече са в конфликт с управляващите и искат спешна среща с премиера и финансовия министър, на която очакват по най-бързия начин днешното предложение да се ревизира, съобщи БТА. \n\n\n\r\nГЕРБ и \"Обединени патриоти\" се разбраха днес на коалиционен съвет минималната пенсия от първи юли догодина да стане 250 лева, а от 1 януари 2020 г. първият ден от болничните да не се заплаща, а вторият и третият ден да се поемат, както и досега, от работодателите.\n                    \n                    \n                \n                \n                \n                \r\nСиндикатите заявиха, че това предложение не е консултирано и съгласувано с никой от тях. По думите на Пламен Димитров е станало ясно, че предложението е дошло от финансовия министър.\n\r\nЛидерите на синдикатите ще се допитат до своите структури, ще свикат конфедеративните си съвети, на които ще бъдат обсъдени по-нататъшните действия, ако решението не се ревизира.\n\r\nПрезидентите на двата синдиката очакват в случая да бъдат подкрепени не само от хора, които имат нещо общо със синдикалното движение, но и от всички граждани.\n\r\nПламен Димитров и Димитър Манолов съобщиха, че темата за болничните, заедно с други теми, са били предмет на двустранно споразумение между всички национално-представителни организации на синдикатите и работодателите, като договарянето е продължило от юли до септември и в него са участвали лидерите на тези организации. Те са се разбрали да предложат на управляващите първите три дни да се изплащат от НОИ, тъй като осигурителният риск трябва да се поема от осигурителната система. Така, по думите им, никой няма да бъде ощетен.\r\n ", "date": "2019.11.14", "title": "Синдикатите на война с властта, искат среща с Борисов"}
{"url": "https://www.dnes.bg/science/2019/11/14/50-g-kosmicheski-izsledvaniia-u-nas-ban-s-vhod-svoboden.429597", "text": "Институтът за космически изследвания и технологии на БАН (ИКИТ-БАН) организира Ден на отворените врати на 15 ноември, петък, от 10:30 часа, съобщиха от Академията.\n\n \n\r\nПо случай 50-годишнината от създаването на института ще бъдат отворени за посетители  лабораториите и тренажора в сградата. \n\r\nДиректорът на ИКИТ-БАН проф. д-р Румен Недков ще открие програмата с кратко представяне на дейността на учените в института. Проф. Цветан Дачев ще изнесе презентация на тема „Българската следа в изследването на възможността за космическа мисия до МАРС“.\n\r\nНай-новите идеи за дистанционното изследване на Земята от космоса ще представи доц. Георги Желев, а д-р Росен Флоров ще говори за българските космически храни. За гостите на института са предвидени още демонстрация на възможностите на дронове и дегустация на космическа храна.\n                    \n                    \n                \n                \n                \n                \r\nИнститутът за космически изследвания и технологии на БАН се намира на адрес ул. \"Акад. Георги Бончев\", бл. 1.", "date": "2019.11.14", "title": "50 г. космически изследвания у нас, БАН с вход свободен"}
{"url": "https://www.dnes.bg/obshtestvo/2019/11/14/slagat-bds-standart-na-ryjeniia-i-pylnozyrnestiia-hliab.429611", "text": "Ръженият, ръжено-пшениченият и пълнозърнестият хляба вече ще се правят по стандарт. Предстои следващата седмица трите стандарта да бъдат одобрени от Българската агенция по безопасност на храните, потвърдиха от агенцията за “Труд”.\r\nОчаква се изпълнителният директор на БАБХ да ги одобри. Досега утвърден стандарт “България” има за белия, типовия и хляба “Добруджа”.\r\n\r\nНовите стандарти ще влязат в сила от началото на следващата година. Очаква се оттогава родните хлебопроизводители да започнат производство на трите вида хляб по новите стандарти и те да се появят в магазина.\r\n\r\nХлябовете, които носят печата стандарт “България”, трябва да отговарят на точно определени изисквания.\r\nТе не съдържат никакви консерванти и добавки. Техните рецептури са прости – съдържат брашно, квас или мая, щипка сол за стабилизатор на химичните процеси и вода.\r\n\r\nНационалният браншови съюз на хлебарите и сладкарите са собственици на марката.", "date": "2019.11.14", "title": "Слагат БДС стандарт на ръжения и пълнозърнестия хляб"}
{"url": "https://www.dnes.bg/kino/2019/11/14/kinomaniia-s-federiko-felini-i-andrei-tarkovski.429615", "text": "Какво е вдъхновявало големия режисьор Андрей Тарковски? Какво е преживявал и какво е искал да постигне в общуването си със своите зрители? Отговор на тези въпроси ще даде документалният филм \"Андрей Тарковски. Киното като молитва” на 24 ноември от 16.15 часа.\r\nРежисьор е синът на Тарковски – Андрей А. Тарковски.\r\nВ рамките на тазгодишната Киномания в рубриката \"Киното и неговата история” в кино \"Люмиер Лидл\" ще бъде излъчен и още един документален филм за друг световнопризнат кинорежисьор – Федерико Фелини. Прожекцията на \"Фелини без край\" е на 17 ноември от 16.45 часа.\r\n\"Поставих си за цел да отведа зрителите обратно до изворите на  режисьорската мисъл и да споделя емоцията от срещата с великия творец, великата личност и водач в живота, какъвто беше моят баща\", споделя Андрей А. Тарковски.\r\n                    \n                    \n                \n                \n                \n                Освен че зрителите ще надникнат зад кулисите на творчеството на Тарковки, те ще могат да чуят и неизползвани досега записи на поемите на Арсений Тарковски – един от великите руски поети на 20 в. и баща на режисьора.\r\nОт разнообразната програма на Киномания, публиката ще може да гледа и документалния филм \"Фелини без край\". Изследвайки огромния архив на италианската обществена телевизия RAI, филмът е ценен и с оригиналните свидетелства на хора, работили с маестрото.\r\nЗапочвайки от запознанството си с Фелини в Римини, Еудженио Капучо продължава с нови открития за \"тайния свят\" на Фелини, който никога не остава напълно разкрит.", "date": "2019.11.14", "title": "Киномания с Федерико Фелини и Андрей Тарковски"}
{"url": "https://www.dnes.bg/index/2019/11/14/iaponcite-karat-kolite-si-maksimum-po-3-godini-zashto.429623", "text": "Eдно от разпространените мнения е, че в Япония хората масово карат само нови коли, тъй като данъците и таксите за старите са прекалено високи. Това обаче е само част от истината, но е факт, че повечето местни жители сменят автомобила си на всеки 3 години.\r\nЗащо е така?\n\r\nПърво, закупуването на нов автомобил в Япония не е никак лесно. Купувачът трябва да представи потвърждение за наличиe на място за паркиране, което да се намира на не повече от 2 км от дома му. Годишният данък не е обвързан с възрастта на колата, а с обема на двигателя. За машини с мотор до 1,0 литър той е 275 долара, а за такива с между 2,5 и 3,0 литра достига 470 долара. При колите с обем на мотора от 4,5 до 6,0 литра се увеличава до 815 долара. Отделно таксата се вдига с 10%, ако превозното средство е на повече от 13 г.\r\n                \n                \n                Сумите не са чак толкова сериозни, особено за държава, в която хората получават едни от най-високите заплати в света. Тогава, защото японците си сменят колите толкова често?\r\nЕдна от причините е системата за технически прегледи на автомобилите, известна като shaken (шакен). Тя е доста строга, като целта е по пътищата на страната да се движат само технически изправни превозни средства.\r\n", "date": "2019.11.14", "title": "Японците карат колите си максимум по 3 години. Защо? "}
{"url": "https://www.dnes.bg/index/2019/11/14/prez-2020-a-golemi-promeni-za-3-zodii.429676", "text": "Малко повече от месец до началото на 2020 г., мнозина от нас си правят своята равносметка. И както всеки път се получава, се заричат, че с идването на новата ще бъдат по-отговорни и ще изпълнят плановете, които до момента не са успели да осъществят. \r\nГодината на Плъха, според китайския хороскоп, ще започне на 25 януари. Гризенето на животното се свързва с броенето на пари, което за някои знаци означава финансова стабилност. \r\n\r\n\r\nХората, родени под този знак, ще отворят нова страница от живота си. Тъй като през 2019-а са ималиу късмета да попаднат в един безкраен коловоз, новата година ще има даде възможността да открият какво ги прави щастливи. \r\n                \n                \n                Везните ще поставят целите си на преден план и ще вървят смело към нови партньорства и начинания, които ще им донесат успех.\r\n\r\nТях ги очакват положителни промени в професионален план. Ако до момента са се чудили дали да сменят работното място или да приемат някакво партньорство, то през новата година със сигурност ще се решат да излязат от зоната си на комфорт и това ще си струва.\r\n", "date": "2019.11.14", "title": "През 2020-а: Големи промени за 3 зодии"}
{"url": "https://www.dnes.bg/notifikacii/2019/11/14/baba-katastrofira-fatalno-s-elektricheska-trikolka.429661", "text": "84-годишна жена почина в болница, след като катастрофира с електрическа триколка. Инцидентът е станал в Сливо поле, съобщават от полицията.\r\n\r\nВъзрастната жена се движила с превозното средство по булевард \"Съединение\" в града. \r\n\r\nВодачката вероятно е загубила управление над триколката и тя се е обърнала.\r\n\r\nВследствие на това тя е паднала на асфалта. Пострадалата е била отведена и настанена в болницата,  където по-късно е починала.\r\n ", "date": "2019.11.14", "title": "Баба катастрофира фатално с електрическа триколка"}
{"url": "https://www.dnes.bg/rusia/2019/11/14/rusiia-pravi-helikopterna-baza-v-severna-siriia.429644", "text": "Русия пристъпи към създаване на хеликоптерна база на гражданско летище в североизточния сирийски град Камишли, съобщи Ройтерс, като се позова на телевизионният канал \"Звезда\" на руското министерство на отбраната.\n\r\nТелевизията показа пристигането на място на руски бойни хеликоптери.\n\r\nНовата база се отбранява от зенитноракетни системи \"Панцир\". В нея вече има три хеликоптера - два бойни Ми-35 и един военно-транспортен Ми-8, а предстои да пристигнат още.\n\r\nТелевизия \"Звезда\" излъчи кадри, на които се вижда руска военна полиция да охранява базата, а също бронирани автомобили, екипи за наземно обслужване на хеликоптерите и метеорологична станция.\n\n\n\r\n                    \n                    \n                \n                \n                \n                Според ТАСС, която също цитира военния канал, хеликоптерите са прехвърлени от руската база в Хмеймим.\n\r\n\"Това е първата група руски военни хеликоптери тук в Северна Сирия. Моментът е исторически. От днес нататък нашата авиационна група ще действа постоянно на летището в град Камишли\", каза кореспондентът на \"Звезда\" Павел Ремнев.\n\r\nРазполагането на руски хеликоптери става по-малко от месец след като американските сили, замеряни с картофи от местните жители, напуснаха района в резултат на внезапното решение на президента Доналд Тръмп за изтегляне от някои части на Сирия.\n\r\nРуски военни хеликоптери извършват ежедневни въздушни патрули в Североизточна Сирия от седмица. Територията, в която се патрулира, постоянно се разширява и сега контролираната зона обхваща и провинция Хасака, граничеща с Турция и Ирак, посочва ТАСС, цитирана от БТА.\r\n ", "date": "2019.11.14", "title": "Русия прави хеликоптерна база в Северна Сирия "}
{"url": "https://www.dnes.bg/obshtestvo/2019/11/14/makedonskoto-obrazovanie-75-godini-lyji-kym-bylgariia.429658", "text": "Не е безсмислена работата на Смесената българо-македонска комисия по историческите и образователните въпроси, но е трудна, заяви във Варна проф. Кирил Топалов, член на комисията, писател, преводач, бивш посланик на страната ни във Ватикана и в Гърция. \n\n\nПо думите му участниците от българска страна трябва да се борят с насаждани 75 години лъжи по отношение на България, които не може да бъдат разрушени за няколко месеца или за една-две години. \n\r\nСпоред Топалов, за да се постигне резултат, първо трябва да се преобърне общественото мнение в Северна Македония.\n\r\nВ образованието в тяхната държава е пълно с абсурди и все в ущърб на България, посочи ученият, цитиран от БТА.\n                    \n                    \n                \n                \n                \n                \r\nПо думите му и днес първото изречение в уроците до 7 клас е, че “бугарите“ (българите) са номадско племе, занимавало се с грабителство, а по произход са татаро-монголи. Поколения са израснали в лъжа и е нужно време, за да бъдат убедени тези хора, че са били манипулирани, посочи Топалов.\n\r\nЗа позицията на българските учени от комисията той каза, че признават държавната идентичност на Северна Македония след 1945 г., но не и македонски език или нация. \n\r\nПреди тази година историята ни е обща и борбите, които са се водили, са били за освобождението на Македония като част от България, а не като за независима държава, посочи Топалов. И допълни още, че българските представители в комисията работят в синхрон с правителството на страната ни.", "date": "2019.11.14", "title": "Македонското образование - 75 години лъжи към България"}
{"url": "https://www.dnes.bg/stranata/2019/11/14/tol-taksite-za-kamionite-sofiia-burgas-mejdu-14-i-18-lv.429652", "text": "Тол таксите за масовия тежкотоварен трафик – с тегло между 3,5 тона и 12 тона, ще са от 4 до 7 ст. на километър, в зависимост от емисионния клас на превозното средство. Това предвижда проектът на Тарифа за таксите, които се събират за ползване на републиканската пътна мрежа, публикуван днес за обществено обсъждане, съобщи пресцентърът на Министерството на регионалното развитие и благоустройството.\n\r\nПредлага се първоначалният обхват на тол системата да е 6050 км – автомагистрали, първи и частично втори клас пътища. След старта на тол системата тези превозни средства няма да плащат и винетка за пътната мрежа извън обхвата на толуваните пътища.\n\n\n\n                    \n                    \n                \n                \n                \n                \r\nС тарифата се въвежда справедлив модел на таксуване на пътните превозни средства, съобразен с европейския принцип – който изхабява пътя повече, плаща повече, обясняват от МРРБ. Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. Стойността ще се изчислява на изминат километър като всяко навлизане в тол сегмент ще се приема за пълното му изминаване.\n\r\n ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. \n\r\n„Целта е да се поощрява модернизирането на автопарка, за да се пази и околната среда“, обяснява проф. Олег Асенов, член на УС на АПИ.\n\r\nТака например камион с маса между 3,5 т и 12 т и емисионен клас Евро V, би платил за преминаване по маршрута София – Бургас тол такса от 14,40 лв., за София – Варна –  16,11 лв., а за маршрута Варна – Бургас – 4,03 лв. Ако е с по-нисък еко клас – Евро IV, за София – Бургас тол таксата би била 17,89 лв., за София – Варна – 20,09 лв., а за Варна – Бургас – 5,05 лв.\n\r\n ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища.\n\r\n, между 17 ст. и 35 ст. – за първи клас пътища, и между 16 ст. и 34 ст. на километър – за втори клас пътища. Камион над 12 тона, с четири и повече оси и еко клас Евро V, би следвало да плати за пътя София – Бургас 71,72 лв., за София – Варна – 77,66 лв., а за Варна – Бургас – 19,27 лв.  При по-нисък екологичен клас – Евро IV примерният маршрут София – Бургас би струвал 89,65 лв., София – Варна –  97,73 лв, а за Варна – Бургас – 24,32 лв.\n\r\nТарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. за автомагистрали, от 3 ст. до 7 ст. за първокласни пътища и от 2 ст. до 5 ст. за втори клас път.\n\r\nС тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. \n\r\nТя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена.\n\r\nАко водачът откаже да плати компенсаторната такса на място, за да продължи пътя си той трябва да заплати максимална тол такса. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за камиони с тегло над 12 тона, с 4 и повече оси –  от 119 лв. до 242 лв., и за  автобусите – от 24 лв. до 49 лв. Заплащането на максимална тол такса не освобождава нарушителите от плащането в 14-дневен срок на компенсаторна такса по банков път. Така общата дължима сума, която трябва да плати например  нарушител, отказал да плати на място компенсаторната такса – водач на камион с тегло над 12 тона, с повече от 4 оси и еко категория Евро IV, е 917 лв.\n\r\nАко в 14-дневният срок компенсаторната такса не бъде платена, Законът за движение по пътищата предвижда глоби за нарушителите. При липса на декларирани данни, с които да може да се установи изминатото разстояние, санкцията за водача е 1800 лв. на ден, а за невярно декларирани данни – например опит за измама с емисионния клас, категорията или с броя оси на натоварване на превозното средство, глобата за собственика е 2500 лева на ден.\n\r\nРазмерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата – Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. Една от целите на тарифите е да се насърчи използването на екологични превозни средства, което ще допринесе за намаляване на вредните емисии от автомобилния транспорт и съответно – за опазване на околната среда, каквато е и общата транспортна политика на ЕС.\n\r\nЗапазва се размерът на таксите, които се събират от леки автомобили – електронни винетки (10 лв. – уикенд винетка, 15 лв. – седмична винетка, 30 лв. – месечна винетка, 54 лв. – тримесечна винетка и 97 лв. – годишна винетка). Непроменена остава и стойността на таксите за ползване на моста на р. Дунав в посока Русе – Гюргево, както и на тези за специално ползване на републиканските пътища – за извънгабаритни превози, рекламни съоръжения и търговски крайпътни обекти.\n\r\nСрокът за събиране на предложения по проекта на тарифата е до 16 декември 2019 г.", "date": "2019.11.14", "title": "Тол таксите за камионите: София-Бургас – между 14 и 18 лв."}
{"url": "https://www.dnes.bg/eu/2019/11/14/ungarskiiat-kandidat-za-evrokomisar-na-popravka.429682", "text": "И новият кандидат за еврокомисар от Унгария не можа да мине теста пред Европейския парламент и ще трябва да отговаря на допълнителни въпроси, преди да стане ясно дали ще може да се заеме с разширяването на ЕС.\n\r\nЕвродепутатите изслушаха днес нови кандидати от Унгария, Франция и Румъния, след като първите бяха отхвърлени през октомври.\n\r\nСрещу Оливер Вархели няма възражения за професионална компетентност, а по неговата независимост от Виктор Орбан. Социалистите, зелените, либералите и крайната левица отхвърлиха кандидата, докато не отговори на допълнителни писмени въпроси.\n\r\n“Унгарският кандидат отказа да се дистанцира от правителството. Отговорите на нашите въпроси бяха разочароващи и общи. Той не се разграничи от политиките на Орбан и на неговите атаки срещу демокрацията”, се казва в позиция на групата на Зелените.\n                    \n                    \n                \n                \n                \n                \r\nЛибералите също са недоволни от уверенията Вархели, че ще следва европейските стандарти, а не инструкции, идващи отвън.\n\r\nПроблеми имаха и френският и румънският дубльор, но те бяха одобрени от парламентарните комисии, макар и не единодушно.\n\r\nФренският кандидат за ресора общ пазар Тиери Бретон трябваше да убеждава депутатите, че корпоративното му минало няма да му пречи да работи.\n\r\n“Аз искам да съм чист пред хората и затова продадох акциите си на пазара, не през посредници и се отказах от всичките си постове”, заяви Бретон. Депутатите не бяха убедени как практически той ще може да изпълни обещанието си да не участва в гласуванията в Еврокомисията, когато иде реч за компания, в която е работил и дали това няма да отслаби позициите му като еврокомисар. Бретон, който доскоро беше шеф на IT гиганта “Атос”, не изключи вероятността да предложи европейско законодателство за общо зарядно. Той се обяви за диверсификация на енергийните източници и добави, че Европа може да е независима, само когато е енергийно независима. Бретон подкрепи и облагането на вносителите извън ЕС с нов въглероден данък, за да се компенсират европейските производители, които работят по високи екостандарти.\n\r\nРумънската кандидатка за транспортен комисарАдина-Йоана Вълян разби надеждите на българските превозвачи, като заяви, че ще провери въздействието на Пакета “Мобилност”, едва след като той влезе в сила. Въпреки, че Румъния също е против разпоредбите за връщането на празните камиони и по-добрите условия и заплащане за шофьорите от Източна Европа, Вълян каза, че няма да се меси при течащите в момента финални преговори между Европарламента и страните членки и призова да се помни, че промените се правят, за да се подобрят услугите и условията на труд на шофьорите. Тя се обяви и за въвеждане на евровинетка, при която превозвачите да плащат за замърсяване на въздуха да плащат за изминато разстояние. Вълян не беше особено ентусиазирана по новата идея за облагане на СО2 емисиите от самолетите, като заяви, че мярката е само една от възможностите. \n\r\nЕкостандартите за морския транспорт обаче трябва да бъдат затегнати, каза Вълян, която в момента е председател на комисията за промишленост и енергетика в Европарламента Румънската кандидатка обеща да съдейства за развитието на пътната инфраструктура в Източна Европа, която според нея изостава силно от тази в Западна.\r\nВархели, Бретон и Вълян бяха номинирани, след като Европейският парламент отхвърли първият избор на бъдещата председателка на ЕК Урсула Фон дер Лайен. Унгарецът Ласло Трочани и румънката Рована Плъмб се оказаха в конфликт на интереси, а французойката Силви Гулар - разследвана за разходването на евросредства. Това забави встъпването в длъжност на новата Еврокомисия, която трябваше да заработи от 1 ноември. Ако Вархели получи одобрение Комисията ще може да бъде окончателно гласувана от Европарламента в края на месеца.", "date": "2019.11.14", "title": "Унгарският кандидат за еврокомисар на поправка"}
{"url": "https://www.dnes.bg/usa/2019/11/14/arestuvaha-streleca-v-gimnaziiata-v-kaliforniia.429686", "text": "Предполагаемият стрелец в гимназия в Санта Кларита, северно от Лос Анджелис, в щата Калифорния, беше арестуван, предадоха световните агенции, като се позоваха на шерифа на Лос Анджелис Алекс Вилануева. \n\r\n\r\nВ стрелбата бяха ранени най-малко четирима души.\r\n\r\nЕдна от ранените ученички е починала от раните си в болницата.\r\n\r\nДвама ранени са в критично състояние. Четвъртият ранен е в задоволително състояние, съобщава болницата \"Хенри Мейо\". \r\n\r\nВилануева поясни, че на стрелеца също се оказва лечение в местна болница. Той не навлезе в подробности нито за обстоятелствата на ареста му, нито за причините за прием на стрелеца в болница.\r\n\r\nСпоред местни медии нападателят е на 15 години и също е ученик. Първоначално медиите твърдяха, че той се е самоубил след нападението, но после дойде съобщението на властите за ареста му. /БТА/\r\n ", "date": "2019.11.14", "title": "Арестуваха стрелеца в гимназията в Калифорния"}
{"url": "https://www.dnes.bg/index/2019/11/14/voden-opal-estetveniiat-kamyk-svyrzan-s-lunata.429672", "text": "В седмицата, когато настъпва пълнолуние в Телец, ще ви разкажем за мистичните свойства на един кристал, който има силна връзка с Луната. Водният опал се носи именно тези дни, защото може да донесе на притежателите си любов, ново начало и късмет.\r\n \r\nНеслучайно го наричат Лунен камък – под светлината на Луната, той има магична сила. Познат е на много хора и като рибешко или вълче око поради начина, по който изглежда.\r\n \r\nСмята се, че водният опал е камъкът за представителите на зодиите Рак, Везни и Скорпион или родените през месец юни. Според някои, той сбъдва желанията на хората при пълнолуние, а когато Луната стане по-малка, може да се използва за предсказване на бъдещето.\r\n \r\n\r\n \r\n- Цветен – прилича на огромната Луна при пълнолуние. Той има способността да успокоява женската енергия, подобрява увереността и настроението на своя притежател.\r\n \r\n", "date": "2019.11.14", "title": "Воден опал - естетвеният камък, свързан с Луната"}
{"url": "https://www.dnes.bg/eu/2019/11/14/vseobshto-razdraznenie-i-gniav-v-berlin-zaradi-trotinetkite.429506", "text": "Електрическите тротинетки разпалват страстите не само в България. В Германия те се появиха по улиците на градовете през лятото на тази година. И набързо се превърнаха във всеобщ дразнител. Особено в столицата Берлин.\n\r\nВ Германия най-лесно можеш да си навлечеш гнева на колегите, ако споменеш, че си дошъл на работа с тротинетка, пише . \"Ненавиждам ги\", казват в един глас трима едновременно. \n\r\nА по медиите не минава и ден без заглавия, свързани с модерните возила: \"В Потсдам минувачи се сбиха заради тротинетки\", \"В Берлин жена падна от тротинетка и се нарани тежко\", \"В Ерфурт полицаи бяха ранени при сблъсък с минувачи, защитили пияна водачка на тротинетка\", \"В Бон лекарите се борят за живота на водач на тротинетка, който с висока скорост се блъснал в такси\".\n                    \n                    \n                \n                \n                \n                \r\n\n\r\nЕлектрическите тротинетки се появиха по улиците на германските градове през юни тази година. Очакваше се, че те ще се наложат като екологична алтернатива на автомобилите, но ето, че се превърнаха във всеобщ дразнител. Вече всички се оплакват от тях - и пешеходците, и велосипедистите, и шофьорите. Защо?\n\n\n\r\nВсички знаем колко важни са правилата и редът за германците. А електрическите тротинетки погазват и едното, и другото. Техните водачи без никакви угризения на съвестта се движат по тротоарите (което правилата забраняват), а на финала на пътуването си оставят возилата където им падне, създавайки хаос по тротоарите. Така симпатичните играчки за възрастни предизвикват все повече гняв.\n\r\n\"В тях няма нищо симпатично\", категоричен е Роланд Щимпел от Германския съюз на пешеходците. \"Стоят насред пътя, хората се спъват в тях. Разхвърляни са навсякъде - пред входовете на къщите и на метрото, струпани са направо на камари. И всичко това не е собственост на конкретни хора, а имущество на компании, които печелят от това, че не плащат за използването на обществените места като паркинги\", казва Щимпел.\n\r\nТова лято в Берлин се състоя първият протест против тротинетките. А оттогава досега, по думите на Щимпел, възмущението на обществеността само се е увеличило. Причината - по берлинските тротоари остава все по-малко място за пешеходците. Щимпел е на мнение, че Бремен е единственият германски град, постъпил правилно с тротинетките. Тамошната управа е въвела такива правила за лицензирането, че бизнесът с тротинетките е загубил всякакъв смисъл. \"Ние, пешеходците, не сме против електрическите тротинетки като заместители на големите миризливи машини по улиците. Но сме против това да ни крадат пространството\", обяснява Щимпел.\r\n\n\r\nОбщият брой на тротинетките в германската столица е към 15 хиляди, а един от лидерите на пазара в тази сфера е берлинската фирма \"Tier\". Според нейния говорител Бодо фон Браунмюл проблемът не е в тротинетките, а в тесните велоалеи. \n\r\nВ Копенхаген например, където има добре развита инфраструктура, гражданите нямат никакъв конфликт с тротинетките. За разлика от Берлин, където полицията е затрупана с жалби, свързани с новото превозно средство. За да успокоят поне донякъде страстите, полицаите раздават брошури на пет езика, които съдържат указания за ползването на тротинетки.\n\r\n\"Мога да разбера възмущението на обществеността. Тротинетките ги има едва от няколко месеца, докато с велосипедите отдавна сме свикнали. И макар инцидентите с велосипеди да са много повече от тези с тротинетки, общественото внимание е приковано именно към това ново превозно средство\", посочва Райнер Печ от берлинската полиция. Според него след година-две хората ще свикнат с тротинетките. И тогава страстите ще се успокоят.\r\n \r\n   ", "date": "2019.11.14", "title": "Всеобщо раздразнение и гняв в Берлин - заради тротинетките"}
{"url": "https://www.dnes.bg/football/2019/11/14/paragvai-ni-nadigra-v-debiuta-na-dermendjiev.429687", "text": "България започна със загуба при дебюта на Георги Дерменджиев  начело на представителния ни тим. Родните национали отстъпиха с 0:1 на  Парагвай в контрола при домакинството си на Националния стадион „Васил  Левски”.\n\r\nДебютантът Георги Георгиев излезе като титуляр под  рамката, а Кирил Десподов остана резерва заради леки проблеми, но все  пак се появи в игра след почивката.\n\r\nВ състава на родните  национали имаше и още един дебютант в лицето на Виктор Попов от Черно  море, който се появи като смяна. Изключително изненадващо другият  дебютант в лицето на капитана на Локо (Пловдив) Димитър Илиев не се  появи в игра и остана цял мач на пейката.\n\r\nЕдинственото попадение в този мач бе дело на полузащитника на Нюкасъл Мигел Алмирон, който вкара в 60-ата минута.\n                    \n                    \n                \n                \n                \n                \r\nКато  цяло Парагвай бе осезаемо по-добрият отбор на терена и в големи моменти  от мача надигра родните национали. Положителното в нашия национален тим  бе единствено силната игра на дебютанта Георгиев под рамката.\r\n", "date": "2019.11.14", "title": "Парагвай ни надигра в дебюта на Дерменджиев"}
{"url": "https://www.dnes.bg/crime/2019/11/14/spipaha-dvama-dilyri-s-300-grama-amfeti-v-pazardjik.429640", "text": "Двама наркопрласьори са задържани с голямо количество амфетамин при специализирана операция на полицията в Пазарджик, съобщи  областната полицейска дирекция.\r\n\r\nВ хода на акцията на един от входовете към областния град оперативните екипи спрели лек автомобил \"Опел\", управляван от 39-годишен мъж от пазарджишкото село Мокрище. \r\n\r\nДо него пътувал 30-годишен мъж от пещерското село Радилово. \r\n\r\nПоследвал личен обиск и на двамата мъже, в резултат на което били открити три полиетиленови плика с бяло прахообразно вещество. \r\n\r\nПри направения полеви наркотест се оказало, че става дума за амфетамин с общо тегло 317 грама. \r\n\r\nВ жилището на единия от мъжете органите на реда открили и електронна везна. \r\n\r\nС постановление на наблюдаващ прокурор от окръжната прокуратура в Пазарджик двамата дилъри са задържани за 72 часа. \r\n\r\nПри друга акция на улица в Пазарджик е задържан 32-годишен мъж., у когото са били открити 35 грама марихуана.", "date": "2019.11.14", "title": "Спипаха двама дилъри с 300 грама амфети в Пазарджик"}
{"url": "https://www.dnes.bg/obrazovanie/2019/11/14/profesionalnoto-obrazovanie-polezno-ako-ima-praktika.429645", "text": "Професионалното образование е полезно, когато има възможност за практическо обучение. Това заяви днес в Плевен министърът на образованието и науката Красимир Вълчев.\r\nТой откри модернизирана лаборатория за най-прецизен контрол на качеството на храни и напитки в Професионалната гимназия по хранително-вкусови технологии \"Луи Пастьор\" в Плевен и присъства на демонстрация от ученици.\r\nТази лаборатория дава възможност за по-добро практическо обучение на учениците, отбеляза министърът. Изключително важно е да имаме повече такива лаборатории, догодина трябва да увеличим средствата по националната програма за професионално образование, подчерта той и допълни, че министерството е предвидило това, като ще даде възможност в програмата да се включат и средни училища с професионално обучение.\r\n                    \n                    \n                \n                \n                \n                В Плевен министърът, заедно със заместник-министъра на образованието и науката Таня Михайлова и експерти от Министерство на образованието и науката, участват в първата от поредица среща по региони с началници и експерти от Регионалните управления на образованието от административните области Плевен, Видин, Враца, Велико Търново, Габрово, Ловеч, Монтана.\r\nЗа БТА Вълчев поясни, че сред проблемите, които ще разискват, е промяна на ролята на регионалните управления от традиционния контрол към методическата подкрепа, за работата по включване и задържане на децата в образователната система, за подобряване на връзката с родителите.\r\nМинистър подчерта, че ще предложат в училищата да бъдат организирани разговори за правата и задълженията на родителите и учителите. Национално проучване показа, че обществото очаква от училищата по-силна възпитателна функция, изтъкна министърът.", "date": "2019.11.14", "title": "Професионалното образование - полезно, ако има практика"}
{"url": "https://www.dnes.bg/obshtestvo/2019/11/14/zabranenite-snimki-kadrite-ot-10-noemvri-koito-ne-vidiaha-bial-sviat.429636", "text": "\r\n10 ноември, 1989 г. Южния парк в София. В същия ден се провежда Ноемврийският пленум на ЦК на БКП, на който Тодор Живков е освободен от поста генерален секретар в парията и така де факто се слага край на социализма. \n\r\nПод дъжда са се събрали десетки хора. Това вероятно са единствените снимки от този паметен ден, направени от фотографа Иван Григоров. \n\r\n\"Лека - полека почнаха да се събират хора и стана нещо като митинг, но те не знаеха, че Тодор Живков е паднал. След това се оказа, че може би съм единственият, който е снимал някакво събитие на 10 ноември\", спомня си събитията от онзи ден Григоров. \n                    \n                    \n                \n                \n                \n                \r\nБедрос Азинян така и не вижда първата си снимка, която прави след 10 ноември. \n\r\nНа нея се вижда как някой разршуава мозайката с лика на Живков на \"Бузлуджа\" - бижуто на БКП. \n\r\n\"Тогавашните органи на реда ми конфискуваха лентата и тя остана в техни ръце\"\n\r\nОт 1981 до 1989 година Азинян е официален фотограф на събитията на \"Бузлуджа\". Колегата му Иван Григоров пък - 17 г. официален фотограф на \"Поглед\" \n\r\n3 пъти властите взимали лентите на Иван. Единият случай - на пленум на ЦК. Вторият път - на пожара на цирка. \n\r\n\"Не можеше да се показва, че горят неща, че има земетресения\", обяснява Иван пред .  \n\r\nТретият случай, в който му взели лентата той снимал щетите от атентата пред хотел \"Интернационал\" в Златни пясъци. Това също не трябвало да се показва. \n\r\nАзинян също имал доста \"неподходящи\" кадри. \n\r\nВ един случай просто заснел коза, която дъвче вестник. Казал си: ето нещо по-нетрадиционно.\n\r\nЧак в лабораторията видял, че на вестника пише името на Тодор Живков и решил, че този кадър няма да види бял свят.\r\n   ", "date": "2019.11.14", "title": "Забранените снимки: Кадрите от 10 ноември, които не видяха бял свят"}
{"url": "https://www.dnes.bg/obshtestvo/2019/11/14/kakvi-pari-shte-poluchim-ot-chastnite-pensionni-fondove.429634", "text": "Държавата предлага три варианта за изплащане на втората пенсия в зависимост от средствата, натрупани в партидата ни - пожизнена, разсрочено плащане и еднократно. Този добре структуриран законопроект слага край на двегодишен труд. Универсалните фондове по правило ще изплащат пожизнена пенсия, коментира Владислав Русев, главен изпълнителен директор на ПОД Алианц България, в ефира на .\n\n \n\r\n\"Трите вида плащания са продиктувани от това, че през 2021 г. първите, които ще придобият право на пенсия от универсален фонд, ще имат не повече от 19 г. осигурителен стаж. Част от тях няма да са събрали достатъчни натрупвания, които да позволяват изплащането на пожизнена пенсия в смислен размер. Затова е сложена долна граница от 15% от минималната пенсия - т.е. около 35 лв\".\n                    \n                    \n                \n                \n                \n                \r\n\"При по-малко от 15% се осъществява разсрочено изплащане. Има и трета група - хората с натрупани сума под трикратния размер на минималната пенсия. Хората с малки натрупвания не биха придобили право на пенсия от първия стълб\", уточни гостът.\n\r\n\"Размерът на пенсията през 2021 г. ще се изчислява на база натрупвания. Става дума за 18 000 жени. 1/4 от тях ще получат пожизнена пенсия. Около 20% от тях ще имат натрупвания под този праг, който да позволява еднократно изплащане на средствата. Основната част от тези хора не са в България. В момента осигурените лица у нас са 2,8 млн., а тези с партиди в универсалните фондове са над 3,5 млн.\".\n\r\nВладислав Русев изтъкна важността на акуратното редуциране на държавната пенсия. \"В механизма на изготвяне на редукция има два основни недостатъка. В момента редукцията на пенсията за избралите да се осигуряват в универсален фонд е 20%, а трябва да е не повече от 6%\", допълни той.\n\r\nВидеото с целия разговор вижте по .", "date": "2019.11.14", "title": "Какви пари ще получим от частните пенсионни фондове?"}
{"url": "https://www.dnes.bg/temida/2019/11/14/razsledvat-zookyta-v-razgrad-zaradi-lyva-liubo.429637", "text": "Районната прокуратурата в Разград ще разследва зоокъта в града заради жестокост към лъва Любо. Досъдебното производство започва незабавно и е за извършено престъпление по член от НК, съобщиха от Варненската апелативна прокуратура.\r\nПовод за разследването е сигнал до Районната  прокуратура в Разград от НПО за защита на животните в Лудогорието.\r\nОттам са уведомили прокуратурата за състоянието на лъва Любо в  разградския зоокът. Правозащитниците твърдят в сигнала си, че мъжкият  лъв е видимо болен и има увредена лапа. В същото време, според тях, договорът за медицинско обслужване на животните в зоокъта е изтекъл и не  е продължен.\r\nРазследването ще изиска медицинските документи и ще назначи ветеринарномедицинска експертиза, която да установи уврежданията на лъва, да оцени степента им и последиците от тях. Ще бъдат изискани и документи от община Разград за установяване статута на зоокъта, собствеността на животните, състоянието им и отговорните служители за отглеждането им.\r\n                    \n                    \n                \n                \n                \n                Районната прокуратура в Разград е разпоредила разследването да се извърши в двумесечен срок.\r\nПреди време зоокъта имаше проблеми с лиценза и беше пред затваряне.\n\r\n ", "date": "2019.11.14", "title": "Разследват зоокъта в Разград заради лъва Любо"}
{"url": "https://www.dnes.bg/stranata/2019/11/14/piroman-zapali-neobitaema-sgrada-v-asenovgrad.429629", "text": "Криминалисти от РУ – Асеновград задържаха извършител на палеж, съобщават от полицията в града. \n\r\n\r\nОколо 05.00 часа във вторник, чрез тел. 112, в полицейското управление постъпил сигнал за обхваната в пламъци необитаема сграда на ул. „Копринарска“. В резултат на бързите действия на огнеборците пожарът е локализиран и потушен, без да се разрасне. Засегнати са част от дървено стълбище и 30 кв метра гредоред.\r\n\r\n При огледа на местопроизшествието са установени данни за умисъл, а при последвалите бързи оперативни действия е задържан 41-годишният извършител. Мъжът е с криминални прояви и осъждан. \r\n\r\nПо случая е образувано досъдебно производство. Работата продължава под наблюдение на прокуратурата.", "date": "2019.11.14", "title": "Пироман запали необитаема сграда в Асеновград"}
{"url": "https://www.dnes.bg/notifikacii/2019/11/14/shofior-zagina-a-spytnichkata-mu-e-tejko-ranena-pri-ptp.429633", "text": "Шофьор на лек автомобил е загинал в пътен инцидент на пътя Ловеч – Плевен, а неговата спътничка е в тежко състояние, съобщиха от МВР.\r\nСигналът за инцидента е постъпил минути преди 12:00 часа. Катастрофата е станала преди ловешкото село Петревене.\r\nВеднага към мястото са насочени екипи на полицията, пожарната и Спешна помощ. Според първоначалните данни ударът е бил между лек и товарен автомобил.\r\nПожарникари помагат за изваждане на пострадалата от превозното средство. Движението в участъка е временно ограничено. Обходният маршрут за пътуващите и в двете посоки е през село Тодоричене. ", "date": "2019.11.14", "title": "Шофьор загина, а спътничката му е тежко ранена при ПТП"}
{"url": "https://www.dnes.bg/notifikacii/2019/11/14/nsi-otchete-bvp-e-narasnal-s-3-7-za-godina.429626", "text": "Брутният вътрешен продукт (БВП) нараства с 3.7% през третото тримесечие на 2019 г. спрямо съответното тримесечие на предходната година.\r\nРъстът спрямо второто тримесечие е с 0.7%, съобщиха от НСИ.\r\nСпоред експресните оценки на статистиката за третото тримесечие на 2019 г. БВП в номинално изражение достига 31 485 млн. лева.\r\nНай-голям дял в БВП заема крайното потребление (68.4%), което в стойностно изражение възлиза на 21 524 млн. лева.\r\n ", "date": "2019.11.14", "title": "НСИ отчете: БВП е нараснал с 3.7% за година "}
{"url": "https://www.dnes.bg/stranata/2019/11/14/noviiat-kmet-na-pernik-namali-napolovina-zamestnicite-si.429639", "text": "Новият кмет на Перник Станислав Владимиров обяви, че намалява наполовина броя на заместниците си. Така от четирима при предходните администрации, заместник-кметовете на Перник стават двама. \n\r\nМярката се предприема, за да се ограничи пилеенето на финансов ресурс. Със спестените средства от заплати на заместник-кметовете ще може да се направи една малка улица в града с подземните комуникации, заяви Владимиров, представяйки новите заместник-кметове. \n\nНа Мирослав Стоицев са поверени ресорите \"Строителство\" и \"Сигурност\". Той е възпитаник на столичния Технически университет. Той е бивш директор на \"Български пощи\" в Перник, бивш заместник-областен управител. Работил е в сферата на строителството и механизацията.\n                    \n                    \n                \n                \n                \n                \r\nСтефан Кръстев пък ще отговаря за дигитализацията на общината и разработването на европейски проекти. Завършил е специалностите \"Туризъм\" и \"Европейска интеграция\" в СУ \"Св. Климент Охридски\". Живял е и е работил известно време в Англия. Има собствен бизнес в сферата на технологиите и недвижимите имоти.\n\r\nВладимиров заяви, че кметският екип ще работи за дигитализация на дейността на общинската администрация и предлагане на повече услуги от съвременен тип. Кметът наблегна и върху създаването на по-добри условия за стопанска дейност на територията на общината и използване на възможностите, които дава близостта до София.\n\r\nПреходът ще бъде плавен и доказали се хора ще заемат ръководни постове, заяви кметът, цитиран от БТА.", "date": "2019.11.14", "title": "Новият кмет на Перник намали наполовина заместниците си"}
{"url": "https://www.dnes.bg/stranata/2019/11/14/piian-shofior-opita-da-izbiaga-ot-policiiata-blysna-se-v-dyrvo.429643", "text": "23-годишен шофьор се опита да избяга от полицията в Шумен. Младежът е бил спрян със стоп палка, но решил да не отрази дежурните полицаи и да избяга, съобщава полицията в града.\n \r\n\r\nСлед последвалата гонка се стигнало до там, че младият шофьор да изгуби управлението на автомобила си и да се вреже в крайпътно дърво. Шошфьорът не е пострадал и светкавично е бил тестван с дрегер за алкохол. Така били отчетени 1.13 промила в издишания въздух. \r\n\r\nУстановено е, че младежът е от село Пет могили. Работата по случая продължава.", "date": "2019.11.14", "title": "Пиян шофьор опита да избяга от полицията, блъсна се в дърво "}
{"url": "https://www.dnes.bg/obshtestvo/2019/11/14/vlastta-reshi-bez-pari-za-pyrviia-den-bolnichen.429642", "text": "Първият ден от болничните няма да се заплаща от 1 януари. За това са са договорили партньорите във властта, стана ясно на брифинг в парламента.\n\nВ момента първите три дни се заплащат от работодателя, като от години бизнесът настоява това да се промени.\r\nВторият и третият ден ще се поема както и досега от работодателите. Мярката, според управляващите, е опит за спиране на злоупотребите с фалшивите болнични.\n\r\nРешението обявиха съвместно председателката на ПГ на ГЕРБ Даниела Дариткова, шефката на   бюджетната комисия Менда Стоянова, вицепремиерът Красимир Каракачанов, лидерът на НФСБ Валери Симеонов след Коалиционен съвет при премиера Бойко Борисов тази сутрин.\r\n                    \n                    \n                \n                \n                \n                По-късно е имало и среща на Изпълнителната комисия на ГЕРБ с партньорите  от ОП.\r\n250 лв. става минималната пенсия от 1 юли догодина. Промяната засяга около 800 хил. души.\r\nВ приетия на първо четене бюджет на ДОО беше гласувано най-ниската пенсия за осигурителен стаж и възраст следващата година да бъде 234 лв.\n\r\nДецата от ниско социалните слоеве да се приобщят към образователната система, като от 4-5 години постъпват в детска градина, а държавата да поема разходите за това, са се разбрали още партньорите. Ще има праг в зависимост от доходите на семействата.\n\r\nПредвижда се откриването на фонд в следващите три години, в който ще се заделят по 70 млн. лева за строителството на детски градини и ясли, където е необходимо.\n\r\nПромените, за които са се разбрали управляващите днес, ще бъдат внесени като предложения между двете четения на държавния бюджет за 2020 г.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.14", "title": "Властта реши: Без пари за първия ден болничен!"}
{"url": "https://www.dnes.bg/akoshtete-vqrvaite/2019/11/14/negativnite-kachestva-na-vsiaka-zodiia-koito-obache-i-pomagat.429616", "text": "Всеки има негативни качества, които дразнят останалите и които не могат да бъдат изкоренени напълно. Това е част от характера на всеки човек и понякога дори му придава чар. Ето кое е най-лошото нещо у всяка зодия, но и което я прави уникална и ѝ помага.\r\n\r\n \r\nТе са нарцисисти. Постъпват доста егоистично и мислят само за себе си. Но така имат силен инстинкт за самосъхранение. Успяват да се предпазят от недоброжелатели и щадят здравето си.\r\n \r\n\r\n \r\nИзключително мързеливи са. Толкова, че чак понякога това унищожава добрата им работа и социалния им живот. Но така остават спокойни, не се напрягат излишно и осъзнават, че здравето им е най-важно.\r\n \r\n\r\n \r\nСтудени и резервирани са. По принцип общуват с много хора и се забавляват, но не създават истински връзки, всичко е, за да излязат и да купонясват. Така пазят в тайна чувствата си и никой не може да ги нарани.\r\n \r\n", "date": "2019.11.14", "title": "Негативните качества на всяка зодия, които обаче й помагат"}
{"url": "https://www.dnes.bg/obshtestvo/2019/11/14/za-vtori-pyt-vss-izbra-ivan-geshev-za-glaven-prokuror.429647", "text": "\n\r\nИван Гешев бе избран за нов главен прокурор. Това стана с 20 гласа \"за\" и 4 \"против\" по време на гласуването на пленумът на ВСС.\n\r\nТова се случи след гласуване, в което с \"20\" гласа за и 4 \"против\" беше прието предложение да продължи настоящата процедура по избор на главен прокурор. \n\r\nКакто е известно пленумът на ВСС избра Иван Гешев за главен прокурор още на 24 октомври, но президентът Румен Радев върна за преразглеждане във ВСС избора на нов обвинител №1.\n\r\nПо Конституция обаче президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране, припомня \"Фокус\".\r\n                    \n                    \n                \n                \n                \n                \"Като главен прокурор ще направя всичко възможно да оправдая доверието на професионалната общност\", обяви новоизбраният главен прокурор на България, след като кандидатурата му беше прегласувана от Пленума на ВСС.\n\r\n\"Благодаря, че не се подадоха на безпрецедентния политически натиск и направиха своя избор\", добави още той.\n\r\nИзборът на Иван Гешев бе съпроводен с протести както срещу кандидатурата му, така и в нейна подкрепа.", "date": "2019.11.14", "title": "За втори път: ВСС избра Иван Гешев за главен прокурор"}
{"url": "https://www.dnes.bg/world/2019/11/14/belarus-otnovo-se-dvoumi-mejdu-iztoka-i-zapada.429632", "text": "Западните лидери обмислят да подкрепят авторитарния лидер на Беларус Александър Лукашенко. На пръв поглед всичко това звучи нелогично. Но този план е провокиран от потенциалната опасност от анексия на части от Беларус от Русия, което би променило баланса на силите в Европа, пише . \n\n\r\nПодкрепата засега е силно ограничена заради страхове, че прекалената близост на Запада би довела до военна интервенция на Русия. Командири от НАТО предупреждават, че службите за сигурност и отбрана на Беларус са вече под контрола на Москва.\n\r\nЛукашенко, който е на власт от 1994 г., отказва да приеме нарастващите искания на Кремъл за по-силна интеграция на двете страни и формирането на Съюзна държава. Ето защо дългогодишният лидер на Беларус не разреши установяването на руски военни бази на територията на източноевропейската страна и остана неутрален по отношение на военния конфликт в съседна Украйна. Опасенията за анексия или военна интервенция от Русия са напълно реални заради горчивия опит на останалите страни в региона като Украйна, Грузия и Молдова.\n                    \n                    \n                \n                \n                \n                \r\n„Ситуацията е сериозна, тъй като Русия може да принуди Беларус двете страни да се обединят. Властите в Минск са под натиск и сега е ред на Европейския съюз, Полша и други държави да защитават суверенитета на Беларус“, коментира външният министър на Полша Яцек Чапутович, цитиран от The Wall Street Journal. \n\r\nСАЩ и ЕС, които от години изолират беларуския президент заради авторитарния модел на управление в страната и нарушаването на човешки права, бавно и уверено възстановяват отношенията си с Минск. През август тогавашният съветник по националната сигурност на САЩ Джон Болтън се срещна с Лукашенко на беларуска територия. А този вторник държавният лидер стъпи на територия на Европейския съюз за първи път от над три години, за да търси подкрепа от икономическата общност.\n\r\nЛукашенко се срещна с президента на Австрия Александър Ван дер Белен, като двамата обсъдиха важни геополитически въпроси, включително и войната в Източна Украйна. Едно от важните условия на ЕС за каквото и да е сътрудничество с бившата съветска република е възстановяването на демокрацията и прекратяването на репресиите по политически причини. Ето защо Австрия препоръча на Беларус да се откаже от смъртното наказание. Но Лукашенко отговори лаконично и не даде заявка за подобни действия.\n\r\nПродължението на анализа четете в .", "date": "2019.11.14", "title": "Беларус отново се двоуми между Изтока и Запада"}
{"url": "https://www.dnes.bg/politika/2019/11/14/niama-da-se-plashtat-neustoiki-za-remonta-na-largoto.429609", "text": "БСП поиска оставката на министъра на културата Боил Банов заради пропуснатия срок за обжалване на делото за ремонта на Ларгото.\n\n\n\r\nМинистерството на културата е изтървало сроковете за обжалване, в резултат на което българският данъкоплатец безвъзвратно губи 700 хиляди лева, каза пред журналисти депутатът от \"БСП за България\" Александър Симов, пише БТА. \n\r\n\"Виждаме, че отговорността за това скандално бездействие на министерството ще понесе някаква юристка на незначителен пост. Това е замазване на следите. Отговорността в такъв случай, при такава афера трябва да се понесе единствено и само с оставката на Боил Банов. Призоваваме и Бойко Борисов да поиска неговата оставка моментално, след като виждаме, че Банов няма мъжеството, няма морала сам да се оттегли от поста си\", каза Симов.\n                    \n                    \n                \n                \n                \n                \r\nДепутатът от левицата припомни скандала \"Ало, Банов\". \"В началото на тази година БСП извади на бял свят скандалната афера на културния министър Боил Банов за Ларгото, с която той спестява 700 хиляди лева на частен предприемач. Тогава основното оправдание на Банов беше: \"Какво искате от мен, нали водим дело и вероятно ще го спечелим\". Вчера видяхме как точно води дело Министерството на културата\", каза Симов. Той посочи, че са сезирали прокуратурата и изрази надежда тя да си свърши работата и отново да погледне към този случай.", "date": "2019.11.14", "title": "Няма да се плащат неустойки за ремонта на Ларгото"}
{"url": "https://www.dnes.bg/zvezdi/2019/11/14/demi-lovato-s-novo-gadje-pokaza-go-v-instagram.429612", "text": "Деми Ловато показа новото си гадже. Стана ясно, че певицата вече излиза с модела Остин Уилсън. \r\nТя публикува селфи в Instagram, на която се вижда как татуираният Остин я целува по бузата. \"Моето сърце\", написа звездата към снимката.\r\n \r\nМоделът също публикува кадри с Деми в собствения си профил, като той пък сложи надписа \"Моята любов\" и добави няколко емотиконки-сърца. Така двамата официално признаха, че са двойка.\r\n \r\nВ края на октомври стана ясно, че 27-годишната изпълнителка се е разделила с риалити звездата Майк Джонсън. Двамата имаха кратка връзка.\r\n \r\nТвърди се, че между Деми и Майк не е имало проблеми, но просто нещата никога не са били сериозни и връзката им се изчерпала. Певицата била прекалено заета за любов и с Майк не намирали време да се виждат често, казаха тогава източници.\r\n \r\n", "date": "2019.11.14", "title": "Деми Ловато с ново гадже, показа го в Instagram"}
{"url": "https://www.dnes.bg/temida/2019/11/14/spipaha-trima-za-trafik-na-prostitutki-prashtali-gi-v-italiia.429650", "text": "Трима души са с обвинения за участие в организирана престъпна група за трафик на жени с цел сексуална експлоатация в страната и чужбина, съобщиха от Апелативна специализирана прокуратура. \r\n\r\nОбвинените са задържани на 13 ноември 2019 г. при съвместни действия по разследването на Специализираната прокуратура и ГДБОП във Враца и региона.\r\n\r\nПри извършените лични обиски и претърсвания на  помещения, където са предлагани сексуални услуги, са намерени и иззети телефони, сим-карти, лаптоп, дебитни и кредитни карти, 7000 лева в брой, аксесоари.\r\n\r\nСъбраните доказателства сочат, че групата е действала от март 2012 г. \r\n\r\nНабирала е жени от региона и е осигурявала помещенията, в които да проституират. \r\n\r\nЧаст от жените са били предлагани и транспортирани и зад граница – в Италия.\r\n\r\nС постановления на наблюдаващия прокурор на тримата е наложено задържане до 72 часа. \r\n ", "date": "2019.11.14", "title": "Спипаха трима за трафик на проститутки, пращали ги в Италия"}
{"url": "https://www.dnes.bg/science/2019/11/14/tainata-na-dylgoletieto-e-razkrita.429589", "text": "Учени от института Рикен в Япония установиха защо суперстолетниците - хората на 110 и повече години, доживяват до толкова дълбока старост, съобщава в. \"Мирър\".\n\n\n\r\nОткритието им може да доведе да разработване на терапии, които ще увеличат броя на суперстолетниците. \"Ако открием връзка между имунната система, стареенето и дълголетието, това може да допринесе за увеличаване продължителостта на живата\", заяви ръководителят на изследването Косуке Хашимото.\r\n\n                    \n                    \n                \n                \n                \n                \r\nС напредването на възрастта рискът от рак и други животозастрашаващи болести се увеличава в резултат на намаляването на имунните Т-клетки. Те унищожават микроби и вируси и са в изобилие у суперстолетниците.\n\r\nВ рамките на единствено по рода си изследване Хашимото и колегите му фокусирали вниманието си върху хиляди имунни клетки във взетата от 7 суперстолетници кръв. Тези кръвни проби били сравнени с други, взети от петима случайно подбрани участници на 50-80-годишна възраст. \"Получените резултати навеждат на мисълта, че имунната система на суперстолетниците може да предостави защита срещу вирусни инфекции и развитие на тумори, осигурявайки изключително дълголетие - отбеляза Хашимото. - Това обяснява защо в повечето случаи суперстолетниците прекарват по-голямата част от живота си в добро здраве.\", пише БТА. \n\r\nБило установено, че особен вид Т-клетки, известни като CD4+, са 4-5 пъти повече у суперстолетниците, отколкото у по-младите от тях участници. Не е ясно защо и как това удължава живота. Откритието може да доведе до разработване на хапче, което е еликсир на младостта. \"Съставът на Т-клетките се променя с напредването на възрастта - поясни Хашимото. - Макар имунните клетки у суперстолетниците да не са подробно изследвани, имунната им система несъмнено е съхранила способността си да се бори с инфекциите и рака.\"\n\r\nКанадски учени увериха, че броят на суперстолетниците ще се увеличи, тъй като се повишава средната продължителност на живота. Като анализирали продължителността на живота на дълголетници в САЩ, Великобритания, Франция и Япония от 1968 г., специалистите не открили доказателства за лимит. Според тях, ако изобщо съществува максимална продължителност на живота, предстои тя да бъде идентифицирана.", "date": "2019.11.14", "title": "Тайната на дълголетието е разкрита"}
{"url": "https://www.dnes.bg/stranata/2019/11/14/angelkova-izpratihme-dobyr-leten-sezon.429575", "text": "\"Изпратихме добър сезон дори сравнено с рекордната за туризма ни 2018 г.\" Това заяви министърът на туризма Николина Ангелкова пред \"Монитор\".\r\nПо думите й, още в края на миналата година е знаела, че ни очаква трудно и динамично лято.\r\nПоследните данни на Националния статистически институт показват, че за периода януари-септември 2019 г. туристическите посещения на чужденци у нас са 7 844 168, като отчетеният спад в сравнение с януари-септември на миналата година е от едва 0,8%.\r\nСамо от юни до септември визитите на чужди граждани, които са избрали България, са 5 401 139, което е понижение от 1,2 на сто спрямо летен сезон 2018 г.\r\nПрез септември, който също причисляваме към летния сезон, имаме над 963 хил. чуждестранни визити. Намаленият брой туристи от някои пазари се компенсира с ръст от други. Една от основните причини за по-малкия брой чуждестранни туристи от Германия през летните месеци е силната конкуренция от Турция, Гърция, Кипър, Египет, Тунис. Друга причина бе относително ниският курс на руската рубла и евтините оферти от Турция за руснаците.\r\n                    \n                    \n                \n                \n                \n                Спад наблюдаваме и от Румъния, но въпреки това румънците и тази година са най-многобройните чужди летовници у нас. Добри резултати обаче отчитаме при посещенията на туристи от Гърция - ръст с 4,7%, Украйна - с 24,3%, и Великобритания - с 20,6%. Туризмът е изключително конкурентоспособен икономически сектор. Затова се стремим да разработваме иновативни кампании.\n\r\nАнгелкова опроверга твърденията за отлив на българските туристи по Черноморието. \"Напротив, данните на НСИ показват, че за периода от юни до август 2019 г. пренощувалите българи в местата за настаняване с 10 и повече легла в област Бургас са с 23,3% повече спрямо същия период на 2018 г., в област Варна - с 1,9% повече, а в област Добрич ръстът е с 9,4 на сто. Това показва, че българите са по нашето Черноморие и избират родните курорти.\", отсече тя.\n\r\nСпоред нея, нараства делът и на туристите, които редуват дестинации в страната и в чужбина в търсене на различна почивка. През това лято туристическите посещения на българи, например в Гърция, са 661 хил., а гърците, дошли у нас, са 503 хил. Сами виждате, че разликата не е толкова фрапираща, колкото се твърди в общественото пространство.\r\nАнгелкова обясни, че в министерството се опитват да привличат платежоспособни туристи. \"Смятам, че в последните години успяваме да се справяме сравнително добре. От януари до август приходите от международен туризъм възлизат на над 2,8 млрд. евро, като спадът спрямо същите месеци на миналата година е само 0,3%.\r\nСамо за август 2019 г. приходите от международен туризъм възлизат на 788 млн. евро, като се отбелязва ръст от 1%. Така че смело можем да твърдим, че привличаме и висок клас посетители. Данните показват, че гостите все по-често избират висококатегорийните хотели. Богатата ни култура, историята, изкуството несъмнено ни дават много възможности за разработването на различни продукти. Има и туроператори, които са специализирани в тази насока, и ние като министерство, което провежда държавна политика в тази сфера.\", обясни тя.\r\nМинистърът допълни, че се планира създаването на национален туристически регистър на туристическите забележителности, който ще обобщава всички тези възможности за културен туризъм - исторически и културни паметници, фестивали, събития. 27 културно-исторически, винено-кулинарни и спа дестинации също се доказаха като работещ инструмент, който да разширява крилата на сезона и да стимулираме пътуванията в месеците април, май, октомври и ноември.", "date": "2019.11.14", "title": "Ангелкова: Изпратихме добър летен сезон!"}
{"url": "https://www.dnes.bg/politika/2019/11/14/biudjet-2020-deficit-niama-poveche-pari-za-zdrave-i-obrazovanie.429584", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бюджет 2020 беше приет на първо четене. За първи път не е заложен дефицит.  Повече пари ще бъдат насочени към образование, здравеопазване и пенсии. В сутрешния блок на \"България сутрин\", разговарят икономистът проф. Христина Вучева и бившият социален министър Ивайло Калфин. \n\r\nПроф. Вучева припомни, че преизчисляване не е правилно от 2007 година, а първото направено през 1997 година било трагично.\n\n\n\n\r\n\"Говорим за минимална пенсия и си мислим, че малко хора ще вземат, но в момента около 40% от пенсионерите я взимат. Това, че някой се е пенсионирал преди много време, не трябва да бъде наказван. Това е смисълът на преизчисляването на пенсиите\", допълни Ивайло Калфин. \n                    \n                    \n                \n                \n                \n                \r\nСпоред него държавата трябва да направи много неща, извън увеличаване на пенсиите, по отношение на грижата за хората, които влизат в по-висока възраст. Той добави, че по-развитите държави правят повече за възрастните си хора, но при нас социалната политика е много скромна.\n\r\n\"Щвейцарското правило допринася за ежегодното стабилизиране на доходите на тези хора, то не решава тоя въпрос с преизчисляването\", каза в ефира на  проф. Вучева. \n\r\nДвамата коментираха и Сребърния фон, като проф. Вучева го нарече \"мъртва идея\". \n\r\n\"Не е достатъчно голям Сребърния фонд. Там има една натрупана сума пари, но колкото повече време минава, толкова по-малък буфер става\", заяви Калфин и зададе въпроса ако не се попълва този фонд, какъв е смисъла от него.  ", "date": "2019.11.14", "title": "Бюджет 2020: Дефицит няма, повече пари за здраве и образование"}
{"url": "https://www.dnes.bg/usa/2019/11/14/sasht-skovan-ot-stud-i-sniag-pod-nulata-i-na-iug.429572", "text": "Арктически студ скова голяма част от САЩ - от Средния запад през  източното крайбрежие на страната чак до южни щати, предаде БТА, позовавайки се на Асошиейтед  прес.\r\nНад 200 отрицателни температурни рекорда бяха поставени от  понеделник, като се очаква броят им да надхвърли 300 до края на  студената вълна. Близо една трета от територията на САЩ бе покрита със  сняг вчера.\r\nСнеговалежите, хлъзгавите пътища и ниските температури причиниха няколко смъртни случая в страната тази седмица.\r\nСпоред метеоролозите застудяването се дължи на преждевременното освобождаване на студен въздух от Арктика. \r\nТо дойде като шок за мнозина в източната част на САЩ, където хората се радваха на топло време през септември и октомври.\r\n                    \n                    \n                \n                \n                \n                Отрицателни температурни рекорди за 12 ноември бяха поставени в редица градове, включително Ню Йорк и Бъфало.\r\nНеобичаен студ скова южни щати. В Бирмингам, Алабама, и Грийнвил, Мисисипи, бяха измерени рекордните -8 градуса по Целзий.\r\nТемпературата падна под нулата дори на крайбрежието на Мексиканския  залив. В резултат морето започна \"да пуши\", с преминаването на студен  въздух над по-топлата вода.\r\nОбилните снеговалежи достигнаха чак Тенеси на юг.", "date": "2019.11.14", "title": "САЩ скован от студ и сняг, под нулата и на юг"}
{"url": "https://www.dnes.bg/notifikacii/2019/11/14/ujasiavashta-katastrofa-krai-liubliana-kamion-e-izbutan-ot-most.429588", "text": "Ужасяваща катастрофа е станала на околовръстното шосе на словенската столица Любляна, при която камион е паднал от 20 метра височина. Шофьорът е загинал. \r\n\r\nКатастрофата е станала вчера сутринта, когато шофьор на лек автомобил „Опел Корса“ губи контрол и се удря в цистерната. \r\n\r\nОт силния удар камионът се преобръща през мантинелата и пада от 20 метра височина. \r\n\r\nПетдесет и три годишният шофьор на камиона, който е от Унгария, е загинал на място. Шофьорът на участвалата в катастрофата лека кола е невредим, пише „Вечерне новости“. \r\n\r\nПричинени са големи материални щети, но камионът не е превозвал опасни вещества. Причинени са щети на още един автомобил.\r\n \r\n", "date": "2019.11.14", "title": "Ужасяваща катастрофа край Любляна: Камион е избутан от мост"}
{"url": "https://www.dnes.bg/eu/2019/11/14/iztochna-evropa-zapochva-da-useshta-ikonomicheskata-kriza.429586", "text": "Забавянето на глобалната икономика започва да тежи на изток в Европейския съюз, пише в свой анализ Bloomberg.\n\r\nРегионът, фокусиран върху годишнината от падането на комунизма и бързото му развитие през последните три десетилетия, продължава да бъде ключова дестинация за износ, включително за Германия. Данните за БВП на Германия, които се очакват да излязат по-късно днес, вероятно обаче ще покажат, че слабостта се разпространява все повече. \n\n\r\n\n                    \n                    \n                \n                \n                \n                \r\nСпоред последния доклад на Европейската банка за възстановяване и развитие източноевропейските държави ще загубят скорост заради по-слабите икономически перспективи в световен мащаб, американско-китайското търговско напрежение и свиването на световната автомобилна продукция. \n\r\nПоследните проучвания на Bloomberg показват забавяне на растежа през третото тримесечие в Полша, Унгария и Румъния, макар и той да остава на здравословни нива от около 4%.\n\r\n„Най-значимите търговски партньори на региона са изправени пред охлаждащи се икономически тенденции, които могат да се пренесат към нашите икономики“, заяви Фабрис Перуско, главен изпълнителен директор на Fortenova Grupa - компания за търговия на дребно, производство на храни и земеделиe, със седалище в Хърватия.\n\r\nДосега потребителите успяват да компенсират намаляващото търсене отвън. На региона помогна и предизборното харчене в Полша, както и намаляването на данъците и повишаването на минималната работна заплата в Румъния. Централните банки в Източна Европа пък са по-загрижени за справянето с произтичащата от това инфлация, отколкото да следват стимулиращата парична политика на големите икономики. \n\r\nЦелият анализ четете в .", "date": "2019.11.14", "title": "Източна Европа започва да усеща икономическата криза "}
{"url": "https://www.dnes.bg/balkani/2019/11/14/60-godishen-bylgarin-hvyrchi-sys-193-km-ch-s-lamborgini.429590", "text": "Българин на 60 години, управлявал Ламборгини с българска регистрация, е бил спрян на магистрала в Хърватия, тъй като се движел със 193 км/ч. \r\n\r\nМъжът е извършил нарушението на магистралата А3 Брегана – Загреб – Липовац. \r\n\r\nЗаради превишената скорост 60-годишният българин ще трябва да плати глоба от 5 000 куни /около 675 евро/. Освен това му е наложена забрана да управлява моторни превозни средства категория „В“ на територията на Хърватия в продължение на един месец, пише Index.hr.", "date": "2019.11.14", "title": "60-годишен българин хвърчи със 193 км/ч с Ламборгини "}
{"url": "https://www.dnes.bg/stranata/2019/11/14/uvolniha-shofiora-hvanat-piian-zad-volana-na-uchilishten-avtobus.429581", "text": "Шофьорът на училищен автобус, засечен да вози деца пиян, вече е дисциплинарно уволнен, съобщи зам.-кметът на Община Вълчи дол Пепа Пенчева.\n\r\nВчера шофьорът бе засечен да кара пиян. Проверката с дрегер показа 1,99 промила.\n\n\r\n55-годишният водач преминал медицински преглед преди да седне зад волана, но не е бил тестван за алкохол преди работа. Причината е, че в училището не разполагат с дрегер, пише \"Нова тв\".\r\n \r\nСлед инцидента от общината обещават да засилят контрола над шофьорите на училищни автобуси. \n\r\n\"Шофьорът е служител на Община Вълчи дол. Той е коректен, дисциплиниран, отговорен и ситуацията, в която той изпадна за нас наистина е много голяма изненада. Имам информация, че той е дисциплинарно уволнен\", каза зам.-кметът на Община Вълчи дол Пепа Пенчева.\n                    \n                    \n                \n                \n                \n                \r\n\"Не съм говорила с него. Вчера разбрах от кмета за ситуацията. Той е шофьор, който беше предпочитан за екскурзии. Децата го харесват, учителите го предпочитат\", каза още тя.\n\r\n\"Лично аз го видях. Не ми направи впечатление да е неадекватен. Държеше се съвсем нормално. Изглеждаше изморен, но в никакъв случай не е бил неадекватен\", коментира зам.-директорът на училището Пенка Стоянова.", "date": "2019.11.14", "title": "Уволниха шофьора, хванат пиян зад волана на училищен автобус"}
{"url": "https://www.dnes.bg/pop/2019/11/14/treta-versiia-na-hita-gylybo-tozi-pyt-ot-evgeni-minchev.429596", "text": "\r\n\"Гълъбо\" се превърна за кратко време в хит, но след скандал с авторката на песента Вида Пиронкова Миро бе принуден да спре да я изпълнява. \n\r\nПесента продължи своя живот с изпълнението на Памела Калоянова, като аранжиментът бе дискотечен.\n\r\nВече е факт и третата версия, този път в изпълнение на Евгени Минчев. Клипът е заснет в замъка Горинг във Великобритания, принадлежал през годините на британският поет Пърси Шели.\n\r\nВъв видеото, като муза на Евгени участва лейди Колин Кембъл - един от биографите на принцеса Даяна и кралското семейство и настоящ притежател на замъка.\n                    \n                    \n                \n                \n                \n                \r\nЛейди Кембъл е гостувала на няколко пъти у нас за партита, организирани от Минчев, включително и на рождените му дни.\n\r\nМузиката и текстът на \"Гълъбо\" са на Вида Пиронкова, а новият аранжимент е дело на Артур Надосян. Режисьор на клипа е Люси Иларионов.", "date": "2019.11.14", "title": "Трета версия на хита \"Гълъбо\", този път от Евгени Минчев"}
{"url": "https://www.dnes.bg/obshtestvo/2019/11/14/izlojba-pripomnia-40-godini-ot-asambleia-zname-na-mira.429594", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За много деца от сегашното, модерно време терминът \"асамблея на мира\" ще бъде абсолютно чужд. Други пък, малко по-големи деца, ще се усмихнат, спомняйки си това време - лятото на 1979 година, когато се провежда международната детска асамблея \"Знаме на мира\". \n\r\n\"През 1979 година България взима решение да организира международна детска асамблея, която е по повод на обявената от ООН няколко години по-рано международна година на детето. Това, което беше най-впечатляващо беше че тук дойдоха деца от цял свят, за да участват със своите песни, танци, рисунки върху асфалт. Идеята беше тези деца да бъдат посланици\", разказа Жени Живкова за \r\n                    \n                    \n                \n                \n                \n                Фестивалът на детското изкуство, под егидата на ЮНЕСКО и под мотото  \"Единство, творчество, красота\", посреща делегации от 77 държави от  целия свят. Тогава се състои и международен детски парламент, който  изпраща мирно послание към света.\r\n\"Беше ми много интересно. Ние бяхме настанени в общежитията в Студентски град, които бяха приспособени\", спомня си тя събитието.\n\r\nИ разказва: \"Имаше едно момиченце от Мексико. Тя дълго време ми пишеше, аз също ѝ пишех. Изпращахме си подаръци\".\n\r\nТя коментира притесненията, които е имала за организирането на концерта тази година, но децата са имали интерес към такава изява. \n\r\nПо повод 40-годишнината на асамблея \"Знаме на мира\" в Столична галерия има изложба със снимки от събитието, както и детски рисунки.", "date": "2019.11.14", "title": "Изложба припомня - 40 години от асамблея \"Знаме на мира\""}
{"url": "https://www.dnes.bg/stranata/2019/11/14/bls-pacientyt-shte-useti-che-e-lekuvan.429583", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          \r\n\"Парите трябва да се управляват, а не да им се слугува\", казва Сенека преди 2000 г. Пречупено през актуалните събития и обсъждането на бюджетите за здраве, пенсии и цялата държава, търсим позицията на лекарския съюз как най-ефикасно да се управляват милиардите в здравната сфера.\r\nБългарският лекарски съюз излезе с редица предложения в преговорите за новия Национален рамков договор с Националната здравноосигурителна каса.\n\r\nПредседателят на Българския лекарски съюз д-р Иван Маджаров обясни, че на първо място е ограничаването на броя на хоспитализацията. \n\r\nТой уточни, че това не значи, че престоят на лекуващите се в болницата ще бъде намален.\n                    \n                    \n                \n                \n                \n                \r\n\"Мерките, които се предлагат са насочени в няколко направления.  Едно от тях е да не се принуждават болниците да изписват бързо пациент, за да дойде следващия. Предлагаме рязко да обърнем тренда и в центъра да е пациентът. Така този, който е приет да бъде лекуван и да усети, когато го изписват, че е получил грижи, а не е бил просто като едно ЕГН - превъртян през болницата и изписан. И в същото време това да не води до финансови затруднения на лечебното заведение\", коментира Маджаров в \"България сутрин\".\n\n\n\n\r\nПо думите му трябва да се обърне по-голямо внимание на профилактиката, която се прави от извънболничната помощ, тоест от общопрактикуващите лекари. \"По закон и наредба всички граждани са длъжни да минат профилактични прегледи през годината, но това не е гарантирано с необходимия брой изследвания като средства и направления. Предлагаме за профлиактика да не се удържат средства и да не се наказват лични лекари, ако преминат лимита. Пак ще има регулация, но профилактиката намалява и хоспитализацията, ако бъде направена добре\".\n\r\nБЛС ще настоява и да се увеличат цените на близо 220 клинични пътеки. \"Проблемите са натрупани с години. Задържахме цените на клиничните пътеки ниски и това доведе до задържане на заплащането на работещите висококвалифицирани кадри в болниците\", обясни Маджаров пред.\n\r\nМежду 30 и 35% от приходите по клинични пътеки да бъдат предназначени за заплати на лекарите и медицинските специалисти, работещи в болниците, ще настояват от БЛС.\n\r\nДругото им искане е потребителската такса за деца да бъде изплащана на лекарите по начина, по който се доплаща и таксата за пенсионерите - плащане на 1 лев, а останалата част от държавата.\n\r\n\"Когато въвеждаш облекчение само за една част от населението, за една цяла група като децата от 18 г. - за тях облекчението не е свързано с лекарите, които го лекуват, изкуствено потискаш някоя специалност. Тези, които работят с деца са по-ниско платени и ниското заплащане доведе до това, че колегите нямат желание да работят като педиатри\", коментира Маджаров.", "date": "2019.11.14", "title": "БЛС: Пациентът ще усети, че е лекуван"}
{"url": "https://www.dnes.bg/stranata/2019/11/14/podgotovka-za-rejima-kvartali-v-pernik-i-sela-bez-voda.429577", "text": "Четири пернишки квартала - \"Изток\", \"Мошино\", \"Тева\" и \"Стара Тева\", както и селата Големо Бучино и Люлин са без вода днес заради ремонтни дейности във връзка с предстоящия режим, съобщи В и К.\r\nВодоподаването е спряно в 05.00ч. сутринта и ще бъде възстановено след приключване на ремонта. \r\nПерник ще премине на воден режим заради петкратно намалялото ниво на единствения питеен източник на града - язовир \"Студена\" спрямо максималния му обем. Най-вероятно водата на перничани ще бъде спирана в 8,00 ч. сутрин и пускана в 20,00 ч. вечер.\r\n ", "date": "2019.11.14", "title": "Подготовка за режима: Kвартали в Перник и села без вода"}
{"url": "https://www.dnes.bg/obshtestvo/2019/11/14/germaniia-vs-bylgariia-zashto-zybolekarkata-elena-izbra-chujbina.429598", "text": "\r\nПиринските малини често карат Елена да се връща в България. Българката е в Германия от 7 години. \n\r\nЗаминала е там веднага след дипломирането си. \n\r\n\"Като напълно начинаещ зъболекар в Германия видях, че огромно предимство имам пред колегите ми от там, тъй като в България работехме от третата година с пациенти\", казва тя. \n\r\nЕзиковата бариера обаче се оказва предизвикателство, защото това, което Елена е учила, и местният диалект, нямат много общо. \n                    \n                    \n                \n                \n                \n                \r\nМладата лекарка обаче обещава на работодателите си, че ще се пребори за два месеца с диалекта. Тя успява и е назначена. \n\r\nСтартът е труден, признава тя. Но и допълва, че щом човек докаже, че може да се справя с работата, бива приет. \n\r\nКакво не й харесва в България и студени ли са германците? Вижте във видеото на .\r\n   ", "date": "2019.11.14", "title": "Германия vs. България: Защо зъболекарката Елена избра чужбина?"}
{"url": "https://www.dnes.bg/obshtestvo/2019/11/14/vseki-vtori-pri-jivkov-beshe-po-dobre-domatite-biaha-istinski.429600", "text": "Почти всеки втори българин (45%) подкрепя крилатото твърдение \"При Живков беше по-добре\", а 54% от нашенците са убедени, че \"демокрацията ни отне много\". Това сочат данните от проучване на \"Галъп интернешънъл\", посветено на някои твърдения, превърнали се в крилати фрази или откровени клишета в десетилетията след 1989 г.\n\r\nБлизо три четвърти от пълнолетните българи споделят популярната иронична фраза от социалните мрежи \"съсипаха я тази държава\". Почти всички са убедени, че у нас има мафия, а единственото по-сигурно от това е само, че преди доматите са били истински, за разлика от сега.\n\r\nЗакономерно, колкото по-недоволен си от прехода, толкова повече смяташ, че той още не е свършил. Така например за 71% от отговорите преходът все още не е свършил, а на обратното твърдение са само 10% от анкетираните.\r\n                    \n                    \n                \n                \n                \n                \n\r\nЗа съжаление е сериозен брой и на хората, които твърдят, че \"никога няма да се оправим\" - 42% от отговорилите. На фона на тях оптимистите и не съгласните с това твърдение са 36%, а без мнение са 22% от хората.\n\r\nОчаквано, на твърдения от типа \"Съсипаха я тази държава\", \"Всички са маскари\", \"При Живков беше по-добре\" и т.н. по-умерено или пък с подчертано несъгласие реагират привържениците на управляващите. Привържениците на БСП пък са на другия полюс. Те, например, са почти съвсем съгласни, че демокрацията ни е отнела много. Те показват и доста видима носталгия към времето на Живков.\n\r\nНай-сериозна подкрепа от всички получава твърдението, че \"преди доматите бяха истински\". Това мнение подкрепят 84% от анкетираните, а едва 3% не го споделят. 13% пък нямат мнение по въпроса.", "date": "2019.11.14", "title": "Всеки втори: При Живков беше по-добре, доматите бяха истински..."}
{"url": "https://www.dnes.bg/eu/2019/11/14/london-bez-evrokomisar-predi-vota-na-12-dekemvri.429601", "text": "Британското правителство е изпратило писмо до новоизбраната председателка на Европейската комисия Урсула фон дер Лайен, в което я информира, че няма да номинира британски комисар преди изборите в Обединеното кралство на 12 декември, предаде Франс прес.\n\r\nГоворителка на Фон дер Лайен каза днес за АФП, че писмото е получено през изминалата нощ.\n\r\nСпоред юридическо становище, представено на Фон дер Лайен, отсъствието на британски комисар няма да попречи на новия екип на ЕК да започне работа.\n\r\nБритански висш служител днес потвърди изпращането на писмото. \"Писахме до Европейския съюз, за да го уведомим, че според становище за правилата за поведение преди изборите Обединеното кралство не би трябвало да предлага кандидати за международни постове през този период\".\n                    \n                    \n                \n                \n                \n                \r\nНовата Еврокомисия под председателството на германката Фон дер Лайен ще се състои от представители на останалите 26 страни членки (без Великобритания). Очаква се тя да встъпи в длъжност на 1 декември.\n\r\nОбединеното кралство - 28-ата страна в ЕС - по план трябва да напусне ЕС на 31 януари 2020 г. и британският премиер води кампания за Brexit.\n\r\nВъв вторник Брюксел отново поиска от Лондон да номинира британски кандидат за комисар в екипа на Фон дер Лайен.\n\r\nПървоначално новата Комисия трябваше да встъпи в длъжност на 1 ноември, но се стигна до отлагане, след като Европейският парламент отхвърли първите кандидати на Франция, Румъния и Унгария. Днес в ЕП е изслушването на тримата нови кандидати.\n\n\n\r\nГрупата на социалистите в Европейския парламент съобщи междувременно вчера, че са постигнати отстъпки по исканията за промяна на наименованието и разпределението на задачите в новата Европейска комисия.\n\r\nНовоизбраният председател на ЕК Урсула фон дер Лайен е приела да промени названието на отговорностите на бъдещия гръцки еврокомисар Маргаритис Схинас. Той ще отговаря не за \"защитата\", а за \"опазването\" на европейския начин на живот.\n\r\nЕврокомисарят от Люксембург Никола Шмит (Партия на европейските социалисти, ПЕС) ще получи разширени правомощия и ще отговаря не само за заетостта, а и за социалните права. Въвежда се незначителна промяна в наименованието на отговорностите на литовския еврокомисар за околната среда Виргиниюс Синкявичюс.\n\r\nИталианският комисар Паоло Джентилони (ПЕС) ще получи правото да съгласува всички действия на останалите си колеги в ЕК по изпълнението на целите на ООН за развитие. За да бъде справедлив, икономическият преход трябва да бъде наблюдаван не само чрез ръста на макроикономическо равнище, а и с отчитането на личното благосъстояние и усилията за опазване на околната среда, пояснява председателят на групата на социалистите в ЕП Ираче Гарсия.\n\r\nГоворител на Фон дер Лайен заяви, че винаги са възможни уточнения в отговорностите на еврокомисарите. Той добави, че Фон дер Лайен все още се надява новата комисия да успее да встъпи в длъжност на 1 декември. Фон дер Лайен е уверена, че след насрочените за днес изслушвания пред ЕП новите кандидати за еврокомисари от Унгария, Румъния и Франция ще получат подкрепа.", "date": "2019.11.14", "title": "Лондон без еврокомисар преди вота на 12 декември"}
{"url": "https://www.dnes.bg/muzika/2019/11/14/deep-zone-s-nova-pesen-napraviha-i-evropeisko-turne.429608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДва дни след официалната премиера на новата им песен, музикантите от Deep Zone отговориха подобаващо на музикалния въпрос, който зададоха с \"Ти къде си\" и направиха ударно европейско турне - в Мюнхен, Хайделберг и Лондон. \n\r\n\"Българите в чужбина са една от най-хубавите публики, защото има изключително много емоции - сълзи от радост, от тъга, песни, танци, всичко. Запознахме се с много хора, беше много хубаво\", коментира вокалът на групата Ева-Мария Петрова в \"България сутрин\"\n\r\nТя разказа, че това, което прави групата, е \"букет от българска емоция\", защото съчетава клубното звучене с едни от песните, които преди време са се слушали много. \n                    \n                    \n                \n                \n                \n                \r\nПетрова разказа и подробности за новия клип на групата. \n\r\n\"Стана така, че докато правихме една от сцените във видеоклипа, змията излезе. Това ме докара до безумие. Вече съм казала на режисьора, че такива неща не искам да присъстват\", \n\r\nГрупата ще участва и в шоу-спектакъла \"Светът на златните момичета\", който ще се проведе на 21 ноември в \"Арена Армеец\"\n\r\n\"Много се радваме, защото Илиана Раева ни се обади и ни предложи да открием и закрием концерта, за нас е изключителна гордост\", каза още Ева-Мария.", "date": "2019.11.14", "title": "Deep Zone с нова песен, направиха и европейско турне"}
{"url": "https://www.dnes.bg/obshtestvo/2019/11/14/obiaviavat-pak-letishte-plovdiv-na-koncesiia-do-kraia-na-2019-a.429604", "text": "До края на годината ще бъде обявена отново концесия за Летище \"Пловдив\". Това съобщи министърът на туризма Николина Ангелкова в града, където е по повод откриването на 11-та международна среща на туроператорите.\r\nАнгелкова добави, че така летището ще успее да се развие.\nЗа първите 9 месеца от годината в страната имаме 7 800 000 туристи, което е много нисък спад на фона на драматичната картина, която мнозина очертаха и на рекордния ръст от миналата година, каза още министърът.\r\nПо думите на Ангелкова приходите от нощувки са с 4,7 на сто ръст.\r\nНа срещата участват 76 туроператори от 14 държави, представители на медии и общини, които споделят своите идеи и нови проекти и презентират иновативни тенденции в сферата на туристическия сектор, предаде БТА.\r\n                    \n                    \n                \n                \n                \n                Форумът ще продължи до 16 ноември с фокус върху Епископската базилика и мозаечното наследство на Филипопол, в чест на включването им в индикативния списък на ЮНЕСКО за значими културни и природни обекти.\r\nОбщина Пловдив е подготвила богата съпътстваща програма, която представя новостите от туристическия потенциал на града.", "date": "2019.11.14", "title": "Обявяват пак летище Пловдив на концесия до края на 2019-а"}
{"url": "https://www.dnes.bg/zvezdi/2019/11/14/selena-s-mil-jest-kym-sestrichkata-si.429485", "text": " Селена Гомес имаше очарователен придружител на премиерата на детския филм \"Замръзналото кралство 2\". Звездата взе със себе си 6-годишната си сестричка, която носи името Грейси Тийфи.\r\nДвете позираха заедно на червения килим, а феновете са във възторг и коментират, че момиченцето е много сладко. Двете сестри за държат за ръце и Селена целува Грейси, вижда се от кадрите.\r\n \r\nОще по-впечатляващо е, че са отишли на премиерата с еднакви рокли и наметала. Те са с бели рокли на флорални мотиви с черен колан и сиви наметала с перушина и пайети.\r\n \r\nФилмът беше излъчен в холивудския Dolby Theatre.\r\n \r\nГрейси е сестра на Селена Гомес от втория брак на майка й. Изпълнителката на \"Kill Em with Kindness\" има още една малка сестричка – Виктория, от втория брак на баща си. Тя е на 5 години.\r\n \r\n", "date": "2019.11.14", "title": "Селена с мил жест към сестричката си"}
{"url": "https://www.dnes.bg/stranata/2019/11/14/novi-2-ognishta-na-afrikanska-chuma-v-oblast-razgrad.429552", "text": "Две нови огнища на африканска чума по свинете са открити в област Разград, съобщи д-р Юлиян Йорданов от Областната дирекция по безопасност на храните на заседание на Областната епизоотична комисия. \n\r\nТой уточни, че случаите на болестта са при отстреляни диви прасета на територията на ТП ДГС \"Сеслав\"-Кубрат в землищата на исперихското село Белинци и самуилското Пчелина. \n\r\nСъс заповед е ограничен достъпът до горски територии, попадащи в подзона А - 3-километровата зона около установените случаи. В района, в който е наложена забраната, могат да се извършват неотложни дейности по ред и условия, определени от Областната епизоотична комисия. Срокът на действие на заповедта е до 6 декември включително, обясни д-р Йорданов.\n                    \n                    \n                \n                \n                \n                \r\nДиректорът на Държавното горско стопанство \"Сеслав\" инж. Тони Димитров заяви, че в момента на територията на ведомството не се извършват дърводобивни дейности. По думите му на видни места са поставени табели за обозначаване на инфектираната подзона. \n\r\nИнж. Димитров каза още, че за изследване във ветеринарна лаборатория са изпратени още 10 проби от отстреляни животни на територията на стопанството. Очакват се резултатите от изследванията за африканска чума по свинете да бъдат готови утре, съобщава БТА.", "date": "2019.11.14", "title": "Нови 2 огнища на африканска чума в област Разград"}
{"url": "https://www.dnes.bg/obshtestvo/2019/11/14/biagstvo-ot-zatvora-dyrjavata-otgovaria-s-poveche-nadzirateli.429557", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаместник-министърът на правосъдието Николай Проданов съобщи, че с увеличените 200 щатни бройки на надзирателите случаите с избягали затворници ще намалят. Той заяви това по време на турнир по стрелба за служителите от затворите в страната, проведен в памет на техен колега - Янко Янев oт Централния софийски затвор.\n\r\nТой беше пребит до смърт през 2016 година. Подозира се, че поръчители на жестокото нападение са престъпници от затвора. \n\r\nЗаместник-правосъдният министър е на мнение, че след обещанието за разкриване на допълнителни 200 щатни места, случаите на избягали затворници ще намалят. \n\r\nНадзирателите са на мнение, че недостатъчният брой служители, както и ниското заплащане, са двете основни причини за избягали затворници. \n                    \n                    \n                \n                \n                \n                \r\nТурнирът по стрелба в памет на Янко Янев се провежда за втора поредна година, ", "date": "2019.11.14", "title": "Бягство от затвора? Държавата отговаря с повече надзиратели"}
{"url": "https://www.dnes.bg/obshtestvo/2019/11/14/isteriia-po-skypi-samoletni-bileti-spekulaciia-e.429565", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Изненадващо и тайно\" - така евродепутатът Радан Кънев определи намерението на България да се присъедини към страните, искащи т. нар. \"зелен данък\" за самолетни полети. Това до веде до съмнения, че цената на самолетните билети в страната ще поскъпнат. Но истина ли е? \n\r\nФинансовият министър Владислав Горанов не отрече, че той е сложил подписа си под документа, но обясни, че така страната ни искала да помогне на Европейската институция да се справи с проблема с атмосферното замърсяване. \n\r\n\"Предлагаме на комисията да обмисли вариант, който би могъл да бъде под формата на директива или регламент, с който да предложи вариант за оценка на въздействието, което авиационният бизнес оказва върху въглеродните емисии, тъй като на Европа има много такъв трафик\", коментира Горанов. \n                    \n                    \n                \n                \n                \n                \r\nЕвентуалното поскъпване на билетите било спекулация, каза още финансовият министър. \n\r\nДо промени в европейското законодателство и практическо поскъпване на самолетните полети и впоследствие билети, може да се стигне едва след като от Брюксел предложат законодателни промени свързани с декларацията.\n\r\nВсе пак в Холандия билетите  ще поскъпнат със 7 евро от 2021 година.", "date": "2019.11.14", "title": "Истерия: По-скъпи самолетни билети? Спекулация е!"}
{"url": "https://www.dnes.bg/index/2019/11/14/vremeto-poshtadi-veneciia-visokata-voda-stigna-samo-77-sm.429566", "text": "Пикът на водното равнище във Венеция достигна снощи \"само\" 77 сантиметра при прогнозирани 1 метър и 20 сантиметра, предаде Франс прес.\r\nТова равнище бе далеч от \"високата вода\", която достигна 1,87 метра ден по-рано - безпрецедентно ниво от 53 години.\r\nОчаква се италианското правителство да обяви днес извънредно положение заради природно бедствие. Целта е да бъдат мобилизирани бързо средства за предотвратяване на изчезването в по-дългосрочен план на един от най-красивите градове в света. \n\n\r\n\"Катастрофата, която удари Венеция, е удар, нанесен в сърцето на нашата страна. Причинява ми болка да виждам града понесъл толкова щети, с увредено арт наследство, със съсипани търговски дейности\", каза премиерът Джузепе Конте, който дойде на място.\r\n                \n                \n                \"Високата вълна\" във вторник, в съчетание със силни пориви на вятъра и дъждове, потопи под вода на практика цяла Венеция - 80 процента от града, според губернатора на областта Венето Лука Дзая.\r\nВъзрастен мъж почина в дома си, след като бе ударен от ток.\r\n\"Високата вълна\" преобърна гондоли, изхвърли корабчета от обществения транспорт на брега, наводни заведения и причини спирания на електроснабдяването в целия град. Според прогнозите водното равнище ще остане високо до петък, но пикът от 1,87 метра от вторник няма да бъде достигнат.", "date": "2019.11.14", "title": "Времето пощади Венеция: Високата вода стигна \"само\" 77 см "}
{"url": "https://www.dnes.bg/world/2019/11/14/trymp-e-goliam-fen-na-erdogan-sreshtata-mejdu-tiah-chudesna.429567", "text": "Президентът на САЩ Доналд Тръмп заяви, че неговата среща в Белия дом с турския му колега Реджеп Тайип Ердоган е била \"чудесна и много продуктивна\", предаде Ройтерс, цитиран от БТА.\r\n\"Голям фен съм на (турския) президент\", увери Тръмп, цитиран от Франс прес, в началото на съвместната си пресконференция с Ердоган.\r\n\"Турция, както всички знаят, е важен съюзник в НАТО\", подчерта президентът на САЩ.\r\nТръмп определи купуването от Турция на руски системи за противоракетна отбрана С-400 като \"сериозно предизвикателство\". В същото време той изрази увереност, че проблемът може да бъде решен, съобщи Асошиейтед прес.\r\nС Ердоган сме \"много добри приятели\", увери Тръмп, но в същото време призна, че на срещата двамата не са успели да решат проблем, който обтегна сериозно отношенията между страните, съюзници от НАТО.\r\n                    \n                    \n                \n                \n                \n                Решението на Турция да купи руските С-400 е толкова сериозна заплаха за сигурността на НАТО, че САЩ преустановиха нейното участие в многонационално програма за изтребителите Ф-35. Анкара е критикувана още в американския Конгрес заради офанзивата си в Северна Сирия, както и заради репресиите срещу политически опозиционери, журналисти и други, отбелязва АП.\r\nТръмп приветства, по думите му, продължаващото спазване на споразумението за прекратяване на огъня в Североизточна Сирия, сключено в средата на миналия месец.\r\nПо-рано днес доминираните от кюрдите Сирийски демократични сили (СДС) обвиниха Турция, че извършва атаки в нарушение на примирието, съобщи ДПА.\r\nКомандващият СДС Мазлум Абди обвини турската армия, че на фона на срещата Ердоган-Тръмп е нападнала населения преобладаващо с християни сирийски град Тал Тамр. Турция окупира 1100 квадратни километра сирийска територия след влизането в сила на споразумението, каза Абди.\r\nЕрдоган допусна, че в срок от шест месеца до две години Турция може да върне около 1 милион бежанци, които сега се намират на нейна територия, в северна зона в Северна Сирия, предаде АП.\r\nАгенцията отбелязва, че турското правителство се надява да пресели около 2 милиона от 3,6-те милиона сирийски бежанци, които страната прие.\r\nТурският президент изрази надежда да бъдат привлечени международни донори, които да помогнат.\r\nТръмп каза, цитиран от Ройтерс, че Европа трябва да плати голяма част от цената за грижите за сирийските бежанци.\r\nЕрдоган изрази увереност, че Турция и САЩ може заедно да победят групировката \"Ислямска държава\" (ИД).\r\nСпоред критици обаче започналата на 9 октомври турска офанзива в Северна Сирия срещу СДС, които изнесоха тежестта на борбата срещу ИД, ще затрудни борбата срещу радикалната групировката.\r\nТурция е \"дълбоко наранена\" от приетата от Камарата на представителите в САЩ резолюция, признаваща арменския геноцид. Тя \"хвърля сянка върху отношенията\" между двете страни, даде да се разбере Ердоган, цитиран от АП и ДПА.\r\nТурският президент обвини \"симпатизанти на терористи\", че се опитват да навредят на отношенията между съюзници от НАТО с \"дезинформация\".\r\nДолната камара на Конгреса на САЩ прие на 29 октомври с огромно мнозинство - 405 гласа \"за\" при 11 \"против\" - нямаща правна сила резолюция, която признава масовото убийство на арменци в Османската империя преди малко повече от един век за геноцид. Турция отхвърля тази квалификация и казва, че тези събития трябва да бъдат обсъдени от историците, а не от политиците, отбелязва ДПА.", "date": "2019.11.14", "title": "Тръмп е \"голям фен на Ердоган\". Срещата между тях – чудесна"}
{"url": "https://www.dnes.bg/mish-mash/2019/11/14/facebook-premahna-5-4-miliarda-falshivi-profila.429568", "text": "Facebook съобщи днес, че е премахнал 5,4 милиарда фалшиви потребителски профила от началото на годината, предаде Франс прес.\r\nБроят на изтритите профили за същия период на миналата година е бил 2,1 милиарда.\r\nВ доклада си за прозрачността, който публикува два пъти годишно, Facebook обясни, че е засилил способността си да установява и блокира профили, които не са истински или вършат нередности.\r\nСлед поредица скандали с управлението на лични данни американският гигант в сферата на социалните мрежи полага все повече усилия да възстанови доверието към себе си, особено с наближаването на президентските избори в САЩ догодина, отбелязва Франс прес. ", "date": "2019.11.14", "title": "Facebook премахна 5,4 милиарда фалшиви профила"}
{"url": "https://www.dnes.bg/world/2019/11/14/shestchlenno-semeistvo-zagina-sled-udar-v-ivicata-gaza.429569", "text": "Шестима цивилни палестинци, всички те от едно семейство, бяха убити при израелски въздушен удар в ивицата Газа тази нощ, предадоха Ройтерс и ДПА, цитирани от БТА.\r\nСред жертвите са жена и дете. 12 човека са били ранени при атаката.\r\nС това общият брой на убитите в ивицата Газа при изблика на насилие през последните 48 часа достигна 32. Поне една трета от жертвите са цивилни.\r\nИзраелската армия извърши атаката в Дейр ал Бала, в централната част на ивицата Газа, на фона на продължаващата размяна на огън с групировки от анклава. Тя каза, че е нанесла удара по-малко от час след като от Газа са били изстреляни ракети по Израел.\r\nНовият изблик на насилие пламна, след като един от командирите на военното крило на Ислямски джихад, Баха Абу ал Ата, бе убит при израелски въздушен удар във вторник сутринта.\r\n                    \n                    \n                \n                \n                \n                Радикалната палестинска групировка междувременно обяви условията, при които би се съгласила на прекратяване на огъня с Израел, като заплаши, че в противен случай може да продължи обстрела още дълго време, предаде Ройтерс.\r\nВ интервю за телевизия Ал Маядин, лидерът на Ислямски джихад Зияд Нахала поиска от Израел да сложи край на целенасочените атаки и смъртоносния отговор на палестинските протести по границата на ивицата Газа, както и да облекчи блокадата на анклава. Очаквам да чуя израелския отговор с посредничеството на Египет до часове, каза Нахала и предупреди, че ако не бъде договорено прекратяване на огъня, то военното крило на неговата групировка е способно да продължи борбата за дълъг период напред. ", "date": "2019.11.14", "title": "Шестчленно семейство загина след удар в ивицата Газа"}
{"url": "https://www.dnes.bg/index/2019/11/14/prodadoha-mostyt-charing-kros-ot-klod-mone-za-27-6-mln.429570", "text": "Картина на Клод Моне с пейзаж от Лондон бе продадена за 27,6 милиона долара, предаде ДПА, като се позова на аукционната къща Сотбис (Sotheby's).\r\nТова стана в рамките на ноемврийските търгове в Ню Йорк.\r\nКартината \"Мостът Чаринг крос\", нарисувана от Моне през 1903 г., е част от лондонската поредица на френския импресионист. Тя бе топ лотът на вечерта.\r\nОт Сотбис продадоха снощи творби на импресионисти и модернисти за общо 209 милиона долара.\r\nНачалото на нюйоркските търгове бе поставено в понеделник с продажбата на картината \"Шестнайсети септември\" на белгийския художник Рене Магрит за 19,6 милиона долара - далеч над най-високите оценки.\r\nЕксперти бяха прогнозирали, че настроението на аукционите ще е унило заради несигурността, предизвикана от Брекзит и президентските избори в САЩ догодина, отбелязва ДПА. ", "date": "2019.11.14", "title": "Продадоха \"Мостът Чаринг крос\" от Клод Моне за $27,6 млн"}
{"url": "https://www.dnes.bg/notifikacii/2019/11/14/19-godishen-v-rusiia-strelia-sreshtu-syuchenicite-si-i-se-samoubi.429571", "text": "19-годишен ученик уби един и рани трима, след като откри масова стрелба срещу съуцениците си в Русия. След това той се е самоубил.\r\nКървавата сцена се разиграва в колеж в град Благовешченск. Нападателят влязъл в класната стая въоръжен с пушка. Когато полицията пристигнала, младежът отказал да се предаде и насочил оръжието към себе си.\r\nВластите заявиха, че оръжието е получено законно и е регистрирано на името на стрелеца. \r\n\r\nСпоред законодателството в Русия се позволява частни лица над 18 години да получат лицензи за оръжие за самозащита, спорт и лов. \r\n\r\nРазследват се мотивите за кървавото нападение. Смята се, че стрелбата може да е предизвикана от спор и лична неприязън между съученици. \r\n\r\nПо непотвърдена информация пък нападателят е бил изхвърлен от час заради закъснение, но по-късно се върнал с оръжие.\r\n ", "date": "2019.11.14", "title": "19-годишен в Русия стреля срещу съучениците си и се самоуби"}
{"url": "https://www.dnes.bg/sofia/2019/11/14/protesti-i-futbolen-mach-blokirat-sofiia-dnes.429573", "text": "Засилени мерки за сигурност се очакват днес заради гласуването във ВВС на кандидатурата на Иван Гешев.\r\nОт 7 сутринта се забранява престоят и паркирането по улиците \"Екзарх Йосиф\" и \"Княз Борис I\". Променя се и движението на трамвайни линии с номера 20 и 22 в столицата.\r\n\r\nОт Центъра за градска мобилност съобщават, че пътниците ще могат да използват алтернативна автобусна линия № 22-ТМ, която ще спира на всички спирки по маршрута\r\nДнес ще се състои и футболната среща между България и Парагвай. \r\nОт 8 до 22 часа се забранява престоят и паркирането на моторни превозни средства на моста пред националния стадион \"Васил Левски\". \r\nОт 18:00 часа до края на двубоя, в карето около стадиона ще се движат само автобусите на градския транспорт. За останалите участници в движението, трафикът ще бъде забранен в двете посоки.\r\n ", "date": "2019.11.14", "title": "Протести и футболен мач блокират София днес "}
{"url": "https://www.dnes.bg/index/2019/11/14/receptata-dnes-zele-s-gybi-i-bekon.429464", "text": ":\r\n500 г бекон\r\n1 зелка, нарязана\r\n1 голяма глава лук, нарязан\r\n300 г пресни гъби, нарязани\r\nсол и черен пипер на вкус\r\n \r\n:\r\n \r\nЗагрейте малко мазнина в дълбок тиган. Задушете в него бекона, нарязан на кубчета. Разбърквайте постоянно, докато покафенее. Отцедете бекона върху кухненска хартия, докато се охлади. В същата мазнина задушете зелето, лука, гъбите. След като омекнат, добавете отново бекона. Овкусете с подправките. Намалете котлона и оставете да се готви още 10-15 минути.\r\n\r\n", "date": "2019.11.14", "title": "Рецептата Dnes: Зеле с гъби и бекон "}
{"url": "https://www.dnes.bg/obshtestvo/2019/11/14/sled-sreshta-s-mechka-v-gorata-lovec-zavyrshi-v-bolnica.429576", "text": "След злощастна среща с мечка в Стара планина 47-годишен ловец от Казанлък се озова в старозагорска болница. Инцидентът е станал около обяд в неделя, докато въоръженият с карабина мъж е дебнел на пусия в Балкана над павелбанското село Търничени появата на подгонени от колегите му диви прасета. \n\r\nВнезапно, само на около метър-два от дулото на пушката му в мъглата се появила огромна мечка, която се изправила на задни лапи и го съборила върху шумата, пише „Монитор“.\n\r\nСрещата продължила не повече от минута, минута и половина, при което звярът нахапал рамото, слабините и бедрата на жертвата си, зъбите му минали на сантиметър от бедрената артерия. След това животното се отдалечило по пътеката във вътрешността на гората.\n                    \n                    \n                \n                \n                \n                \r\n Въпреки болките пострадалият ловец успял да набере от мобилния си телефон 112 и да съобщи за случилото се, след което позвънил и на организатора на ловния излет.\n\r\nЧас по-късно пострадалият е бил извозен първоначално до ЦСМП-Казанлък, а от там по спешност в старозагорска болница, където му направили няколко операции за зашиване на раните. Според лекарите на този етап нямало някаква пряка опасност за живота на ловеца, който макар и бавно започвал да се възстановява.\n\r\nОт Ловно-рибарското дружество „Сокол“ в Казанлък, където членува жертвата, не крият, че това е пореден случай мечка да излезе срещу ловци в региона, на няколко пъти били отправяния искания за отстрел, но така и не получили разрешения.\n\r\nКметът на Търничени Ахмед Ходжа припомни, че преди 3-4 години е имало идентичен случай на нахапан от мечка ловец в землището, тогава обаче разрешили отстрела на хищника. Колеги на пострадалия смятат, че животното е било подплашено от лая на кучетата, заради топлото за сезона време мечките в Балкана още не били заспали.\r\n ", "date": "2019.11.14", "title": "След среща с мечка в гората ловец завърши в болница"}
{"url": "https://www.dnes.bg/sport/2019/11/14/sled-11-macha-bez-pobeda-bylgariia-posreshta-paragvai.429578", "text": "След 11 мача без победа България посреща Парагвай в приятелска среща тази вечер на Националния стадион \"Васил Левски\". Двубоят е с начален час от от 19.00.\r\n\r\nОбидно малко публика се очаква за днешния двубой. С оглед последните катастрофални резултати и игри на трикольорите на стадиона се чакат не повече от 2000 души. \r\n\r\nТова ще е и последният мач на трикольорите с публика за тази година. В неделя от 19:00 часа заради наказание от УЕФА за расизъм евроквалификацията с Чехия е при закрити врати. \r\nТози мач дава добър шанс за националите да измият срама от позорната загуба с 0:6 от Англия, като \"лъвовете\" са в серия от 11 поредни мача без победа.\r\n\r\n", "date": "2019.11.14", "title": "След 11 мача без победа: България посреща Парагвай"}
{"url": "https://www.dnes.bg/video-prognoza/2019/11/14/vremeto-ostava-dyjdovno-gradusite-obache-visoki-za-sezona.429580", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ четвъртък ще превалява главно в западните и в централните райони на страната, а през нощта ще превали и по Черноморието. Минималните температури в населените места ще бъдат от 5 до 11 градуса, \n\r\nСледобед дъждовете постепенно ще спират най-напред над южните райони. Вятърът ще бъде слаб до умерен от югоизток. Максималните температури ще бъдат от 13 до 18 градуса, в крайните южни райони до 20. \n\r\nПо Черноморието температурата на въздуха ще стига 18 градуса, а на морската вода - 17-18 градуса. Вълнението ще бъде умерено. \n                \n                \n                \r\nВ планините ще бъде ветровито с валежи по-интензивни в Рила и в Родопите, а следобед и над Западна Стара планина. Над 2300 м ще превали мокър сняг. Температурата на височина 2500 м ще достига 0 градуса, а на 1500 м - 7. \n\r\nВ петък облаците ще са разкъсани, а въздушната маса над страната постепенно ще се стабилизира. В събота сутрешните мъгли ще бъдат краткотрайни, а през деня се очакват повече слънчеви часове. \n\r\nВ неделя над страната ще се появят облаци, които обаче няма да попречат на слънчевия характер на времето. Дневните температурите в традиционно най топлите места у нас ще достигат 17-18 градуса.", "date": "2019.11.14", "title": "Времето остава дъждовно, градусите обаче - високи за сезона"}
{"url": "https://www.dnes.bg/stranata/2019/11/14/zimnite-shofiorski-drami-zapoteni-stykla-chistene-gumi.429579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След месец и една седмица ще посрещнем астрономическата зима. Периодът, в който нещата стават малко по-сложни. Обличаме малко повече дрехи и подготовката за работа става малко по-дълга.\r\nПрез зимата всяка сутрин отделяме поне 10 минути за подготовка на автомобила. Запотяването на стъклата на колата е проблем, с който се сблъскват шофьорите при температурни разлики. \n\r\n\"Преди да потеглим на път през зимата - важно е да се махне снегът от колата. Автомобилът се изчиства от всички страни, както и от покрива, тъй като е предпоставка за ПТП. Трябва да се махне ледът от страничните стъкла и огледала. Трябва  да имаме зимни гуми с поне 4 мм грайфер. Важно е как в годините се съхраняват гумите\", посочи Теодор Янков, управител на автосервиз.\r\n                    \n                    \n                \n                \n                \n                По думите на специалиста, при едно стартиране на двигателя акумулаторът му трябват около 15 км, за да възвърне студения старт, който е направил сутрин. Хубаво е да не караме автомобилите през зимно време на къси разстояния. \"Когато се качим сутрин в автомобила, е важно да дадем на контакт. Да изчакаме лампите в автомобила да светнат. Електролитите се раздвижват и съответно студения старт ще бъде по-лесен за вас. Да не въртим ключа веднага\", уточни Янков.\r\nПо думите му халогенните фарове за мъгла са от съществено значение също. Хубаво било чистачките вечер да се вдигат, за да не залепват за стъклото и да избегнем скъсване.\n\r\n\"Вътре в колата - да не се качваме с влажни дрехи в автомобила, отоплителната система трябва да е изрядна, кабинният филтър да се сменя на определено време. Много е важно въздухът да не върти вътре от климатроника, а да взлиза свеж, за да не се получава запотяване\", посочи още той за .\r\n\"Грижата за автомобила и това как ние му обръщаме внимание е особено важно, завърши Теодор Янков.", "date": "2019.11.14", "title": "Зимните шофьорски драми: Запотени стъкла, чистене, гуми..."}
{"url": "https://www.dnes.bg/blizak-iztok/2019/11/14/sled-32-jertvi-spirat-ogynia-v-ivicata-gaza.429574", "text": "Споразумение за прекратяване на огъня в Ивицата Газа влезе в сила в 5.30 ч.  тази сутрин, предаде Франс прес, като се позова на високопоставени представители на Египет и на радикалната палестинска групировка Ислямски джихад.\n\r\nСпоразумението е било постигнато с посредничеството на Египет и е било одобрено от палестинските групировки, включително от Ислямски джихад.\n\n\n\r\nТо предвижда групировките да гарантират възстановяването на спокойствието в Ивицата Газа и да поддържат мира по време на демонстрации. Израел от своя страна се задължава да прекрати военните действия и да спазва прекратяването на огъня по време на палестинските демонстрации.\n                    \n                    \n                \n                \n                \n                \r\nПо-рано тази нощ шестима палестински цивилни, всичките от едно семейство, бяха убити при израелски въздушен удар в Ивицата Газа срещу \"елементи от Ислямски джихад\".\n\r\nПреди това от анклава бяха изстреляни ракети по Израел.\n\r\nС това общият брой на убитите в Ивицата Газа при изблика на насилие през последните 48 часа достигна 32. Най-малко една трета от жертвите са цивилни.\n\r\nНасилието избухна, след като един от командирите на военното крило на Ислямски джихад - Баха Абу ал Ата, бе убит при израелски въздушен удар във вторник сутринта, припомня БТА.", "date": "2019.11.14", "title": "След 32 жертви – спират огъня в Ивицата Газа"}
{"url": "https://www.dnes.bg/world/2019/11/14/chetiri-jertvi-na-pojarite-v-avstraliia.429582", "text": "Жертвите на опустошителните пожари, които бушуват в Австралия от петък, вече са четири, предадоха ТАСС и Франс прес, цитирайки най-новите данни на полицията.\n\r\nБлизо до град Кемпси, в югоизточния щат Нов Южен Уелс, е открито тяло на мъж. Предполага се, че то е на 58-годишен местен жител, който не е бил виждан от петък.\n\nВ Нов Южен Уелс са регистрирани 61 пожара. За борба със стихиите са мобилизирани над 800 пожарникари и стотици единици специализирана техника.\n\r\nСтотици къщи са били унищожени или повредени. Над 1 милион хектара растителност са били погълнати от пламъците.\n\r\nРазпространението на огъня е благоприятствано от горещото време, силните ветрове и сухата растителност.\n                    \n                    \n                \n                \n                \n                \r\nВсяка година в Австралия пламват подобни пожари по време на пролетта и лятото в Южното полукълбо, припомня БТА. Тази година сезонът на пожарите на огромния остров континент обаче започна необичайно рано и може да се окаже един от най-тежките в историята.", "date": "2019.11.14", "title": "Четири жертви на пожарите в Австралия "}
{"url": "https://www.dnes.bg/business/2019/11/14/zashto-v-agrosektora-riadko-se-govori-za-startypi.429607", "text": "Дигитализацията в земеделието и ролята на държавата и бизнеса при внедряването на иновациите в селското стопанство ще бъде ключова тема по време на предстоящата . По време на събитието на 18 ноември в хотел Империал Пловдив основен акцент ще бъде поставен върху новите технологии в сектора и младите хора, които навлизат в него. \n\r\nЗащо в земеделието рядко се говори за стартъпи, кои са проводниците на иновативно мислене и защо липсват алтернативни форми за тяхното подпомагане? Тези и още въпроси ще дискутират участниците в  Клуб Investor \"Агробизнес 2020\".  \n                    \n                    \n                \n                \n                \n                \r\nДимитър Герджиков, началник отдел \"Бизнес развитие\" в управление \"Банкиране малък бизнес\" в Пощенска банка, ще разкрие кои са предизвикателствата пред развитието на земеделието. \n\r\nЗначението на европейското финансиране за внедряването на високи технологии в сектора и начините, по които държавата би могла да подпомогне широкото навлизане на цифровизацията, ще обсъдят Светлана Боянова, председател на УС на Института за агростратегии и иновации, Жулиета Димитрова, изпълнителен директор на \"Про Дрон Сис”, Владимир Николов, търговски мениджър в \"YARA България\" ЕООД, и Николай Чистов. Експертите ще коментират още какво е значението на иновациите за е тяхното значение за устойчивото земеделие. \n\r\nПовече за ролята на стартиращите млади компании в сектора, както и успешни примери от опита си ще споделят Александър Брестнички и Борис Брестнички, създатели на проекта \"SOURCED”, който събира информация за хранителни продукти и проследява техния произход. Преди няколко месеца \"SOURCED” е отличен на първо място по време на първия агро хакатон AgriTechHack. \n\r\nМодератор на дискусията ще бъде журналистът от  Вероника Денизова. \n\r\nОсвен иновациите и дигитализацията в земеделието, Клуб Investor \"Агробизнес 2020\" ще акцентира и върху бъдещето на Общата селскостопанска политика и влиянието й върху сектора в България.  \n\r\nПовече за събитието, подробна програма и билети може да намерите на . \n\r\nКлуб Investor \"Агробизнес 2020\" се осъществява с подкрепата на Пощенска банка и ИНТЕРНАЦИОНАЛ Хотел Казино & Тауър Суитс. Институционални партньори: Agro Hub, Национална асоциация на зърнопроизводителите, Национална асоциация на младите фермери в България, Аграрен университет - Пловдив. Медийни партньори: Bloomberg TV Bulgaria, Dnes.bg, Trafficnews.bg, Agri.bg, Sinor.bg, AGRO TV, Agro.bg, Nivabg.com, Plovdiv-online.com, AgroPlovdiv.bg, GustoNews.bg, PlovdivskiNovini.bg.", "date": "2019.11.14", "title": "Защо в агросектора рядко се говори за стартъпи?"}
{"url": "https://www.dnes.bg/zvezdi/2019/11/14/cveti-na-krisko-otslabna-byrzo-sled-rajdaneto.429610", "text": "Цветелина Петрова отслабна много бързо след раждането на детето си. Половинката на рапъра Криско роди в края на септември, а вече е стопила коремчето и демонстрира перфектна фигура.\r\nСтюардесата е публикувала снимка в социалната мрежа Instagram, на която показва плоското си коремче и впечатли феновете с това колко бързо е влязла във форма.\r\n \r\n\"Бавно и славно\", написала е Цвети като коментар към фотоса. Последователите ѝ веднага я затрупаха с поздравления и я попитаха как е успяла да постигне това.\r\n \r\n\"Може ли да споделиш диетата и упражненията?\", \"Славно да, но не и бавно\", \"Уникална форма\", \"Браво, Цвети\", пишат те.\r\n \r\nФеновете предполагат, че любимата на рапъра е заложила на кето диета, за да постигне такива резултати.\r\n \r\n", "date": "2019.11.14", "title": "Цвети на Криско отслабна бързо след раждането"}
{"url": "https://www.dnes.bg/notifikacii/2019/11/14/zadyrjaha-gryk-blysnal-i-ubil-koloezdach-krai-harmanli.429595", "text": "58-годишен гръцки гражданин, избягал след пътно-транспортно произшествие със загинал, е задържан от полицията, съобщават от ОД на МВР - Хасково. \r\n\r\nТой се издирваше след като причини на 9 ноември смъртта на 59-годишен велосипедист на пътя Харманли – Любимец.\r\n\r\nКолата – \"Фолксваген\", е напуснала произшествието и малко по-късно бе открита изоставена в Любимец. Водачът й бе обявен за общодържавно издирване. \r\n\r\nВчера шофьорът доброволно е посетил управлението на полицията в Харманли. Той е признал деянието си и е бил задържан до 72 часа с постановление на прокуратурата. \r\n\r\nПриведен в следствения арест, уточняват от полицията.", "date": "2019.11.14", "title": "Задържаха грък, блъснал и убил колоездач край Харманли"}
{"url": "https://www.dnes.bg/notifikacii/2019/11/14/kampaniia-sybira-pari-za-ag-otdelenieto-v-pernishkata-bolnica.429599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        40 години АГ отделението в многопрофилната болница в Перник не е ремонтирано. Въпреки усилията на персонала да поддържа базата се налага майките да лежат в мизерни условия. Именно това кара две от тях да започнат кампания за набиране на средства за модернизиране на отделението. Инициатори са Венеция Данаилова и Катрин Богданова. \n\r\n\"Около 250-300 хил. лева са нужни за ремонт. Тук съм от 30 г., а такъв не е правен явно по финансова причина. Този, който е нужен, би струвал много пари. Болниците сe финансират от пътеките, а парите отиват за заплати, храна - явно с това финансиране е трудно да остане нещо за ремонт\", посочи за \"България сутрин\" д-р Ивайло Лазов, шеф на отделението.\n                \n                \n                \r\nПо думите му независимо от мизерните условия в отделението няма инфекции, а чистотата е на ниво. Болницата се финансира от пътеките и ако остане нещо от парите, тогава се мисли за ремонти, \"но е трудно да остане нещо от тях\", призна лекарят.\n\r\n\"Няма толкова много оплаквания от пациентите, грижим се добре за тях. Ако това ни демотивира, отдавна да не сме тук\", посочи лекарят пред \n\r\n\"Перничани са хора с огромни сърца, скоро ще открием дарителска сметка. Организираме и благотворителен коледен концерт на 13 декември от 19 ч. Средствата ще са за  отделението\", посочиха организаторите на кампанията.", "date": "2019.11.14", "title": "Кампания събира пари за АГ отделението в пернишката болница"}
{"url": "https://www.dnes.bg/kino/2019/11/14/planinarsko-kino-pokazvat-na-bansko-film-fest.429603", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Международен фестивал на планинарското и екстремно кино - Банско филм фест, ще се проведе от 20 до 24 ноември. Най-мащабният филмов фестивал за планини и приключения у нас предлага уникално изживяване в неповторим формат -  катерене, алпинизъм, ски, парапланеризъм, екстремно колоездене, сърф, култура на планинарските народи и др.\n\n \n\r\n\"Имаме филми от над 35 държави, 10 фотографски изложби, много мащабна детска програма. За първи път ще има и състезание за купа \"Петър Атанасов\" на изкуствената стена в село Баня, той е човекът, с когото създадохме фестивала\", посочи пред  организаторът му Натали Петрова.\n                    \n                    \n                \n                \n                \n                \r\n\"Зимният хималаизъм е най-висшата форма на алпинизма. Границите на човешките възможности се променят - изкачването на осемхилядник отдавна не е новина, особено с ползване на кислород. Ценното е, че хората, които идват виждат приключенци, които трудно биха срещнали на тротоара\", каза още тя.\n\r\nПрограмата на фестивала включва 15 мотивационни презентации и workshop-ве от чуждестранни и български гости. Входът е свободен.", "date": "2019.11.14", "title": "Планинарско кино показват на Банско филм фест"}
{"url": "https://www.dnes.bg/notifikacii/2019/11/14/spipaha-trima-imaniari-s-artefakti-v-plevensko.429606", "text": "Трима са задържани в Плевенско по подозрение за престъпление с археологически културни ценности, съобщиха от Областната дирекция на МВР в Плевен.\r\nВ сряда около 17:00 часа в землището на село Ракита в  местността \"Кабара\" служители на Специализирани полицейски сили открили паркиран \"Форд Галакси\".\r\nНа предна лява седалка  са открили две керамични изделия, с неправилна форма, сиви на цвят и монета с диаметър около 1 см, с изображение на  човешко лице. Намерените предмети, притежаващи белезите на  археологически културни ценности, са иззети и се намират на съхранение в  РУ - Червен бряг.\r\nНепосредствено до автомобила са били собственикът – 50-годишен местен жител от селото, със саморъчно  направен металдетектор, 51-годишна от Варна, също с металдетектор и 39-годишна плевенчанка.\r\n                \n                \n                Тримата са задържани за  срок до 24 часа. Предстои назначаване на експертизи. Уведомен е дежурен  прокурор при ОП - Плевен. По случая е образувано досъдебно производство  за престъпление по НК. Работата по случая продължава  разследващ полицай.", "date": "2019.11.14", "title": "Спипаха трима иманяри с артефакти в Плевенско"}
{"url": "https://www.dnes.bg/science/2019/11/14/otkriha-nova-kometa-v-slynchevata-sistema.429605", "text": "Астрономът любител от кримското селище Научний Генадий Борисов - откривателят на първата междузвездна комета, откри нова комета в Слънчевата система, предаде ТАСС. Става въпрос за деветия открит от него звезден обект.\r\n\r\nПо-рано бе съобщено, че през август Борисов за пръв път в света откри междузвездна комета, която бе кръстена на него. Тя се намира на границата между съзвездията Рис и Рак и се движи със скорост около 30 км/сек.\r\n\"Открих новата комета в началото на ноември - каза Борисов. - Тя получи названието C2019V1 (Borisov).\"\r\n\r\nПо думите му кометата се намира на границата между съзвездията Орион и Близнаци и след няколко дни ще навлезе в съзвездие Близнаци. \"Това е далечен обект, който лети сред много звезди в Млечния път\", поясни Борисов.\r\n\r\nТой за пръв път откри комета през 2013 г., припомня БТА.\r\n ", "date": "2019.11.14", "title": "Откриха нова комета в Слънчевата система"}
{"url": "https://www.dnes.bg/temida/2019/11/14/vss-reshi-prodyljava-procedurata-za-izbor-na-glaven-prokuror.429631", "text": "Пленумът на ВСС реши да продължи процедурата за избор на главен прокурор. \r\n\r\nДвадесет от членовете на съвета гласуваха процедурата да продължи, а четирима бяха против - Лозан Панов, Олга Керелска, Атанаска Дишева и Цветинка Пашкунова. Един от членовете на съвета не присъства на заседанието - Красимир Шекерджиев, съобщава БТА. \n\nСега предстои втора точка от пленума на ВСС - повторно гласуване за кандидата за главен прокурор Иван Гешев. \r\n\r\nТова се наложи след като на 7 ноември държавният глава Румен Радев с указ върна на ВСС предложението на съвета за назначаването на Гешев. \r\n\r\nТака новото гласуване трябва да се проведе днес. Докато процедурата тече се провежда протест срещу кандидатурата на Иван Гешев за поста, както и контрапротест в подкрепа.", "date": "2019.11.14", "title": "ВСС реши: Продължава процедурата за избор на главен прокурор"}
{"url": "https://www.dnes.bg/blizak-iztok/2019/11/14/dyjd-ot-palestinski-raketi-otnovo-nad-izrael.429628", "text": "Екстремисти от Ивицата Газа отново изстреляха ракети към израелска територия само часове, след като беше обявено спиране на огъня, което трябваше да сложи край на двудневния масиран обстрел, предаде Асошиейтед прес.\n\r\nСирените за въздушна тревога се задействаха днес в няколко общини близо до палестинския анклав. Поне пет ракети се взривиха в небето над района. За момента Израел не е отговорил на атаката.\n\r\nДве от петте ракети са били прехванати от израелската система за противовъздушна отбрана \"Железен купол\", съобщи ТАСС, позовавайки се на израелската армия.\n\n\r\nРакетите бяха изстреляни, след като Израел и палестинската радикална групировка \"Ислямски джихад\" заявиха, че преустановяват обстрела. За два дни бяха убити най-малко 34-ма палестинци, включително три жени, осем деца и 18 екстремисти, а животът в Южен Израел замря, пише БТА.\n                    \n                    \n                \n                \n                \n                \r\nИзраел междувременно съобщи, че тази нощ е ликвидирал командир от палестинската групировка \"Ислямски джихад\" при въздушен удар срещу къща в Газа. Според палестинското здравно министерство при удара са били убити осем души от едно семейство, предаде Франс прес.\n\r\nГоворителят на израелската армия Авишай Адрае каза, че при въздушен удар срещу Дейр ал Бала, в централната част на Ивицата Газа, е убит Расми Абу Малхус. Той уточни, че ударът е бил нанесен преди влизането в сила рано тази сутрин на договореното с палестинците примирие.", "date": "2019.11.14", "title": "Дъжд от палестински ракети отново над Израел "}
{"url": "https://www.dnes.bg/obshtestvo/2019/11/14/novi-pravila-za-kormuvaneto-shte-se-promeni-li-neshto.429587", "text": "Новите правила за шофьорските курсове, разписани от министъра на образованието у нас Красимир Вълчев, са обвързани с начина за контрол на даваните часове, което е спорен момент. Не съм сигурен, че скоро ще има единомислие в бранша. Най-важно е увеличаване на броя часове при кормуването - от 31 на 42. Някои фирми не са съгласни с оглед на това, че така би се увеличила цената на курса с до 200-300 лв., коментира Христо Радков, председател на Българското обединение на шофьорите, в предаването \"Бизнес старт\" с водещ Христо Николов.\n\r\n\"За практиката увеличението с 11 часа е за шофиране в мъгла и лоши метеорологични условия, а курсистите, обучавани през лятото, ще шофират в тъмната част на денонощието, както и на скоростен път и в тапа\", обясни пред Радков.\n\n                    \n                    \n                \n                \n                \n                \r\nТой коментира предложението за въвеждане на електронен контрол върху кормуването, обяснявайки, че за въпросното приложение се изисква телефон, който разполага с операционна система поне Android 5 и постоянен интернет. \n\r\nПредоставянето на лични данни на частна фирма под формата на селфита в рамките на кормуването гостът определи като неуместно.\n\r\nГостът посочи като положително задължителното управление на автомобила извън населеното място в продължение на шест часа, три от които по магистралата, скоростен път или път с интензивен трафик.\n\r\n\"Младите шофьори не умеят да управляват автомобила при по-висока скорост. Тези часове ще намалят пътния травматизъм\", смята той.\n\r\nСпоред Радков два часа управление в тъмната част на денонощието са недостатъчни - трябва да са поне четири.", "date": "2019.11.14", "title": "Нови правила за кормуването: Ще се промени ли нещо?"}
{"url": "https://www.dnes.bg/stranata/2019/11/14/tineidjyri-izgoriha-lodka-v-primorsko.429593", "text": "Лодка в Приморско изгоря напълно, след като двама тинейджъри я запалиха, съобщава полицията в Бургас.\n\n\r\nНа 13.11.т.г. около 07.50 ч. в Районно управление - Приморско е получено съобщение за горяща рибарска лодка на колесар, паркирана до селскостопанска постройка в животновъдната зона на Приморско в близост до бившата асфалтова база. Лодката е собственост на 35-годишен мъж от Приморско.\r\n\r\nОт пожара лодката е изгоряла напълно, което довело и до засягане на близката селскостопанска постройка. При огледа до лодката в двора на постройката е установен паркиран лек автомобил ауди \"А 4\", с бургаска регистрация, който бил с четири нарязани гуми.\r\n\r\nВ резултат на бързите полицейски действия са установени извършители на деянието. Двама младежи от Приморско на 15 и 17 години. Те направили пълни самопризнания.", "date": "2019.11.14", "title": "Тинейджъри изгориха лодка в Приморско "}
{"url": "https://www.dnes.bg/notifikacii/2019/11/14/mvr-zadyrja-61-godishen-myj-ubil-mlada-jena-v-iambol.429620", "text": "Полицаи от Ямбол са задържали 61-годишен мъж за убийство на млада жена, съобщиха от МВР.\r\nРазследването е започнало в нощта срещу 11 ноември след постъпил сигнал в полицията, че в къща в областния град е намерено тяло на 35-годишна жена със следи от насилие.\r\nНа адреса са изпратени криминалисти и Бърза помощ. Сформиран е разследващ екип за изясняване на всички факти и обстоятелства около случая.\r\nНа местопроизшествието са извършени процесуално-следствени действия, образувано е досъдебно производство. Предприети са оперативно-издирвателни действия за разкриване на извършителя.\r\nВ резултат на извършената за кратко време голям обем работа е установена съпричастността към деянието на 61-годишен мъж от града. Той е задържан с полицейска мярка за срок до 24 часа.\r\n                \n                \n                На 11 ноември в хода на досъдебното производство мъжът е привлечен в качеството му на обвиняем за извършено престъпление по НК и с прокурорско постановление е задържан за срок от 72 часа. Процесуално-следствените действия продължават под ръководството на Окръжна прокуратура - Ямбол.", "date": "2019.11.14", "title": "МВР задържа 61-годишен мъж, убил млада жена в Ямбол"}
{"url": "https://www.dnes.bg/obshtestvo/2019/11/14/podkrepa-za-bolnichnite-partiina-igra-za-smetka-na-naroda.429653", "text": "Икономическият съветник на КТ \"Подкрепа\" Ваня Григорова определи като \"чисто партийна игра, но за сметка на българския народ\" договореното на Коалиционен съвет днес между ГЕРБ и \"Обединени патриоти\", пише БТА.\n \n\r\nГЕРБ и \"Обединени патриоти\" се разбраха за минимална пенсия от 1 юли догодина от 250 лв., а от 1 януари първият ден от болничните да не се заплаща. Вторият и третият ден ще се поема както и досега от работодателите.\n\r\n\"Доколкото разбрах това е предложение на Валери Симеонов, прието от ГЕРБ\", каза Григорова. Според нея това е поредният начин, чрез който ГЕРБ се стреми да запази управлението и подкрепата на маргиналните партньори в него.\n                    \n                    \n                \n                \n                \n                \r\nПо думите й ако \"маргиналните партньори \" не могат по някакъв начин да покажат, че влияят, тогава смисълът да стоят в Народното събрание просто изчезва, поради което периодично трябва да им се прави реверанс.\n\r\n\"Това са част от реверансите - от една страна удовлетворяват работодателските искания на Валери Симеонов, защото той открито казва, че е защитник на бизнеса и на работодателите в ущърб на работниците, от друга страна - увеличават с нищожна сума минималната пенсия, за да покажат, че изпълняват обещанията на Обединени патриоти от началото на този мандат - минималната пенсията да стане 300 лева\", допълни Григорова.", "date": "2019.11.14", "title": "\"Подкрепа\" за болничните: Партийна игра за сметка на народа"}
{"url": "https://www.dnes.bg/zvezdi/2019/11/14/marta-vachkova-sys-selfi-ot-pilotska-kabina.429659", "text": "Марта Вачкова се похвали със селфи от пилотската кабина на самолет на Bulgaria Air. Минути преди самолетът да излети от пистата в посока за Варна, Вачкова се снима с командира на полета Райна Косева.\r\n\r\nАктрисата сподели кадъра в социалните мрежи.\r\n\r\n\"Да летиш с приятели е радост. Благодаря ти, Рени Косева!\", написа Марта.", "date": "2019.11.14", "title": "Марта Вачкова със селфи от пилотска кабина"}
{"url": "https://www.dnes.bg/zvezdi/2019/11/14/eva-parmakova-za-pyrvata-liubov-i-novata-pesen.429614", "text": " Звездата на Ева Пармакова изгря в музикалното предаване X Factor и тя бързо се превърна в любимка на тийнейджърите. Вече има няколко хита зад гърба си, а скоро излезе и новото ѝ парче. Ева разказа пред Teenproblem как успява да балансира между училището, кариерата и социалния живот. Тази година тя е 12-и клас и планира да продължи образованието си в чужбина. Ето какво сподели младата певица.\r\n\r\n \r\nОбичам да експериментирам с жанровете, които харесвам – „Ти губиш“, Tell Me Right и Lipstick са супер различни една от друга, но танцувалния вайб на Lipstick го усещам най-силно. Обичам тази смесица между поп и нахакано арендби, която усмихва и те кара да се движиш. Това е посоката, в която искам да вървя за напред като стил. Във видеото сменям 8 визии, скачам дори в животински костюм, и всяка е разиграна така в сюжета, че да те накара да превъртиш и да се вгледаш, да откриваш всеки път по някой нов елемент. Феновете адски много се кефят на разходката ми в тази градска джунгла, която създадоха 24/7 Video Production и режисьора Божидар Велинов.\r\n \r\n\r\n \r\nСтруваше си, естествено. Интересното е, че преди никога не съм имала страх от високо – когато съм в чужбина обичам да гледам града от птичи поглед на някой небостъргач, падам си по катеренето на планини, обичам да летя. Тази хеликоптерна площадка обаче се оказа по-тясна, отколкото изглежда във видеото. Извадихме късмет, че този ден танцьорите бяха по-малко, иначе не знам как щеше да свърши всичко това. Отключи се зверски страх в мен, едва избутах хореографията. Трябваше да се стегна и да го направя, все пак целият екип е там за мен, на тази миниатюрна площадка. На другия ден имах жесток световъртеж, беше ми трудно да стана от леглото.\r\n \r\n\r\n \r\nLipstick е най-бързо създадената ми песен – записана е за по-малко от 8 часа и виновници за това са румънския продуцент Моноар и Касиопея, един от най-търсените автори в света на кей попа. Между нас имаше супер творческа химия, допаднахме си много и като хора. Първоначално мислех, че хора с биография като тяхната ще ме гледат като някой първокласник, който повече ще им се мотае между краката и ще си пее. Те обаче приемаха всичките ми идеи, подкрепяха ме. Lipstick е първото парче на което съм съавтор  Няма как в това парче да не чувствам най-много себе си.\r\n \r\n\r\n \r\nИмам и такива натоварени седмици, но аз съм човек, който обича да е зает. Аз съм супер късметлийка, защото правя това, което най-много обичам. Освен това по пътя си в музиката не вървя сама, имам железния екип на „Вирджиния Рекърдс“ зад гърба си. С приятеля ми пътуваме във всяка свободна минута. Откакто си купи кола сваляме покрива, надуваме музиката и потегляме в произволна посока. Преди просто скачахме на произволен влак, което си беше друг тип приключение.  \r\n \r\n\r\n \r\nМного ясно, все пак това е края на гимназиалната ера (смее се)! С класа ми вече сме измислили всичко - къде ще ходим, къде ще празнуваме. Не съм избрала все още тоалета, с който искам да бъда.\r\n\r\n\r\n \r\nВинаги съм се разбирала много добре с тях. Много ми харесва това, че те по никакъв начин не си промениха отношението към мен, когато станах разпознаваема след участието си в X Factor.\r\n \r\n", "date": "2019.11.14", "title": "Ева Пармакова за първата любов и новата песен"}
{"url": "https://www.dnes.bg/snimka-na-denia/2019/11/14/dyjdovete-spirat-slynceto-se-zavryshta.429630", "text": "През нощта срещу петък валежите в повечето райони на страната ще спрат, а от югозапад облачността ще се разкъсва. До сутринта в Дунавската равнина все още ще има превалявания. В сутрешните часове на места в равнините ще има ниска облачност или мъгла. Ще бъде почти тихо. Минималните температури ще бъдат между 8 и 13 градуса,  на НИМХ.\n\r\nУтре ще преобладава слънчево време. Ще духа слаб юг-югоизточен вятър. Максималните температури ще са между 16 и 21 градуса.\n\r\nНад Черноморието преди обяд ще бъде предимно облачно, след обяд облачността ще се разкъса. Ще духа слаб изток-югоизточен вятър. Максималните температури на въздуха ще са 18-19 градуса. Температурата на морската вода е 17-18 градуса. Вълнението на морето ще е 2-3 бала.\n                \n                \n                \r\nНад планините ще бъде предимно слънчево. Ще духа слаб до умерен вятър от юг-югозапад. Максималната температура на височина 1200 метра ще е около 13 градуса, на 2000 метра - около 7 градуса.\n\r\nПрез почивните дни ще остане без валежи. В източната половина от страната вятърът ще бъде от юг, предимно слаб. В планините и планинските райони, където ще бъде предимно слънчево, с разкъсана висока облачност, отново ще се затопли. \n\r\nВ равнинната част от страната ще има ниска облачност или мъгла, която в отделни райони ще се задържа по-дълго и там дневните температури ще остават до около 12 градуса. В останалата част от страната, където в следобедните часове ще има и слънчеви часове, максимални температури ще са между 15 и 20 градуса. ", "date": "2019.11.14", "title": "Дъждовете спират, слънцето се завръща"}
{"url": "https://www.dnes.bg/stranata/2019/11/14/myj-zagina-pri-izkopni-deinosti-padna-v-trapa.429624", "text": "Един мъж загина, след като беше затрупан в изкоп при отстраняване на авария във водопреносната мрежа на село Блажиево, община Бобошево, съобщиха от Инспекцията по труда в Кюстендил. \n\r\nЖертвата е на 59 години от Бобошево. Инцидентът е станал вчера следобед.\n\r\nСлужители на \"ВиК\"в Бобошево са отстранявали авария във водопровода, преминаващ по главната улица \"Св. Иван Рилски\". Направен бил изкоп, с дълбочина около 2 метра, в който влезли двама служители на дружеството за отстраняване на аварията, каза директорът на инспекцията по труда в Кюстендил Валентин Златински.\n\r\nПри смяната на тръба, изкопът се свлякъл и затрупал двамата работници. Единият успял да излезе, но вторият останал затрупан. \n                    \n                    \n                \n                \n                \n                \r\nПристигналият медицински екип от ЦСМП-Бобошево констатирал смъртта му.\n\r\nПо случая е образувано следствено дело, каза говорителят на полицията Катя Табачка. На място работят и трудови инспектори. Според тях подобен инцидент е имало преди повече от десет години.", "date": "2019.11.14", "title": "Мъж загина при изкопни дейности, падна в трапа "}
{"url": "https://www.dnes.bg/knigi/2019/11/14/shum-po-hari-potyr-v-bg-koricite-na-liuben-zidarov-grozni-ili-novatorski.429602", "text": "\n \"Изборите, които правим, Хари, а не способностите ни, показват какви наистина сме\", отсича Албус Дъмбълдор в \"Хари Потър и Стаята на тайните\".\r\nОт няколко дни в социалните мрежи прехвърчат разнопосочни искри сред феновете на приказната поредица, породени от новите илюстрации на книгите за Хари Потър.\r\nСпециалното юбилейно издание е по повод 20 години от първото излизане на \"Хари Потър и философският камък\" на Дж. К. Роулинг у нас. А седемте  книги са в книжарниците от 13 ноември.\r\nСпоред някои от коментиращите, обаче рисунките са направени сякаш от 4-5-годишно дете. За други става въпрос за грозни и будещи недоумение илюстрации. Но има и такива, които прозират в тях новаторство и характерен авторски почерк.\r\n                    \n                    \n                \n                \n                \n                Всъщност този маниер на рисуване е добре познат и сигурно е изровил не един призрак от миналото на подрастващите, разлиствали детски книги - предимно през 70-те и 80-те години. Художникът е  доста опитният илюстратор Любен Зидаров, нарисувал  над 200 заглавия от родната и световна литература, със 70 години трудов стаж.\r\nТой е художникът-илюстратор на книги като \"Приказки на Шехеразада\", \"Български народни приказки\", \"Островът на съкровищата\" на Робърт Луис Стивънсън, \"Том Сойер\" на Марк Твен, \"Андерсенови приказки\", \"Приказки от цял свят\" на Николай Райнов и редица други.\r\nНякои безрезервно вярват във вдъхновяващите качества на Зидаров и виждат в творбите му съвършенство в описанието, а деформираните образи свързват с точното извеждане на характера у персонажите. Тези читатели със сигурност ще се снабдят с новото издание и ще допълнят с него колекцията в библиотеката си.\r\nЗа други обаче неговите корици са причинили травма в детството им, тъй като персонажите са с твърде тъмни нюанси. Визуализираните им образи са прекалено страховити, остри, и изопачени. Липсата на каквато и да е романтика и приказност, която предполагаемо лъха от книги, предназначени за деца, е осезаема. \r\nЕдва ли в изкуството мненията могат да се сближат. Все пак и ролята му не е такава. Едно е сигурно: Илюстрациите на Зидаров, дали вдъхновяващи или отблъскващи, са оставили дълбок и траен отпечатък в съзнанието на вече порасналите деца.\r\nИ ако се върнем към началото и цитата от Дъмбълдор - изборът, който прави издателство \"Егмонт\" да стовари на Зидаров тази  задача, може да се дължи на способностите му да провокира, дори още повече на достопочтените 95 години (декември навършва 96 г).\r\nА  може и да е решено просто за да бъде запомнен и от новото поколение хлапета и творчеството му да бележи и тяхното детство, докато четат историите за \"момчето с белега\".", "date": "2019.11.14", "title": "Шум по Хари Потър в BG: Кориците на Любен Зидаров – грозни или новаторски?   "}
{"url": "https://www.dnes.bg/notifikacii/2019/11/14/udar-v-sofiia-otkradnaha-kym-150-hil-lv-ot-kola.429670", "text": "Чанта с около 150 хил. лева е била открадната от лек автомобил в столичния квартал “Лозенец“.\r\n\r\nКражбата е извършена днес около обед, предаде БНР.\r\nПо-рано собственикът на парите отишъл да ги изтегли от банков клон.\r\n\r\nДокато е шофирал автомобила си, той забелязал, че една от гумите му е спукана. Във времето, в което сменял гумата, неизвестни мъже откраднали чантата с голямата сума от колата и избягали.\r\n\r\nПо случая работи СДВР, извършителите се издирват.", "date": "2019.11.14", "title": "Удар в София: Откраднаха към 150 хил. лв. от кола!"}
{"url": "https://www.dnes.bg/obshtestvo/2019/11/14/bez-pari-za-pyrviia-den-ot-bolnichnite-sindikatite-gnevni-biznesyt-dovolen.429671", "text": "Остра реакция на синдикатите предизвика решението първият ден от болничния да не се заплаща от работодателя или държавата, а да е за сметка на служителя.\n\r\nКНСБ и КТ \"Подкрепа\" ще обявят общи синдикални действия. Президентът на КНСБ Пламен Димитров бе категоричен пред БНР, че няма да го допуснат. \n\n\r\nПо думите му това е несправедливо и не решава проблема с фалшивите болнични.\n\r\n\"Тези около 60 млн. лева, колкото струва в момента плащането на първия ден от болничните от работодателите, да бъдат взети от джоба на българския работник и служител. Майките с малки деца до 2-3 години обикновено десетина пъти годишно излизат в болнични, защото техните деца боледуват. Това значи половин заплата на тази майка да бъде иззета. Как и по каква причина и защо трябва да бъде дадена на работодателя, вместо да бъде от джоба на работника или на тази майка. Не виждам основание за това. Това няма да реши проблема с фалшивите болнични по никакъв начин\", каза Димитров.\r\n                    \n                    \n                \n                \n                \n                Според него е добре, че минималната пенсия скача на 250 лева от догодина.\n\r\nБизнесът приветства решението да не плащат първия ден боледуване, а увеличението на най-ниската пенсия не смятат за добра новина.  \n\r\nВасил Велев от Асоциацията на индустриалния капитал изрази пред БНР задоволство от обявеното решение за първия ден болничен. В момента бизнесът поема първите три дни боледуване.\n\r\n\"Откакто действа този режим, разходите за болнични са се повишили три пъти, а броят им два пъти\", посочи той. \n\r\nСпоред него това е \"най-масовата измама и кражба\".\n\r\n\"По наша оценка над 1/3 от болничните са на здрави хора. Ние имаме средно за година от порядъка на 11-12 дни боледуване на наетите в България, а под осем са в ЕС. Тази мярка, макар и недостатъчно решителна, е правилна\", смята Васил Велев.\n\r\nПо думите му годишно се произвежда с 2 млрд. по-малко като БВП заради фалшиви болнични листове.", "date": "2019.11.14", "title": "Без пари за първия ден от болничните? Синдикатите гневни, бизнесът доволен"}
{"url": "https://www.dnes.bg/health/2019/11/14/8-prichini-za-natrapchivo-losh-dyh.429541", "text": "Лошият дъх е проблем, с който почти всеки човек се сблъсква в даден момент. Когато обаче мирисът в устата започне да става твърде неприятен, да се усеща горчив вкус или ухание на гниещ процес, тогава нещата могат да са излезли извън контрол и да се налага консултация със специалист, тъй като вероятността да се касае до здравословен проблем не е малка.\r\nМоментната поява на лош дъх може да се дължи на храни и напитки, на временна лека дехидратация, на недобра хигиена на устната кухина. Когато обаче проблемът трае дълго, трябва да се обърне специално внимание, за да се отстрани и да не се поставя здравето в риск.\r\n\r\n                    \n                    \n                \n                \n                \n                \r\nАко спазвате режим на хранене, изключващ до голяма степен въглехидратите, вероятността лошият ви дъх да е причинен от това, е голяма. При тези хранителни режими в тялото се натрупва ацетон, който се усеща силно и натрапчиво от устата. Пийте повече вода, дъвчете дъвка за кратко. Добрата хидратация е важна при нисковъглехидратните диети не само за премахване на лошия дъх, но и за доброто храносмилане.\r\n\r\nНякои медикаменти могат да имат този страничен ефект, а именно да предизвикват поява на силен лош дъх. Такива са антидепресантите, някои лекарства за диабет и контрол на кръвната захар, холестерола. Едно от страничните им действия е намаляване на отделянето на слюнка. Сухотата в устата предизвиква неприятен мирис.\r\n", "date": "2019.11.14", "title": "8 причини за натрапчиво лош дъх "}
