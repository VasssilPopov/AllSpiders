{"url": "https://www.dnes.bg/index/2019/09/18/shte-donese-li-mladoto-pokolenie-mir-mejdu-kosovo-i-syrbiia.423296", "text": "Войната между Косово и Сърбия приключи преди 20 години, но конфликтът така и не е разрешен. Надеждата за край на спора лежи на плещите на младото поколение.\r\n\"“, казва 16-годишната Селена.\r\n\"“, категоричен е 20-годишният Ариан. Той никога не се е говорил със сърбин.\r\nДвамата представляват двете страни на конфликта. Техните общества са разделени от мост, на който Ариан и Селена решават да се срещнат. Но могат ли да младежите да оставят различията си на страна?\r\n\"Миналото не трябва да бъде забравяно, но това не значи, че ние не трябва да сме по-добри“, казва Ариан пред BBC. Според Селена е по-добре, ако ще живеят на една територия, то поне да са единни.\r\n                \n                \n                Косово е дом на две етнически групи – сърби и албанци. В края на 90-те то е част от Сърбия, но албанските бунтовници решават да се борят за независимост. Сръбската армия отговаря с брутална жестокост, убивайки цивилни и принуждавайки хиляди албанци да напуснат домовете си. НАТО се намесва в конфликта, като бомбандира Сърбия, докато не я принуди да се откаже от войната. Косово обяви независимост, но до този ден Сърбия не признава съществуването на такава държава. Нито пък повечето сърби, които живеят в Косово.\r\nРазделението е най-видимо в град Митровица, където сърбите живеят от едната страна на реката, а албанците – от другата.\r\n\r\n\"Роден съм тук по време на войната. Извършвали са се много престъпления по онова време. Братът на дядо ми е убит тогава. Чувството не е приятно“, разказва Ариан. Семейството му трябвало да бяга от сръбските войници. Още бебе, момчето било притиснато към гърдите на майка си.\r\n\"След войната нямахме нищо, защото те изгориха къщите ни. Всичко което ни остана са няколко кошера с пчели,  казва Ариан. \"Те ни помогнаха да си стъпим на краката. Някак сме свързани. Не можем да се справим без тях.“\r\nНо да отраснеш в Косово е трудно, тъй като държавата почти не се развива. Ариан признава, че всички вече са изморени и просто се надяват, нещата да се подобрят за семействата им, за страната, за икономиката.\r\n.\r\nТя е на 16, свири на пиано и обича да пътува. Модел е, но родителите й не одобряват това нейно занимание.\r\n\"Трудно е да пораснеш тук. Мислим си, че албанците не обичат сърбите, а те си мислят, че ние не обичаме албанците“, казва Селена. Тя живее в малък двустаен апартамент заедно с майка си, баща си, брат си и сестра си. Като сърби, те са малцинство в Митровица.\r\n\"Сега съм щастлива в Косово. Но не виждам бъдеще, в което децата ми ще живеят тук, защото няма да имат бъдеще“, категорична е Селена. Запитана дали се чувства на мястото си в Косово, тя отговаря: \"Аз съм сръбкиня. Това е.\"\r\nМостът, който свързва двете половини на Митровица е блокиран. Въоръжена полиция го пази. Превозни средства не могат да преминават през него. Хората от двете страни рядко се срещат. Ариан никога не е срещал сърбин.\r\n\"Между нас има дистанция. Ако отидем в тяхната половина, ще ни гледат странно, дори могат да те нападнат“, казва той.\r\n\"Когато някой спомене моста в Митровица, всички реагират с \"лелее, не можеш да ходиш там!“ Родителите просто се страхуват за децата си“, споделя Селена.\r\nПреговорите между Сърбия и Косово не вървят. Сърбия все още отказва да признае статута на Косово като отделна държава. Хиляди войници от НАТО са нужни, за да се запази привидния мир между страните. А в Митровица напрежението се надига.\r\nДвете половини на града се различават изключително много една от друга. В сръбската част има сръбски флагове навсякъде. Говори се различен език, използва се друга парична единица.  \r\n\"Трудно е да се отговори на този въпрос. - казва Селена, когато я питат дали признава Косово за автономна държава. - Бих я приела, ако се наложи. Трудно е. Защото ако говоря за Косовска република, хората тук няма да харесат това. Няма да харесат и мен.“\r\nСелена и Ариан искат две напълно различни неща за бъдещето на Косово. Според младежа, правилното мнение е това на албанците, тъй като държавата не принадлежи на сърбите. Двамата тийнейджъри може и да са отраснали след войната, но вижданията им са формирани напълно от обществото, в което живеят. Но те имат и нещо общо – и двамата искат да намерят начин, държавата им да продължи напред.\r\nЗа Селена, ако се налага албанци и сърби да живеят заедно, то поне да са единни. Ариан казва, че просто не иска омраза между обществата.\r\n\r\n\r\n\r\n\r\n\r\n\r\nТя не може да разбере, защо споменът за войната е толкова приклещен в съзнанието на Ариан. За нея е по-лесно всичко да бъде забравено, защото иначе шанс двете общества да се обединят няма.\r\n\"Казваш, че като забравим войната, всичко ще е наред. Но вие не сте пострадали от нас. За това никога няма да разберете какво чувстваме ние“, категоричен е Ариан.\r\nДори и това поколение да иска мир толкова много, пътят към помирението между Косово и Сърбия ще е дълъг. ", "date": "2019.09.18", "title": "Ще донесе ли младото поколение мир между Косово и Сърбия? "}
{"url": "https://www.dnes.bg/usa/2019/09/18/trymp-naznachava-robyrt-o-braiyn-na-miastoto-na-djon-boltyn.423358", "text": "Американският президент Доналд Тръмп обяви, че назначава досегашния специален пратеник за освобождаването на заложници Робърт О'Брайън за свой съветник по националната сигурност на мястото на уволнения \"ястреб\" Джон Болтън, предаде Франс прес. \n\n\"Радвам се да съобщя, че ще номинирам Робърт О'Брайън, който постигна големи успехи като президентски специален пратеник в Държавния департамент по освобождаването на заложници, за нов съветник по националната сигурност. Работил съм дълго и упорито с Робърт. Той ще свърши страхотна работа!\", написа Тръмп в Туитър.\r\n\r\nПрезидентът съобщи новината седмица след като отстрани от поста Джон Болтън, аргументирайки се с разногласия по отношение на политиката. Болтън беше третият съветник на Тръмп по националната сигурност, припомня БТА.", "date": "2019.09.18", "title": "Тръмп назначава Робърт О'Брайън на мястото на Джон Болтън"}
{"url": "https://www.dnes.bg/sport/2019/09/18/stanislav-genchev-po-opitni-sme-ot-cska-moskva.423345", "text": "Временният  треньор на Лудогорец Станислав Генчев смята, че отборът му е по-опитен  от този на ЦСКА Москва, а също така е доволен от домакинството за начало  на кампанията в група Н на турнира Лига Европа. В другата среща по  същото време от 22.00 часа Еспаньол приема унгарския Ференцварош. \n\n                    \n                    \n                \n                \n\n\n\n\n\n\n\n\n\n\n\n\n\r\nВременният треньор на Лудогорец Станислав Генчев обяви, че отборът му е по-опитен от този на ЦСКА Москва. Бившият халф обяви, че е доволен от домакинството за начало на кампанията в група Н на турнира Лига Европа. В другата среща по същото време от 22.00 часа Еспаньол приема унгарския Ференцварош.\n\r\n\"Имахме достатъчно време, за да се подготвим. Знаете, че сме традиционни участници в групите - дали на Шампионската лига, дали в Лига Европа. И играчите чакат тези мачове с нетърпение, а стадионът ще бъде пълен\", започна временният треньор на \"орлите\". \n\r\nТой добави, че новите попълнения се адаптират все по-добре и стават част от колектива в максимално кратки срокове. Разбира се, за да се случи това, те чувстват помощта на всички - на треньори, на колегите си и максимално бързо се адаптират към средата, посочи Генчев.\n\r\n\"Информацията, че четирима защитници на ЦСКА (Москва) няма да играят утре срещу нас не е съвсем точна. Двама са основните играчи, които пропускат. Но това едва ли ще се отрази. И извън тях те имат добри футболисти, и голяма широчина. Няма да ни направи мача по-лесен отсъствието на въпросните двама футболисти\", коментира разузнаването на противника Генчев.\n\r\n\n\r\n ", "date": "2019.09.18", "title": "Станислав Генчев: По-опитни сме от ЦСКА-Москва"}
{"url": "https://www.dnes.bg/index/2019/09/18/shtastliva-vryzka-koi-zodii-si-pasvat-idealno.423352", "text": "Казват, че противоположностите се привличат, но понякога са нужни месеци, дори години, за да може човек да открие идеалната половинка. Според астрологията, за да имате успешна връзка, е добре да излизате с някой, който има различна от вашата зодия. В противен случай сблъсъкът на два почти еднакви характера ще доведе до конфликти и излишни нерви. \r\nНезависимо дали става дума за приятелство, интимна връзка или брак, астролозите съветват да търсим партньoри от определени зодии, с които си пасваме най-добре.  \r\n\r\n\r\nТе се допълват взаимно и са страхотна двойка. Хората, родени под знака Дева, са нежни души, които обожават природата, а от друга страна Телците се радват на малките неща в живота и обичат разходките сред зеленина. \r\n                \n                \n                И двете зодии обичат практичността и се отличават от другите със своето постоянство. Започнат ли нещо, е го завършат, независимо, че може да се забавят малко. Те са създадени за сериозна връзка и никога не биха изневерили. \r\n\r\nВръзката между двата знака е силна. Макар, че и двата са водни, те нямат особени противоречия между тях. Рибите са чувствителни и романтични, докато Раците са по-стабилни и балансират нещата в техните отношения. Те дават сигурност на плуващите във водата и им действат успокояващо. \r\nВъпреки че понякога Рибите се притесняват от егоцентризма на Рака, те са съвместими на енергийно ниво и са готови да правят взаимни компромиси в името на разбирателството. \r\n", "date": "2019.09.18", "title": "Щастлива връзка: Кои зодии си пасват идеално?"}
{"url": "https://www.dnes.bg/temida/2019/09/18/bg-grajdanstvo-sreshtu-pari-cacarov-protiv-iska-promiana.423344", "text": "Главният прокурор Сотир Цацаров смята, че трябва да се отмени възможността да се получава българско гражданство срещу инвестиции.\r\nТой съобщи, че е предложил отмяна на придобито гражданство до момента в 7 случая заради неспазване на задължението за поддържане на инвестиция 2 г. Цацаров обяви данните при изслушването си във временната анкетна комисия за проучване на фактите по повод изнесени в наши и чужди медии твърдения за престъпни схеми за придобиване на българско гражданство.\r\nПо думите му два от случаите са на граждани от Руската федерация, в три от случаите са граждани на Египет, един от Пакистан и един от Кралство Йордания. Във всичките случаи формата на инвестициите е закупени държавни ценни книжа, като само в един те са поддържани 6 месеца.\r\n                    \n                    \n                \n                \n                \n                В други два случая за придобиване на българско гражданство са използвани неистински документи, води се разследване.\r\n\"Едната  теза е, че ние трябва да поддържаме българите, които са извън пределите  на нашата страна. От друга страна, ако под тази теза ние прикрием  възможността граждани на съседни нам страни, които не са членки на ЕС, да  придобият българско гражданство срещу едно неизвестно как издадено  удостоверение, това поставя много големи въпросителни\", коментира Цацаров.\r\nСпоред него единият подход е да бъдат лимитирани стриктно  възможностите, при които може да се получава българско гражданство чрез  инвестиции и да има контролен механизъм, който да  установява, че инвестицията се поддържа във времето според изискването на  закона.\r\nДругият подход  според обвинител №1 е да бъде отменена изцяло разпоредбата, с която  може да се придобива гражданство срещу инвестиции, като той посочи, че е  привърженик на този подход. Според Цацаров истински крупен инвеститор може да получи почетно гражданство.\r\nДа отваряме така широко вратата за всеки дошъл от някъде, успял да използва съществуващите законови механизми и след това да тръгне с един български паспорт, който го прави гражданин на ЕС на територията на Европа, това според мен е нещо, което трябва да бъде променено по най-бързия начин\", заяви още Цацаров.\n\r\n ", "date": "2019.09.18", "title": "Бг гражданство срещу пари? Цацаров против, иска промяна "}
{"url": "https://www.dnes.bg/index/2019/09/18/41-miliona-dushi-pushat-elektronni-cigari-szo-misli-che-sa-opasni.423051", "text": "През последните няколко седмици за електронните цигари се говори много. Причината обаче не е добра. Няколко души вече загинаха от „мистериозна болест“ свързана с тях. Това доведе до забрана на течностите за електронни цигари с вкус различен от този на тютюна. Предизвика й дебат – колко точно печели бизнеса от тях и безопасни ли са наистина?\r\nСпоред Световната здравна организация има малко увеличаване на хората, които пушат цигари. Но става ли дума за вейповете, ситуацията е коренно различна.\r\nПрез 2011 година 7 милиона души са използвали електронни цигари. Броят им обаче драстично скача и през 2018 година 41 милиона души вече са се обърнали към електронните цигари. Проучвания на пазара показват, че до 2021 година, броят им ще се увеличи до приблизително 55 милиона.\r\n                \n                \n                Колкото повече са хората, които използват вейповете, толкова по-голям е и пазара. Глобално, бизнесът с електронни цигари струва 19,3 милиарда долара. Само преди пет години, той е бил около 6,9 милиарда долара.\r\nНай-големите пазари за електронни цигари са Великобритания, САЩ и Франция. Само през 2018 година, тези три държави са похарчили 10 милиарда за продукти за безтютюнево пушене. Но САЩ може и да изпадне от тази класация, след като там ще бъдат забранени течностите с вкус, които вероятно са довели до смъртта на 6 души, а още 450 страдат от заболяване на белите дробове.\r\nПовечето потребители купуват електронните си цигари от специални магазини. Според проучванията, тенденцията е такава, тъй като технологията е сравнително нова и хората искат да се запознаят лично с нея. Повечето от тях имат и нужда от съвет, какъв тип електронна цигара е подходящ за тях.\r\nМагазините за вейпове също се увеличават бързо. Само във Великобритания и то за първите няколко месеца на 2019 година са отворили врати 69 нови магазина.\r\nНо безопасни ли са?\r\nМичиган бе първият щат в САЩ, който забрани продажбата на течности с вкус. Средната възраст на разболелите се от мистериозната болест в щата бе 19 години. Доктори и здравни експерти не отричат, че електронните цигари носят част от рисковете на обикновените цигари.\r\nСпоред по-ранни проучвания, електронните цигари били „стъпка към промяната“, тъй като са „95% по-безопасни от истинските цигари“. Оказва се, че те не са напълно лишени от опасните химикали, които се срещат в никотина. \r\nСпоред СЗО, има място за притеснение, що се отнася до електронните цигари, тъй като все още не се знае, какво дългосрочно отражение дават върху организма на човек. Никотинът в течността води до пристрастяване. Има и опасност, потребителите да разлеят течността при смяната й и тя да попадне върху кожата им, което да доведе до никотиново отравяне. Някои по-сладки аромати се оказват дразнители, които причиняват възпаление на дихателните пътища.", "date": "2019.09.18", "title": "41 милиона души пушат електронни цигари. СЗО мисли, че са опасни"}
{"url": "https://www.dnes.bg/mestni-izbori-19/2019/09/18/shte-se-kandidatira-li-siderov-za-kmet-na-sofiia.423366", "text": "\r\nЛидерът на \"Атака\" Волен Сидеров ще се срещне с инициативния комитет от граждани, които искат той да се кандидатира за кмет на София. Това съобщи той в кулоарите на Народното събрание.\r\nОсновният приоритет на вече независимия депутат ще бъдат премахването на гей парада.\n\r\nДали да влезе в надпреварата за кмет на София, Волен Сидеров още не бил решил. Хора с традиционни ценности обаче настоявали той да се кандидатира. \n\r\nАко влезе в битката за столицата, Волен Сидеров ще бъде кандидат на партия \"Атака\". От изказването му днес обаче не стана ясно дали, кога и как това ще се случи. \n\r\nА покрай коментарите около битката за София, Сидеров призова журналистите да попитат представители на НФСБ и ВМРО защо нарушават коалиционното си споразумение.  \n                    \n                    \n                \n                \n                \n                \r\nДали ще подкрепи Фандъкова при евентуален балотаж, Сидеров също отказа да коментира. \n\r\n", "date": "2019.09.18", "title": "Ще се кандидатира ли Сидеров за кмет на София?"}
{"url": "https://www.dnes.bg/kino/2019/09/18/asen-blatechki-i-stefan-vyldobrev-v-noviia-oficialen-treilyr-na-doza-shtastie.423314", "text": "По-малко от два месеца делят българската публика от излизането на първия пълнометражен филм на Яна Титова. След редица успешни роли в киното и театъра, към които се добавя опитът с режисурата на няколко късометражни продукции, тя пресъздава истинската история на младата Весела Тотева и нейната успешна битка със зависимостта. Премиерната дата на филма \"\" за цялата страна е 8 ноември.\n\r\nНовият официален трейлър  разкрива още няколко любими на публиката актьори, към които Яна Титова е отправила интересно творческо предизвикателство. Ролята на един от ключовите мъжки персонажи е поверена на магнетичния Асен Блатечки, който неколкократно се е доказал като един от най-харесваните таланти от малкия и големия екран. Благодарение на успешната съвместна актьорска работа по филма \"Стъпки в пясъка\" двамата изработват в дълбочина желаното превъплъщение за \"Доза Щастие\", както показват кадрите от официалния трейлър.\n                    \n                    \n                \n                \n                \n                \r\nВ една по-нетипична  посока е насочен и изборът на Стефан Вълдобрев, втората специална изненада, която се появява в последните актуални сцени от филма, които грабват вниманието с индивидуалния си и интригуващ кинематографски стил и силното си въздействие. Освен десетките си роли в театъра и кариерата си като изпълнител и композитор, Вълдобрев има зад гърба си редица филмови участия, сред които в \"Потъването на Созопол\", \"Изпепеляване\", \"Подгряване на вчерашния обед\" и други.\n\r\nВъв вече обявения актьорски състав на \"Доза Щастие\" влизат още обичани таланти като Иван Бърнев, Ирмена Чичикова, Силвия Лулчева, Васил Бинев, Александър Алексиев, Илка Зафирова, Стоян Дойчев, Цветан Алексиев, Лидия Инджова, Димитър Николов, Филип Аврамов. В главната роля, като своята майка Весела Тотева, се изявява Валентина Каролева, а един от основните детски персонажи е изигран от дъщерята на Яна Титова и Александър Алексиев – петгодишната Ая.\n\r\nВ \"\" впечатлява операторската работа на Мартин Балкански, снимал редица български и международни продукции. Сценарият на вдъхновяващата история на \"Доза Щастие\" е дело на Яна Титова и е базиран на биографичната книга на Весела Тотева \"Падение и спасение\". Премиерата на филма в цялата страна е на 8 ноември. Продуценти са bTV Studios и NO BLINK Studio в лицето на Александър Алексиев и Николай Стоичков.\r\n", "date": "2019.09.18", "title": "Асен Блатечки и Стефан Вълдобрев в новия официален трейлър на ДОЗА ЩАСТИЕ"}
{"url": "https://www.dnes.bg/politika/2019/09/18/radev-podkrepa-za-makedoniia-no-ne-za-smetka-na-bylgarskata-identichnost.423340", "text": "Президентът Румен Радев се срещна с  българските представители в Съвместната мултидисциплинарна експертна  комисия по исторически и образователни въпроси между България и  Република Северна Македония. В своите встъпителни слова той заяви, че България трябва да подкрепя Северна Македония в европейската й  интеграция, но не и за сметка на българската история и идентичност.\r\nРадев благодари на съпредседателите на комисията за положените досега усилия и положителните резултати в изпълнение на Договора за добросъседство между България и Република Северна Македония, съобщава \"Фокус\".\r\nВъпреки това той изрази притеснения във връзка с последната среща на съвместната комисия, която не даде големи резултати.\r\n                    \n                    \n                \n                \n                \n                \"Напредъкът във вашата работа е основен критерий за изпълнението на Договора за добросъседство. Последната среща на комисията буди безпокойство. Темповете на напредък на комисията изостават драстично от развитието на процеса за европейска интеграция на Република Северна Македония. Следващият месец може да се окаже ключов в нашите отношения, защото Съвета на ЕС може да вземе решение за започване на преговори за членство на Република Северна Македония\", посочи държавният глава.\r\n\"Ако вие можете да дадете гаранция, че в рамките на оставащия един месец комисията ще реши всички спорни въпроси - събития, личности, корекция на учебници, надписи в музеи, позиция на обществените медии, на паметни плочи, то българското правителство може да продължи с политиката си на безусловна подкрепа на членството на Република Северна Македония в ЕС. Ако не можете да дадете такава гаранция, следва правителството да предприеме мерки за изработване на нова позиция с ясни критерии за защита на българския национален интерес, които да залегнат изрично в преговорната рамка за Република Северна Македония.\r\nИ с тази позиция следва да бъде запознат и българския парламент. Няма да допуснем нерешени междусъседски проблеми да се внасят в нашето европейско семейство. България ще покаже отговорност за стабилността на ЕС. Не приемам тази интеграция да става за сметка на употребата на българската история, език и идентичност като разменна монета“, коментира още президентът.", "date": "2019.09.18", "title": "Радев: Подкрепа за Македония, но не за сметка на българската идентичност"}
{"url": "https://www.dnes.bg/index/2019/09/18/triabva-li-obshtestvoto-da-se-podigrava-na-horata-s-nadnormeno-teglo.423322", "text": "Миналата седмица американският водещ Бил Мар заяви, че обществото отново трябва да започне да се подиграва на хората с наднормено тегло. Думи, които вбесиха неговия колега Джеймс Кордън.\r\n\"Доказано е, че подигравките с едрите хора води само до едно нещо – кара ги да се чувстват засрамени, а срамът води до депресия, тревожност и самоунищожително държание, като прекаленото ядене например“, каза Кордън по време на своето шоу.\r\n\"Ако подигравките караха хората да отслабват, нямаше да има дебели деца в училище“, заключи той.\r\nДоводът на Бил Мар бе, че това да си дебел не е здравословно. Но прав ли е в твърдението си? \r\nСпоред статистиките две трети от възрастните хора във Великобритания са с наднормено тегло. 10 660 души са били приети в болница със заболявания, свързани с килограмите. А в САЩ, близо 70% от хората над 20 години са с наднормено тегло.\r\n                \n                \n                В защита на Бил Мар застана бейзболистът Кевин Йукилис, който написа в Twitter, че \"дължи цялата си кариера на хората, които се подигравали на теглото му\". Но според психоложката Джейн Огден, истории като неговата са рядкост и са по-скоро необичайни.\r\n\"Да се подиграваш на някого е грешният начин\", казва тя пред BBC.  \"Всички доказателства показват, че това кара хората да се чувстват много по-зле. Самочувствието им изчезва, изпадат в депресия, чувстват се тревожни, а това води до саморазрушително държание\".\r\nСпоред изследване на Колежа в Лондон, единственото, което подигравките постигат, е да карат хората да качват повече килограми.\r\nВиктория Ейбръхам е на 19 години. Учи в Ню Йорк, но е родена във Флорида. Според нейният опит Бил Мар греши много в твърденията си.\r\n\"Цял живот хората ми се подиграват заради теглото ми, но все още съм дебела. Когато някой ме обиждаше в училище се прибирах у дома и ядях много храна, която ме караше да се чувствам добре. Хората не правеха тези коментари, защото се притесняваха за здравето ми. Просто искаха да се чувства зле относно тялото си\", разказва Виктория пред BBC. \"Хората, които се интересуваха от здравето ми, бяха родителите ми и докторът.  Те бяха единствените, които можеха да коментират тялото ми. Децата на улицата – те просто ме дразнеха заради това, че съм различна\", посочи тя.\r\nДнес обаче Виктория е уверена в тялото си. Тя казва, че тогава се е чувствала така, все едно е невъзможно да си дебел и щастлив, но след време всичко се променило.\r\n\"След като завърших средното училище започнах да чета книги с по-пълни герои в тях, да гледам телевизионни предавания с дебели жени и това започна да променя вижданията ми за себе си. Ако гледаш неща само с бели, слаби жени, то тогава наистина започваш да мислиш, че нещо с теб не е наред. Но когато виждаш красиви едри жени... откриваш красотата и в себе си“, обяснява Виктория.\r\nТя знае и какви са рисковете за здравето й, за това се храни само със здравословни храни и прави упражнения, но е против диетите.\r\nА дори и да свалиш няколко килограма, подигравките могат да имат негативно отражение върху здравето на човек. 25-годишният Уил Мавити бил пълничък в училище. Сега обаче някой едва ли би използвал тази дума, когато го описва.\r\n\"Когато отидох в гимназията реших, че единственият начин да се отърва от подигравките е никога повече да не съм дебел“, спомня си той.\r\nНо така Уил развива хранително разстройство.\r\n\"Подигравките ме накараха да сваля килограми, но не по правилния начин. Започнах да повръщам след всяко хранене. Контузвах се постоянно, защото тренирах прекалено много. Чувствах се длъжен. Ядосвах се, когато не можех да тренирам“, разказва Уил.\r\nСпоред експертите заключението е едно – да се подиграваш на някого не води до нищо добро. \r\n ", "date": "2019.09.18", "title": "Трябва ли обществото да се подиграва на хората с наднормено тегло? "}
{"url": "https://www.dnes.bg/obshtestvo/2019/09/18/mvnr-preduprejdava-stachka-na-morskiia-transport-v-gyrciia.423356", "text": "Общонационална стачка на екипажите на морския транспорт в Гърция е обявена за 24 септември. Началото на стачните действия е обявено за 6.00 ч. на 24 септември, а за край - 6.00 ч. на 25 септември, информират от МВнР.\n\r\nОчаква се стачката да засегне и фериботните връзки в страната, допълват от външно министерство.\n\r\nОт там препоръчват на българските граждани, пребиваващи или пътуващи до Гърция, да се информират предварително за разписанията на морския транспорт и възможните алтернативни връзки с друг вид транспорт, както и да следят местните медии за най-актуална информация. \n\r\nСъгражданите ни могат да се информират за предстоящи и настоящи стачни действия на сайта: http://apergia.gr, който е наличен само на гръцки език. \n                    \n                    \n                \n                \n                \n                \r\nПри необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.\r\n ", "date": "2019.09.18", "title": "МВнР предупреждава: Стачка на морския транспорт в Гърция"}
{"url": "https://www.dnes.bg/technology/2019/09/18/huawei-primamva-razrabotchici-s-1-5-mlrd.423281", "text": "Китайският технологичен гигант Huawei Technologies предлага 1,5 млрд. долара на партньори, които искат да създадат софтуер за нейните бъдещи чипове и платформи, опитвайки се да привлече разработчиците по света в момент, в който Съединените щати са силно подозрителни към компанията, предава Bloomberg.\r\nНай-голямата китайска компания в сектора на технологиите си поставя за цел да инвестира сумата в сегашната си програма за разработчици в рамките на следващите пет години, обяви заместник-председателят Кен Хъ пред присъстващите на годишната конференция за клиентите на Huawei.\r\nПрограмата е създадена, за да насърчи вътрешните играчи да създават приложения за услугите на Huawei.\r\n                    \n                    \n                \n                \n                \n                Компанията увеличава мащаба на действията си в момент, в който администрацията на Доналд Тръмп наложи санкции върху продажбата на американски технологии към Huawei и насърчи своите съюзници да прекратят връзките си с китайската компания.\r\nHuawei, която многократно отрече обвиненията на Вашингтон, че представлява заплаха за националната сигурност на Съединените щати, твърди, че намерението ѝ е да бъде водеща в ключови области, като чиповете с изкуствен интелект и софтуера.\r\nВ момента тя разработва алтернатива на американска технология, която да ѝ помогне да пази най-големия мрежови бизнес в света.\r\n\r\n ", "date": "2019.09.18", "title": "Huawei примамва разработчици с $ 1,5 млрд."}
{"url": "https://www.dnes.bg/obshtestvo/2019/09/18/bylgariia-deseta-po-broi-studenti-vyv-velikobritaniia.423316", "text": "6040 български студенти са избрали университетите във Великобритания за своето образование през 2017/2018 г. Това поставя страната ни на 10-то място сред държавите в ЕС по брой на студентите, обучаващи се в британските университети.\r\nПочти колкото британските студенти са и италианските (13 985). Те са начело на класацията, пише БТА. Следва ги Франция с с 13 660 студенти и Германия с 13 545 студенти. Причината обаче учениците от тези държави да са повече в сравнение с България е, че тези страни са с много по-голямо население от нашата страна, това каза на пресконференция Благовеста Евтимова - консултант в консултантската къща \"Дарби\", организатор на изложението \"Уча в чужбина\".\r\n                    \n                    \n                \n                \n                \n                По думите й неяснотите около Brexit не са се отразили върху кампанията за приема за 2020 г. в британските университети, като дори има и леко увеличение на кандидатите спрямо същия период на миналата година. Това е така, защото образованието е може би единствената сфера във Великобритания, която си извоюва правителствени гаранции за запазването на статута на европейските студенти и след Brexit, каза Евтимова.\r\nТя съобщи, че европейските студенти в британските университети са близо 25 процента от студентите в бакалавърската степен във Великобритания и техният отлив би причинил голяма криза, дори и икономическа в страната.\r\nПрез последните седмици във Великобритания, едно от най-оспорваните права за чужденците там - правото на труд, беше гарантирано за студентите и то за срок от две години след завършването им, каза Евтимова. Тя обясни, че наскоро британското правителство е взело решение, ако един студент е завършил образователна степен във Великобритания, да има правото в продължение на две години да си търси работа в страната, а не само четири месеца, както беше досега.\r\nТова е своебразен статут, който получават за първи път чуждите студенти във Великобритания, като се запазват и останалите четири гаранции за тях, съществуващи досега. Сред тях са безплатното здравно обслужване по време на цялото им обучение във Великобритания, запазването на студентските заеми в Англия и на субсидиите в Шотландия. Запазват се също и миграционните права на чуждите студенти и дори да се въведат визи за европейските граждани британските университети информират, че \"студентите ще разполагат с писма, с които да влизат и излизат свободно в страната\", коментира Благовеста Евтимова. По думите й това означава, че \"британците искат да запазят и след Brexit европейските студенти в университетите си\".\r\nКандидатстудентската кампания във Великобритания вече започна и до 15 октомври 2019 г. е \"борбата за университетите Оксфорд и Кеймбридж, и за специалностите, свързани с медицина и стоматология\", каза Евтимова. Тя добави, че до 15 януари 2020 г. е кандидатстването за всички останали специалности в британските университети.", "date": "2019.09.18", "title": "България десета по брой студенти във Великобритания"}
{"url": "https://www.dnes.bg/index/2019/09/18/diavolyt-nosi-prada-i-miuzikyl-muzikata-ot-eltyn-djon.423306", "text": "Филмът \"Дяволът носи Прада\" с Мерил Стрийп и Ан Хатауей ще бъде превърнат в мюзикъл, чиято премиера ще е в Чикаго през юли догодина, след което ще бъде представен и на Бродуей, съобщи в. \"Дейли мейл\".\r\nМузиката към него пише Елтън Джон.\r\nРежисьор на мюзикъла ще е лауреатката на награда \"Тони\" Ана Д. Шапиро. Текстът на песните ще е от Шейна Тауб.\r\n\"Жизнерадостна, смешна и бляскава история . . . \"Дяволът носи Прада\" е нов мюзикъл, който ще преобрази свежо филма. Понякога най-добрите изявления за модата са в песен\" - така описаха продуцентите проекта.\r\nЕлтън Джон е композирал също музиката за мюзикълите \"Цар Лъв\" и \"Били Елиът\".\r\nМерил Стрийп спечели номинация за награда \"Оскар\" за ролята си на главна редакторка на \"Вог\" във филма по книгата на Лорън Уайзбъргър.", "date": "2019.09.18", "title": "\"Дяволът носи Прада\" - и мюзикъл. Музиката - от Елтън Джон"}
{"url": "https://www.dnes.bg/obshtestvo/2019/09/18/prokuraturata-za-otmianata-na-sykratenoto-sledstvie-pri-ubiistvo.423354", "text": "Предложеното ограничаване на съкратеното съдебно следствие при тежка телесна повреда и умишлено убийство категорично трябва да се приеме. \n\nТова е становището на прокуратурата, каза главният прокурор Сотир Цацаров на дебатите в парламентарната правна комисия за съкратеното съдебно следствие.\n\r\nВнесените от партиите проекти са 4. БСП, “Обединени патриоти” и “Воля” искат да отпадне възможността за бърз съд при направени самопризнания, ако е извършено тежко убийство или е причинена тежка телесна повреда. От ГЕРБ предлагат съкратеното производство да остане, но съдът да не бъде задължен да намали присъдата, както е сега. Освен това наказанието да може да се намалява с 1/5, а не с 1/3.\n                    \n                    \n                \n                \n                \n                \r\nЦацаров подчерта, че подходът да не се прилага съкратеното съдебно следствие при умишлени убийства и тежки телесни повреди е радикален, но прокуратурата го подкрепя. Главният прокурор изрази съмнение, че ако вариантът, който ГЕРБ предлага, бъде приет, няма да се отчете и това, че убиецът си е признал при определяне на присъдата.\n\r\nЗа законопроекта, предложен от ГЕРБ, се обяви пък правосъдният министър Данаил Кирилов, предаде .\n\r\n“Не бива със законодателно решение да се отнема възможността подсъдимия да прави признания и да улесни съдебния процес. Никой не може да забрани на подсъдимото лице да си признае. Сега съдът възприема признанието като смекчаващо вината обстоятелство. Няма правна пречка съдебното следствие да бъде съкратено, а накрая съдът да каже, че това не е достатъчно да се намали присъдата на дееца”, каза той.\r\nКирилов изрази съчувствие към близките на жертвите, но апелира да не ескалират напрежението. \r\n ", "date": "2019.09.18", "title": "Прокуратурата \"за\" отмяната на съкратеното следствие при убийство"}
{"url": "https://www.dnes.bg/mish-mash/2019/09/18/grisho-zameni-raketata-sys-syrf.423350", "text": "Григор Димитров явно се е отдал на пълна почивка след края на последния голям тенис турнир. Българската ракета достигна до полуфиналите на US Open, където отпадна от Данийл Медведев. Постижението на Гришо беше историческо за него на този турнир и го изкачи до номер 25 в световната ранклиста.\r\nСлед такъв успех, естествено е Димитров да се отдаде на заслужена почивка. Той беше забелязан на седмицата на модата в Ню Йорк, където се срещна с Ана Уинтур и Серина Уилямс. Гришо впечатли със своята визия, с която приличаше на истински модел.\r\n \r\nСега тенисистът е избрал друг начин за разпускане. Той се срещна със Стефани Гилмор, която е 7-кратна световна шампионка по сърфинг. Двамата прекараха деня заедно, а целта на Димитров беше да попие всяко движение и всяка дума от Гилмор.\r\n \r\nБългаринът сподели снимка от срещата в Instagram, на която се вижда, че двамата са в добро настроение и се радват на хубавото време в Малибу. Самият Димитров призна, че е фен на Гилмор от дълго време и това е среща, която е чакал с нетърпение.\r\n \r\n", "date": "2019.09.18", "title": "Гришо замени ракетата със сърф"}
{"url": "https://www.dnes.bg/notifikacii/2019/09/18/ikonomikata-uiazvima-ot-rezkite-dvijeniia-v-cenite-na-petrola.423347", "text": "Пазарът на петрол днес показа, че върви към успокоение. Цените започнаха да падат и почти се връщат на нивата отпреди петък. Няма логика за предсказване на цени 80-100 долара за барел. Важно ще бъде как ще се развият отношенията между САЩ и Иран, тъй като това е факторът, който продължава да поддържа напрежение в региона и може да се отразява на цените с всяко изказване на американския президент Доналд Тръмп за евентуално нападение срещу Иран. Резките флуктуациите в цените влиият негативно на икономиката, заяви , в ефира на.\r\n\"Военен конфликт би намалил преносните възможности на петрола. Но аз очаквам успокоение. Самите компании нямат интерес от повишение на цените, тъй като стават неконкурентоспособни\".\r\nГалина Александрова твърди, че има достатъчно запаси от петрол.\r\n\"Самият факт, че Тръмп веднага обяви освобождаването на част от резерва на САЩ, го потвърждава. Саудитска Арабия също разполага с един сериозен резерв за 45 дни, както и Русия. Не очаквам недостиг на предлагане\", допълни тя. \r\n\"Възстановяването на производствения капацитет на Саудитска Арабия зависи от възможността тя да осигури защита от следващи подобни нападения\", подчерта журналистът.\r\n\"Интересът бе да се предизвика някакво напрежение. Появиха се конспиративни теории за договореност между Русия и Саудитска Арабия, тъй като страните от ОПЕК+ имат интерес от по-високи цени на петрола. Лично аз не го намирам за релевантно - самите компании не печелят от значително повишаване на цените в дългосрочен план\".\r\nГостът обясни, че цените под 60 долара за барел се се оказали недостатъчни, за да покрият бюджета на представителите на картела - това доказват намалелите инвестиции.\r\n\"Търсенето на петрол все още не може да се ограничи драстично\", посочи Александрова.\r\nВижте още на сайта на ", "date": "2019.09.18", "title": "Икономиката - уязвима от резките движения в цените на петрола"}
{"url": "https://www.dnes.bg/stranata/2019/09/18/pojar-gori-blizo-do-varnenski-kvartal.423359", "text": "Пожар гори близо до варненския квартал \"Възраждане\", съобщава БТА. \r\n\r\nСигналът за избухналия огън е подаден около 16,15 часа, уточниха от полицията в крайморския град. \r\n\r\nПожарът е тръгнал от сухи треви в село Каменар. Заради вятъра се е разраснал и е обхванал близката гора, както и постройки.\r\n\r\nНа място са изпратени осем противопожарни коли, които продължават да се борят за потушаването на огъня.\r\n ", "date": "2019.09.18", "title": "Пожар гори близо до варненски квартал"}
{"url": "https://www.dnes.bg/temida/2019/09/18/sydyt-v-burgas-osydi-uslovno-myj-prebil-sestra-si-do-smyrt.423338", "text": "Окръжни магистрати в Бургас наложиха три годишна условна присъда \"лишаване от свобода \"на Борислав Стоянов за смъртта на сестра му Десислава Стоянова, като отложи изпълнението на наложеното наказание за изпитателен срок от четири години.\r\nНа мъжа е наложена и мярка \"задължителни периодични срещи с пробационен служител\" за срок от една година и шест месеца, съобщиха от съда в морския град.\r\nПодсъдимият е виновен, че е нанесъл побой на сестра си в дома им в Созопол, като с това й е нанесъл тежка телесна повреда. Няколко часа по-късно жената е починала в болница в Бургас.\r\nПрисъдата може да бъде обжалвана или протестирана пред въззивна инстанция в 15-дневен срок, информираха от съда.", "date": "2019.09.18", "title": "Съдът в Бургас осъди условно мъж, пребил сестра си до смърт"}
{"url": "https://www.dnes.bg/sofia/2019/09/18/fandykova-v-sofiia-shte-ima-chetiri-industrialni-zoni.423346", "text": "В София ще бъдат създадени четири индустриални зони, съобщи кметът на София Йорданка Фандъкова, която участва във форум на тема \"Германските инвестиции в България 1990-2017. Германо-българските  търговски отношения 2001-2018“.\r\nИндустриални зони ще бъдат изградени в \"Младост“, \"Надежда“ и \"Овча купел“, но те ще бъдат по-малки по размери.\r\n\"Голямата индустриална зона ще се намира в северните територии – \"Кремиковци\", \"Нови Искър“, \"Връбница“. Това е нашата надежда за привличане на стратегически инвеститор в нашия град\", обяви кметът.\n\r\nПо думите й територията, особено тази в „Кремиковци“, е изключително привлекателна със своята транспортна свързаност – жп транспорт, близост до летище, пътища.\r\n                    \n                    \n                \n                \n                \n                \"В нашите планове сме поели ангажимент да осигурим връзка с метро до тази зона – наземно, леко метро. Това е един процес, който започваме“, обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове.\n\r\nФандъкова подчерта, че страната ни е предпочитана от чуждестранните инвеститори заради инфраструктурата, хората и данъчната политика. Тя добави, че се работи и по промяна на методиката за определяне на такса смет, за да може бизнесът и гражданите да плащат справедливо за тази услуга.\n\r\nНаред с това градоначалникът заяви, че Германия е стратегически партньор за България и столицата и изрази надежда възможностите за партньорство да продължат да се разрастват.\n\r\n\"Поканихме 12 хотелски вериги, като сред тях има и германски. Бихме искали да продължим да развиваме града си като туристическа дестинация и по-точно като конгресен център“, заяви тя и добави, че през последните години София привлича все повече чуждестранни инвеститори, съобщава \"Труд\".\n\r\n\"По данни на института за пазарна икономика София е привлякла 54% от инвестициите в България и произвежда 40% от БВП на страната. В икономиката на града през последните години най-голям ръст имат IT сектора и аутсорсинга на бизнес услуги, ръстът там е близо с 200% за последните 10 години. В града ни са базирани над 92% от българските технологични компании и 72% от служителите са тук“, описа настоящата ситуация Фандъкова.\n\r\nОт своя страна ръководителят на бюрото на фондация „Конрад Аденауер“ в България Торстен Гайслер каза, че немските инвестиции у нас са на второ място и те съставляват 8.49% от всички, които се правят у нас. По негови думи София е пример за успех, с който управляващите могат да се гордеят.\n\r\nСтана ясно още, че откакто е създадена Столичната общинска агенция за приватизация и инвестиции общината води проактивна политика за привличане на инвестиции и не чакат инвеститорите да дойдат сами в града, а се опитва да ги привличат по различни линии.\n\r\nКметът обяви още, че предвижда въвеждането на специален ресор, който ще бъде ангажиран с дигитализирането и въвеждането и използването на технологиите на общината и добави, че плащането на данъци и такси вече се извършва по електронен път.\n\r\n\"Все още административното ни обслужване има нужда от повече удобства за бизнеса и повече прозрачност. Това е един от водещите приоритети за следващите години, върху който вече работим“, заяви тя и добави, че предстои да бъде въведена електронната система за таксуване в градския транспорт.\n\r\nПо време на форума, в който се включиха различни представители на немския бизнес, главният архитект на София Здравко Здравков, зам.-председателят на Столичния общински съвет Николай Стойнев стана ясно, че от 1 ноември провеждането на обществени поръчки ще се извършва изцяло по електронен път.", "date": "2019.09.18", "title": "Фандъкова: В София ще има четири индустриални зони"}
{"url": "https://www.dnes.bg/sofia/2019/09/18/pojar-plamna-v-blizost-do-letishte-sofiia.423362", "text": "Сериозен пожар пламна близо до столичния булевард \"Брюксел\" и до летище София, видя репортер на Bulgaria ON AIR.\r\nГорят сухи треви и храсти. На място са изпратени екипи на пожарната.\r\nРайонът е силно задимен, като в близост има и голям хотел.\r\nПритеснителното е, че огънят е на няколкостотин метра от цистерни с авиационно гориво.\r\n", "date": "2019.09.18", "title": "Пожар пламна в близост до Летище София"}
{"url": "https://www.dnes.bg/notifikacii/2019/09/18/kobrata-se-zakani-az-shte-sym-noviiat-svetoven-shampion.423353", "text": "\"Хората ще видят, че аз ще съм новият световен шампион\", заяви Кубрат Пулев пред онлайн платформата \"The Schmo\" в САЩ. На 9 ноември той ще се бие  на открит бейзболен стадион във Фресно, край Лос Анджелис, с все още неизвестен противник. А след това трябва да се изправи пред победителя от двубоя между Антъни Джошуа и Анди Руис.\r\n\"Готов съм за големия мач и съм готов да стана световен шампион. В бъдеще хората ще се уверят, че новият световен шампион ще бъде Кубрат Пулев\", категоричен бе боксьорът. \r\n\r\n\"Мачът между Руис и Джошуа е 50 на 50. Мисля обаче, че Руис може да победи за втори път.  Но би било по-забавно да се изправя срещу Антъни Джошуа, тъй като той е едър и силен мъж. Мачът помежду ни ще бъде по-драматичен за хората по телевизията\", заяви Кобрата. \r\n ", "date": "2019.09.18", "title": "Кобрата се закани: Аз ще съм новият световен шампион! "}
{"url": "https://www.dnes.bg/index/2019/09/18/svetyt-nepodgotven-i-v-risk-edin-virus-36-chasa-50-mln-jertvi.423263", "text": "Какво би станало, ако вирусите от взривилата се руска лаборатория плъзнат по земното кълбо? Според доклад на Борда за мониторинг за справяне с епидемии, ръководен от бившия шеф на СЗО Гро Харлем Брунтланд, само 36 часа са нужни един вирус да се разпространи по целия свят, убивайки около 80 милиона души. \n\n\r\n„“, както е името на документа, излиза преди взрива в руската лаборатория и има за цел да накара световните лидери да предприемат мерки. Те припомнят, че преди век, Испанският грип разболява една трета от населението на света и убива близо 50 милиона.\r\nАко той се завърне в наши дни, благодарение на по-голямата мобилност на хората, последствията от него биха били още по-катастрофални.\r\n                \n                \n                „Заплахата от започването на пандемия е истинска, пишат експертите в доклада си. - Бързо движещ се патоген може да убие десетки милиони души, да наруши икономиката и да дестабилизира националната сигурност.“\r\nСпоред групата експерти, мерките, които се взимат сега за справянето с вируси, като ебола например, са „крайно недостатъчни“.\r\nРъководител на експертите е доктор Гро Харлем Брунтланд. Тя е бивш премиер на Норвегия и генерален директор на Световната здравна организация. По думите й, много от препоръките в доклада са слабо изпълнени или изобщо не са приложени от държавите\r\n„Прекалено дълго сме позволили да се въртим в един цикъл от паника и неглижиране що се отнася до пандемиите. Увеличаваме усилията си, когато има сериозна заплаха, след което бързо забравяме за нея, когато отшуми. Времето за действия е отдавна отминало“, пишат от Борда за мониторинг.\r\nДокладът върви заедно с карта, която показва къде може да има избухваме на големи епидемии. Те са разделени на „нови“ и „завръщащи се“.\r\nСред тях са ебола, зика, вирус на болестта Нипа и пет различни вида грип. В предупреждението са включени още западнонилска треска, резистентност към антибиотици, дебна шарка, жълта треска, денга вирус, чума и други. \r\nДори по-малко от 36 часа ще са нужни на вируса да се разпространи, тъй като хората масово пътуват по цял свят със самолети.\r\n„“, категорични са експертите. Според тях, в случай на зараза, много здравни системи, най-вече в бедните държави, ще се сринат.\r\n\r\nТой се е движил по-бързо от всички. Само за месеци убива 50 милиона души, три пъти повече от загиналите през Първата световна война. В повечето случаи вирусите убиват малки деца, възрастни хора или такива, чиято имунна система вече е отслабена от друга болест. Испанският грип обаче засяга предимно здрави млади хора.\r\nМедиите дълго време цензурират броя на заразените и жертвите във Великобритания, Германия, Франция и САЩ. Над вестниците в Испания обаче няма ограничения. Това създава впечатлението, че само тя е сериозно засегната, което довело и до името на вируса – Испански грип.\r\nДали загиналите са били 50 или 100 милиона, не е ясно. Но според данните, между 10 и 20% от заразилите се са починали.", "date": "2019.09.18", "title": "Светът неподготвен и в риск: Един вирус, 36 часа, 50 млн. жертви"}
{"url": "https://www.dnes.bg/index/2019/09/18/otnovo-na-modniia-podium-koko-michyl-na-sedmicata-na-modata-v-niu-iork.423348", "text": "Макар и на 60 години, Коко Мичъл се завърна на модния подиум. Американката е сред първите тъмнокожи манекенки, навлезли в бизнеса и се появи отново на сцената по време на неотдавнашната Нюйоркска седмица на модата. Мичъл се изяви с идеята да подкрепи млади дизайнери, предаде Франс прес.\r\nТя привлече вниманието с участието си в дефилето на бранда „Бараган“ на 9 септември и стори същото два дни по-рано, когато взе участие в представянето на колекцията на Кристофър Джон Роджърс. Коко Мичъл участваше и в дефилето на бранда „Дево“, когато с танцови движения мина по подиума на фона на песни на Джанет Джексън.\r\n„Искам да преместя напред курсора – каза тя. – Искам да си спомнят за мен, когато участвам в дефиле. Никога не показвам безразличие, когато съм на модния подиум. Онова, което демонстрирам, е благодарност за изживените от мен подобни мигове. Не се страхувам от нищо. Публиката го усеща. Това може да не се хареса на някои дизайнери, но умея да поемам рискове.“\r\n                \n                \n                Коко Мичъл няма какво да доказва. Кариерата ѝ започва преди повече от 35 години. Мичъл е участвала в дефилета на „Диор“, „Ив Сен Лоран“, „Армани“ и „Версаче“. В началото на 21-ви век слиза от модния подиум. „Чувствах се като робиня“, довери манекенката. Но след като отново участва във фотосесия, тя решава да се завърне на модния подиум. „Казах си, че ако тази година имат нужда от мен, ще участвам в дефилета на млади дизайнери“, отбеляза Коко Мичъл, която е открита от основателката на агенцията „Форд модълс“ Айлийн Форд.\r\n\r\n ", "date": "2019.09.18", "title": "Отново на модния подиум - Коко Мичъл на Седмицата на модата в Ню Йорк"}
{"url": "https://www.dnes.bg/notifikacii/2019/09/18/myj-otkri-strelba-v-kiev-plashi-da-vzrivi-most.423361", "text": "Мъж откри огън в украинската столица Киев и заплашва да взриви мост в близост до метростанция, .\r\n\r\nТой е отправил заплахи да взриви и правителствени служби. Районът е отцепен. \r\n\r\nВ ход е спасителна операция. Властите определят случая като подготовка за терористичен акт.\r\nДвижението на киевското метро е временно спряно в района на атаката.", "date": "2019.09.18", "title": "Мъж откри стрелба в Киев, плаши да взриви мост"}
{"url": "https://www.dnes.bg/health/2019/09/18/proveriavat-lekarstva-za-iazva-sydyrjashti-kancerogenni-syedineniia.423293", "text": "Европейската агенция по лекарствата (ЕМА) започва проверка на  лекарствените продукти, съдържащи ранитидин, поради съмнение за възможно замърсяване с нитрозамини. Съмнението произлиза от  предоставени данни на частни лаборатории извън територията на ЕС, .\r\nНитрозамините са изключително канцерогенни химични съединения. Ранитидинът има  противоязвено действие и се използва при киселини в стомаха като потиска  стомашната киселинна секреция, в резултат на което премахва парещата  болка и дискомфорта.\r\nПо данни на министерството в аптечната мрежа у нас се предлагат 5 лекарствени продукта, съдържащи ранитидин - четири под форма на таблетки и един като инжекционен разтвор на две фирми.\n                    \n                    \n                \n                \n                \n                \r\nВ свое съобщение ЕМА обаче изрично подчертава, че няма препоръка за прекратяване на употребата на ранитидин-съдържащи лекарствени продукти.\r\nПациентите, които ги употребяват, могат да потърсят съвет по всички безпокоящи ги въпроси от техния лекар или фармацевт.\r\nПациентите трябва също да имат предвид, че съществуват много други лекарствени продукти, които се използват за лечение на същите страдания като ранитидин, включително по-нови поколения лекарствени продукти.\r\nОт 2010 г. до настоящия момент в Изпълнителната агенция по лекарствата (ИАЛ) няма подадени съобщения за нежелани реакции, свързани с лекарствените продукти, съдържащи ранитидин.\n\r\nПредстои Комитетът за оценка на лекарствените продукти в хуманната  медицина към ЕМА да оцени цялата налична научна информация относно  присъствието на нитрозамини в лекарствата и да я предостави на  националните лекарствени агенции.\n\r\nИАЛ следи процеса и при нужда от някакви мерки своевременно ще предупреди обществеността, посочва от агенцията.\r\n \r\n \r\n\r\n ", "date": "2019.09.18", "title": "Проверяват лекарства за язва, съдържащи канцерогенни съединения"}
{"url": "https://www.dnes.bg/obshtestvo/2019/09/18/parite-za-medsestrite-ne-stignali-do-tiah-zaplatata-476-lv.423309", "text": "Депутати от левицата начело с лидерката Корнелия Нинова се срещнаха с медицинските сестри, които отново са на протест. \n\r\nОказа се, че обещаните пари за скок на заплатите им са дадени на болниците, но те са ги изразходили по тяхно съображение, по целесъобразност за други нужди, но не под формата на увеличение на възнаграждение на медсестрите. \n\r\n\"Това са средства, които са отпуснати на болниците, но няма такъв механизъм, при който болницата да бъде задължена да ни бъдат изплатени като възнаграждение“, посочи Бойка Анастасова, съпредседател на Асоциацията на физиотерапевтите в България. \n\n\n\r\n\"Много от колегите въобще не са получили увеличение. Има такива, които са получили, но те са много малко и те са главно в спешните центрове, където по една наредба бяха отпуснати допълнителни пари, както и тези в граничните райони\", коментира медицинската сестра Мая Илиева, лидер на протестите. \n                    \n                    \n                \n                \n                \n                \r\nТя показа фиш на нейна колежка от юни за 476 лева заплата.\n\r\nИскаме стартови заплати за професията, които да бъдат гарантиран минимум от държавата, така че да няма значение къде работи медицинският специалист, дали в Девин, дали в София, дали в Стара Загора, независимо от собствеността на болницата, посочи Илиева. \n\r\nТя добави, че не искат да зависят от клинични пътеки и от благоволението на работодателите.\n\r\nОт БСП предлагат формирането на заплатите на медицинските специалисти да стане чрез наредба. \n\r\nТяхното отдавнашно искане за увеличение на заплатите на две минимални не се случва. Затова в бюджетите, които предстои да гледаме, ще внесем конкретните числа за увеличение на заплатите, каза Корнелия Нинова. \n\r\nМедицинските специалисти заявиха още, че нямат конфликт с лекарите, а искат заплатите да отговарят на труда им. \n\r\nСпоред тях скоро ще се стигне до затваряне на болници, защото няма има кои да работи в тях. \n\r\nМедицинските сестри коментираха, че многократно са поискали среща с премиера, но той явно не желае среща с тях.", "date": "2019.09.18", "title": "Парите за медсестрите не стигнали до тях, заплатата - 476 лв."}
{"url": "https://www.dnes.bg/politika/2019/09/18/turciia-krade-15-000-rabotni-mesta-i-miliardi-ot-sofiia.423250", "text": "Турция краде 15 000 работни места и милиарди евро от София. Тези изчисления, придружени с прогноза за развитието на северните софийски райони, повишаване на жизнения стандарт на десетки хиляди семейства и подобряване на инфраструктурата в столицата, направи председателят на политическа група „Патриоти за София“ в Столичния общински съвет и член на националното ръководство на ВМРО – Българско национално движение Карлос Контрера.\n\n\r\n\n                    \n                    \n                \n                \n                \n                \r\nБългария все още има шанс вторият по-големина завод на Volkswagen за Европа да бъде построен тук - особено след скандалните разкрития, че Турция се готви да предостави нерегламентирана държавна помощ на германския концерн, смята още Контрера.\n\r\nКонтрера прави и още разкрития за готвената сделка, които са в остро противоречие с международното законодателство. А именно - според действащото митническо споразумение между турската държава и най-големия им търговски партньор – Европейският съюз - режимите за предоставяне на държавна помощ са хармонизирани с режимите за предоставяне на държавна помощ в страните-членки. В случай че Турция и Volkswagen заобиколят митническото споразумение, първите трябва да бъдат изключени от митническото споразумение, а вторите солено глобени. Слухове в турската преса стигат още по-далеч, твърдейки че правителството готви огромна обществена поръчка и турската администрация ще бъде оборудвана с автомобилите, произведени в Измир.\n\r\nПострояването на завода в Турция, а не в България, би означавало лицемерие и беззаконие, категоричен е патриотът. Въпреки че тази битка изглежда далечна на обикновения човек и дори е вземана на подбив в България, тя засяга пряко живота на над 15 хиляди българи и косвено на много повече. Ако този завод бъде построен в северната част на столицата - в район „Кремиковци“, трайно установена промишлена зона, а не в Измир - промяната за региона в цифри би звучала така:\n\r\n- 15 000 нови работни места в зона „Кремиковци“ със средна работна заплата над 3000 лева бруто;\r\n- износ за над 10 милиарда лева годишно, вероятно близо 15 милиарда лева при натоварване на пълен капацитет от 700 000 автомобила;\r\n- растеж на БВП с около 3% годишно.\n\r\nКосвените предимства биха били:\n\r\n- възможност за привличане на инвестиции в жилищни сгради в цялата дъга Кремиковци-Доброславци-Божурище;\r\n- ускорено развитие на северните райони на София – единствената посока, в която градът може вече да расте - без общински и държавни инвестиции;\r\n- драстично подобрение на транспортната инфраструктура около София.\n\r\nТези причини са повече от достатъчни, за да се борим заводът да бъде построен тук, заяви Контрера.\r\n ", "date": "2019.09.18", "title": "Турция краде 15 000 работни места и милиарди от София"}
{"url": "https://www.dnes.bg/zvezdi/2019/09/18/grisho-prikliuchenstva-sys-syrfistka.423294", "text": " Григор Димитров се отдаде на приключения. Родният тенисист е в Малибу и е карал сърф със 7-кратната световна шампионка в този спорт - Стефани Гилмор.\r\nСпортистът публикува снимки от плажа, на които двамата са по бански, държат сърфовете си и се смеят. \"7-кратна световна шампионка и един фен\", пише на фотосите на Гришо.\r\n \r\nЯвно Стефани е давала уроци на българинът, коментират феновете. Те дори молят Григор да сподели още кадри от екстремното преживяване. Някои вече спекулират, че може той и Гилмор да са двойка.\r\n \r\nРусокосата австралийка също сподели снимките в Instagram Stories.\r\n \r\n\"Толкова съм щастлив да те видя с кралицата! Тя сърфира по-добре от много мъже, които са професионални спортисти\", пише почитател на Григор.\r\n \r\nОказва се, че Стефани е и много добра китаристка.\r\n \r\n", "date": "2019.09.18", "title": "Гришо приключенства със сърфистка"}
{"url": "https://www.dnes.bg/stranata/2019/09/18/bdj-otmenia-vlakove-zashtoto-niama-lokomotivi.423305", "text": "Липсата на достатъчно локомотиви е причината за отменянето на влака от Бургас за Карнобат, тръгващ в 16.50 ч., през последните дни. Това съобщиха от БДЖ, след като потърпевши пътници сигнализират за проблема в БНР.\r\nСпоред тях информация за отменянето на линията е пускана в последния момент. Не е бил осигурен и алтернативен транспорт за пътниците.\n\r\nПътническият влак от Бургас за Карнобат в 16:50 ч. не се е движил по технологични причини на датите 22, 23 и 27 август, както и на 10, 11, 13 септември, уточниха от БДЖ. Оттам посочват, че причините за това са свързани с недостига на локомотиви в движение.\r\nПри възникване на аварийни ремонти дружеството изпитва затрудения за осигуряването им и затова се налага отмяната на някои влакове.\n                    \n                    \n                \n                \n                \n                \r\nОт БДЖ посочват, че отмяната точно на този влак е свързана с това, че след него по разписание в 17:50 ч. има друг по същия маршрут. Поради тази причина не е осигурен и автобус.\n\r\nОтносно това какви мерки ще бъдат предприети за отстраняването на проблема, от дружеството посочват, че в момента се подготвят процедури за поръчки на нов подвижен състав, както и в ход са такива за извършване на ремонти.\r\nВ локомотивните депа на дружеството също се извършват ремонти, но те са с ограничени възможности и не могат да поемат целия процес по наваксване на забавената ремонтна програма през годините.", "date": "2019.09.18", "title": " БДЖ отменя влакове, защото няма локомотиви "}
{"url": "https://www.dnes.bg/notifikacii/2019/09/18/myj-izmamil-4-ma-haziai-ne-mi-dosajdaite-shte-vi-ubiia.423253", "text": "45-годишен мъж от Свищов е обвинен в измама и закана за убийство, съобщи полицията във  Велико Търново. \n\n\r\n\n\r\nВ хода на разследването е изяснено, че в периода от 2002 г. до декември 2018 г.  той е наемал жилища под наем в дунавския град с обещанието, че ще плаща наема и направените разходи. \n\r\nВ последствие обаче наемът и разходите оставали неплатени. За посочения период свищовлията успял да измами 4-ма хазяи, на които дължал общо около 9000 лв., като последните дори заплашил с убийство, защото те непрекъснати му „досаждали“ с искане да си плати наема и да сключат договор за наем.\n                \n                \n                \r\nСлед доклад на материалите в прокуратурата вчера той е привлечен като обвиняем, наложена му е мярка за неотклонение „подписка“.", "date": "2019.09.18", "title": "Мъж, измамил 4-ма хазяи: Не ми досаждайте, ще ви убия! "}
{"url": "https://www.dnes.bg/eu/2019/09/18/barnie-se-skara-na-djonsyn-prestruvame-se-che-pregovariame.423280", "text": "Главният преговарящ от ЕС за Brexit Мишел Барние каза на Борис Джонсън да спре да се \"преструва\", че преговаря за излизането на Великобритания от ЕС. На Острова, а и в Европа, витае мнението, че премиерът на Великобритания не се опитва да стигне до споразумение, пише Independent. \n\r\nДумите му идват след като стана ясно, че предложенията от страна на Лондон са били подобни на старите.\n\n\n\n\r\nВ Европейския парламент Мишел Барние заяви: Почти три години след референдума във Великобритания, не мисля че трябва да губим времето си да се преструваме, че преговаряме. Смятам, че трябва да се движим напред решително\".\n                    \n                    \n                \n                \n                \n                \r\nБарние заяви, че ЕС е \"отворен за всяко предложение от страна на Великобритания и е склонен да работи ден и нощ към прогреса\". \n\r\n\"Ако Великобритания напусне без сделка не мисля, че тези въпроси просто ще изчезнат. Те са регулирани в споразумението за оттегляне (от съюза), те са обсъдени и ще останат. Независимо дали си говорим за мира в Ирландия, граждански права, бюджетни въпроси - всичко това ще трябва да бъде решено\", заяви още Барние.", "date": "2019.09.18", "title": "Барние се скара на Джонсън: Преструваме се, че преговаряме!"}
{"url": "https://www.dnes.bg/knigi/2019/09/18/kysiiat-razkaz-v-kino-na-sinelibri.423175", "text": "Съвсем скоро ще стартира кино-литературния фестивал Синелибри, а в него тази година специален акцент е и конкурсът за късометражни филми CineLibri Short Movie Official Competition.\r\nТой е с награден фонд 2000 лв. За първи път у нас, в рамките на CineLibri, се провежда конкурс за късометражни филми, инспирирани от литературни произведения. Церемонията по обявяване и награждаване на призьорите ще се проведе на 20 октомври от 19:00 ч. в кино Люмиер Lidl, веднага след като бъдат излъчени 10-те филма от конкурсната програма.\r\nВ състава на журито за късометражните филми влизат трима безспорни професионалисти: художникът авангардист Иван Мудов, известният кинорежисьор и продуцент Николай Мутафчиев и Мария Арангелова – режисьор, пътешественик и ентусиаст.\r\n                    \n                    \n                \n                \n                \n                Девет от десетте филма в конкурса са български. Има една френска продукция и това е филмът \"Цветята на алжиреца\" с режисьор Росица Траянова. Създаден по мотиви от разказ на Маргьорит Дюрас, филмът събира на екран актьорите Еманюел Блонд, Гийом Деше, Оливия Ор и Лесли Перие.\r\n\"Бяла роза\" на Марина Желева, която е режисьор и сценарист, следва разказа на Владимир Зарев \"Първото и най-важно нещо, което човек трябва да прави, това е да държи главата си над водата\". Участват Надя Керанова, Малин Кръстев и Стилиян Желязков.\r\nПриключенският филм \"Колелото\" е режисиран от автора на проекта \"Да се изгубиш нарочно\" Крис Захариев. Вдъхновен от разказ на Красимир Бачков, филмът събира в 8 минути историята на възрастния Киро, който охранява поляна с череши близо 20 години. Ролите се изпълняват от Кристиян Макаров, Валентин Андреев – Рафе и Николай Урумов.\r\nПо мотиви от разказа на Етгар Керет \"Бодро начало\" е създаден филмът \"Иван\" с режисьор Надежда Христова. В ролите ще видим трима забележителни актьори: Иван Бърнев, Леонид Йовчев и Филип Аврамов. Във филмовата миниатюра \"Екзистенциално\", вдъхновена от поема на Анамария Коева, морето се превръща в сцена на една любовна история между човешкото и митологичното. Режисьор, сценарист и художник постановчик е Наталия Атанасова, а актьорската работа е поверена на Ина Гергинова.\r\nСтефка Янорова, Гергана Плетньова и Асен Блатечки са звездите във \"Внукът на човекоядката\", драматична история на режисьорката Десислава Николова-Беседин, вдъхновена от едноименния разказ на Йорданка Белева. \"Концерт за кларинет и оркестър\" е режисиран от Максим Петров по сценарий на Петър Желев, базиран на разказа на Людмил Станев \"Още една кратка история за любовта\". Участват Елвира Иванова, Михаил Мутафов и самият Людмил Станев.\r\nЗрителите ще видят и филм с любопитното заглавие \"Плитка вена\" по едноименната поема на Марин Бодаков. Режисьор е Йоана Александрова, а единствената роля се изпълнява от Александър Митрев. \"Над нещата\" ще ни издигне анимационният филм на Ина Николова с участието на Иван Москов, базиран на едноименната поема на Стефан Икога.\r\nФилмът със заглавие \"Френско кино\" е с български екип - режисьор и сценарист е Галина Д. Георгиева,  участват Ангелина Славова, Любов Любчева и Добрин Досев. Вдъхновен е от Жулиета пред киното от романа \"Физика на тъгата\" на Георги Господинов.\r\nКомплимент за публиката е трилърът \"Знам какво направи\" на Станислава Айви, чийто копродуцент е CineLibri. В продукцията участва британската звезда Майкъл Маккел, който беше част от миналогодишното жури на CineLibri. Тук той влиза в образа на изтъкнат журналист, който получава странни телефонни обаждания и съобщения, докато пътува от Лондон за София, за да разследва история за навлизането на италианската мафия в България. Филмът е създаден на английски език и се явява кинодебют за Станислава, която е завършила курс за режисьори в New York Film Academy. Вече отличен с няколко награди, \"Знам какво направи\" ще се разпространява в цял свят след официалната си премиера на CineLibri.\r\n ", "date": "2019.09.18", "title": "Късият разказ в кино на Синелибри"}
{"url": "https://www.dnes.bg/cars/2019/09/18/ferrari-kategorichno-otreche-da-pravi-kola-za-bedni.423310", "text": "Ferrari винаги е била марка, която е избягвала правенето на коли за обикновените хора. От доста време насам в мрежата се въртят слухове, че компанията ще промени курса си на работа, възраждайки Ferrari Dino, което да е по-достъпно от останалите модели на марката.\r\nНо финансовия директор на компанията Енрико Галера категорично опроверга тази новина, заявявайки, че фабриките в Маранело няма да произвеждат суперкола за хора, които искат да притежават Ferrari, но нямат нужните средства.\r\nСпоред слуховете, Ferrari Dino трябваше да притежава ,2.9-литровия V6 двигател с две турбини, поставян на новите модели на Alfa Romeo. Предвиждаше се \"спортната кола за бедни\" да струва около  150 000 долара.\r\n                    \n                    \n                \n                \n                \n                Галера все пак не отрече, че компанията ще промени курса си на работа. Но не, моделите й няма да станат по-евтини, просто ще произвежда повече кросоувъри, като първото такова Ferrari ще носи името Purosangue и ще се появи на пазара през 2022 г.\r\nПроектът за Purosangue е далеч по-оправдан икономически, отколкото евтина суперкола. Примери за това има много - например, Lamborghini Urus е най-продаваният  модел на марката, като за първата половина от 2019 г. от него на пазара  са реализирани 2693 бройки срещу 1211 суперколи Huracan и 649  Aventador. А почти половината продажби на Bemtley за същия период се  падат на кросоувъра Bentayga\r\n\r\n \r\n\r\n ", "date": "2019.09.18", "title": "Ferrari категорично отрече да прави \"кола за бедни\""}
{"url": "https://www.dnes.bg/obshtestvo/2019/09/18/star-kmet-ili-nov-v-golemite-gradove-nai-nedoliubvat-segashnite.423321", "text": "Месец преди изборите за кметове и общински съветници от \"Арфа Рисърч\" отчитат силно поляризирани са нагласите по оста \"запазване на статуквото или промяна в местната власт\".\n\r\n41% от имащите право на глас в страната биха предпочели в тяхната община да продължи да управлява настоящия кмет, а 47% са за избор на нов градоначалник. \n\n\n\r\nНа база на тези настроения не могат да се правят прогнози по общини, но трябва да се отбележи, че сумарно рязко по-критични са нагласите в големите градове (32%:68%), по-умерени – в средните общини (44%:56%) и най-благоприятни за настоящите кметове – в малките населени места (51%:49%). \n                    \n                    \n                \n                \n                \n                \r\nТака, като най-оспорвана и с най-голяма интрига се очертава надпреварата за кметското място в големите общини, анализират созиолозите. \n\r\nИзострянето на критичните настроения е ней-големият резервоар за гласове срещу действащи кметове при втория тур на изборите, тъй като те катализират най-големия потенциал за протестен вот. Интересното, което показва настоящото проучване обаче е, че при местни избори няма същата логика и размах на протестния вот, както при националните.\n\r\n37% от анкетираните са готови да се обединят зад която и да е кандидатура, \"срещу\" действащия кмет в името на промяната. 62% обаче са на мнение, че биха гласували в зависимост от личните качества на кандидатите и политическите си предпочитания, а не на принципа \"против\". Тази нагласа внася допълнителен съспенс в политическата битка, защото показва, че обединението на недоволните не е автоматичен процес, особено когато става въпрос за решаването на местни проблеми, които непосредствено засягат всеки гражданин. \n\r\nСериозен фактор в развитието на интригата ще бъдат и множеството алтернативни местни играчи, които често получават значителна подкрепа. Около 10 на сто от избирателите са готови да гласуват за такива листи или кандидат-кметове, като на места делът им достига до 15%.\n\r\nОколо 47% са твърдо решилите да гласуват на предстоящите избори. \n\r\nОт \"Алфа рисърч\" отчитат още, че в средата на третия управленски мандат на ГЕРБ нараства усещането за изхабяване на властта. \n\r\n48% от избирателите са на мнение, че е време друг да поеме управлението, срещу 33%, които продължават да са убедени, че няма по-подготвена партия от ГЕРБ. \n\r\nКъм момента обаче липсва консолидираща избирателите алтернатива. Отговорът на въпроса \"коя е алтернативата на ГЕРБ\" показва силно фрагментирани предпочитания – към БСП - 17%, към евентуална партия на шоумена Слави Трифонов - 12%, Демократична България - 4.9%, Обединени патриоти - 3.8%, към друга политическа сила - 8.9%. Въпреки това в началото на септември ГЕРБ (21.5%) запазва електоралното си предимство в национален план пред БСП (18.7%). \n\r\nВ настоящото проучване Алфа Рисърч измерва и потенциала на вече заявената от Трифонов партия – \"Няма такава държава\". Тя стартира с подкрепа от 8.3%, отнемайки симпатизанти от БСП, националистическите формации и Воля, без съществена ерозия за ГЕРБ. \n\r\nПоради липсата на масови обществени очаквания за демонтиране на цялата политическа система и преориентация на страната, новата формация, позиционираща се като алтернатива на статуквото, започва с умерени нива на подкрепа.\n\r\nПодкрепата за ДПС е в рамките на традиционните 8.6%. С разпада на Обединените патриоти, преобладаваща част от националистическия вот остава зад ВМРО-НФСБ (4.8%), а доскорошният им партньор Атака влиза в политическия сезон с подкрепа от 1.9%.\n\r\nСлед пробива на европейските избори и излъчването на евродепутат, Демократична България стабилизира общите си позиции (4.1%), но все още е изправена пред предизвикателството да разшири кръга от свои симпатизанти в страната.\n\r\nРегистрираната в настоящото проучване подкрепа за управляващи, лява, дясна опозиция и нови формации показва настроенията в обществото на национално равнище. Местните избори обаче са доста различни по характер, а това прави изходът от тях силно зависим от спецификата в отделните общини, от състоянието на политическите сили в тях и гражданската ангажираност.\n\r\nНарастват критичните оценки и гласове към качеството и стила на управление на страната. Както показват и последните политически скандали обаче, те биват разчетени от общественото мнение като излизащи от различни по ориентацията си политически сили, което не позволява консолидиране на единна опозиция. В резултат, правителството и премиерът успяват да запазят нивата си от месец юни, регистрирани непосредствено след европейския вот. \n\r\nС 27.5% одобрение за Борисов и 15% за неговия кабинет, управляващите влизат в есенния политически сезон.\r\nПрезидентът Румен Радев продължава да се ползва с най-висок персонален рейтинг от политиците в страната – 54.8%, с лек ръст на неодобрението (от 14% на 17%).\n\r\nПри другите институции плавен позитивен тренд се наблюдава при полицията, която в рамките на година постига около 10% ръст (от 19% на 28%). \n\r\nЗаконодателната, съдебната власт, обаче, както и главният прокурор, събират силни негативи и остават закотвени към много ниски нива на обществено доверие.\n\r\nПрез септември, както и през целия период на действие на настоящия кабинет, като най-успешен министър се оценява Томислав Дончев, следван от министъра на спорта Красен Кралев. \n\r\nНа трето място в началото на учебната година излиза образователният Красимир Вълчев.\n\r\nТримата са и с най-ясно изразен позитивен баланс между позитивни и негативни оценки. От останалите с подобрени позиции са Росен Желязков и Младен Маринов. По-поляризирани са мненията за Екатерина Захариева, Красимир Каракачанов и Боил Банов. Най-проблемни за общественото мнение са ресорите правосъдие, здравеопазване, земеделие.\r\n ", "date": "2019.09.18", "title": "Стар кмет или нов… В големите градове най-недолюбват сегашните"}
{"url": "https://www.dnes.bg/akoshtete-vqrvaite/2019/09/18/germancite-s-nov-rekord-1208-kilogramov-shnicel.423318", "text": "Германски готвачи подобриха световния рекорд за големина на шницел, като приготвиха огромен деликатес с размери 70 кв. м, съобщи ЮПИ.\n\n\r\n\r\nТеглото на рекордния шницел е 1208 кг. Той е приготвен на посветения на него фестивал в гр. Менгкофен, Бавария. Използвани са 400 свински пържоли, 4000 яйца и 250 кг галета.\r\n\r\nОрганизаторите на фестивала на шницела уточниха, че рекордьорът е изпържен в използвани 14 000 л олио.\r\n\r\nПостижението е удостоверено от представител на книгата на рекордите на Гинес, след което шинцелът е нарязан на 4800 порции, продадени за благотворителност.\r\n\r\nДосегашният рекорд за шницел беше 550 кг., пише БТА.", "date": "2019.09.18", "title": "Германците с нов рекорд – 1208-килограмов шницел"}
{"url": "https://www.dnes.bg/muzika/2019/09/18/pianistyt-emanuil-ivanov-specheli-edin-ot-nai-prestijnite-konkursi.423275", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българин спечели един от най-престижните международни конкурси за пианисти. Емануил Иванов изправил публиката на крака по време на музикалното състезание в Италия. \n\r\nЕмануил е от Пазарджик, свири от 6-годишен, а в момента учи в Кралската консерватория в Бирмингам.\n\r\n\"Във всяко издание на конкурса журито е различно. Интересен факт е, че има случаи, когато първата награда не е била присъждана на никого. Никога не съм мислил за конкурса, докато свирех. Изсвирих и пиеса на Панчо Владигеров, което беше експеримент. Това е непозната творба за такъв конкурс, но тя бе приета изключително топло и от публиката, и от журито\", разказа младият пианист Емануил Иванов в \"България сутрин\".\n                    \n                    \n                \n                \n                \n                \r\nЕмануил Иванов разказа, че сам е избрал произведенията, които да свири. Според него не трябва да има разлика в поведението на пианиста на концерт и на конкурс.\n\r\n\"Случва ми се да объркам понякога, разбира се. Ние разчитаме на паметта си, но вълнението оказва понякога и леко негативно влияние, когато леко го предозираме\", сподели пианистът пред \n\r\nЕмануил разказа, че от ранна детска възраст родителите му са го водили по концерти и са захранили любовта му към музиката.\n\r\n\"На 12 октомври в аулата на Софийския университет ще имам солов рецитал\", каза Емануил.", "date": "2019.09.18", "title": "Пианистът Емануил Иванов спечели един от най-престижните конкурси"}
{"url": "https://www.dnes.bg/cars/2019/09/18/evropeiskiiat-avtomobilen-pazar-se-sriva.423284", "text": "Продажбите на нови автомобили в Европа паднаха рязко през август, като задълбочиха неволите на индустрията, бореща се със слабото търсене на ключови пазари и предизвикателството за разгръщане на електрически превозни средства на пазарите.\r\nПродажбите спаднаха с 8,4% до 1,04 милиона бройки през август, след като нараснаха с 1,4% през юли, става ясно от статистиката на Европейската асоциация на автомобилните производители от сряда. Спадът през август, най-стръмният за 2019 г., се влоши допълнително от изключително високия ръст през същия месец година по-рано, тъй като производителите пуснаха редица нови модели преди влизането в сила на новите строги правила за емисии.\r\nПроизводителите на автомобили са изправени пред допълнителни предизвикателства, включително риск от рецесия в Германия и забавяне на китайския пазар на автомобили. Европейските продажби са спаднали с 3,2% от началото на годината до сега. Петте най-големи пазари на континента отчитат свиване през август, като Испания (спад от над 30%) и Франция (от 14%) отбелязват най-големите забавяния.\r\n                    \n                    \n                \n                \n                \n                Само 7 държави в ЕС отчитат ръстове през август, като един от тях е България. В родината ни продажбите растат с 1,5% на годишна база до 2929 нови коли (от 2887 година по-рано). От началото на годината също има повишение – с 2,9% до 24 372 автомобила.\r\nНай-силен ръст в продажбите през осмия месец на годината е отчетен в Гърция, което има повишение от 24,3 на сто и с 9,8 на сто от януари до август.\r\nЗатрудненията на бранша заемат централно място по време на дискусиите на автомобилното изложение във Франкфурт, където хиляди протестиращи поискаха политически и индустриални действия в защита на околната среда. Ръководителят на групата на автомобилното лоби в Германия също изненадващо обяви оставката си миналата седмица.\r\n\r\n ", "date": "2019.09.18", "title": "Европейският автомобилен пазар се срива"}
{"url": "https://www.dnes.bg/eu/2019/09/18/ako-london-napusne-es-bez-sdelka-shte-nosi-cialata-otgovornost.423319", "text": "Великобритания би имала цялата отговорност за напускане на ЕС без споразумение. Това се посочва в резолюция, приета днес от Европейския парламент.\n\n\r\nЕП намира за възможно даването на допълнителна отсрочка на оттеглянето. Споразумението за оттегляне е справедливо, балансирано и предоставя правна сигурност, отбелязват евродепутатите в приетата резолюция с 544 гласа \"за\", 126 \"против\" и 38 въздържали се.\n\r\nСъществуващото споразумение за оттегляне зачита \"червените линии\" на Лондон и принципите на ЕС, се посочва в резолюцията. ЕП подчертава, че споразумението защитава правата и житейските избори на гражданите на ЕС и на британските граждани, предоставя възможност за финансово уреждане на задълженията на Лондон към ЕС и отговаря на искането за преходен срок. Споразумението допълнително предоставя необходимата предпазна мярка за Ирландия със защита на споразумението от Белфаст и осигуряване на сътрудничеството между Севера и Юга, се посочва в текста.\r\n \r\nЕП изразява готовност за връщане към първоначалното предложение на ЕС за предпазна мярка, предназначена само за Северна Ирландия. Евродепутатите приветстват разглеждането на \"алтернативни възможности\", ако са правно приложими и надеждни, и отговарят на основните виждания на ЕС. Те подчертават, че няма да одобрят споразумение за оттегляне без предпазна мярка за Ирландия.\n                    \n                    \n                \n                \n                \n                \r\nЕП отбелязва, че дори Великобритания да напусне ЕС без споразумение, не отпадат финансовите задължения, защитата на правата на гражданите, както и спазването на споразумението от Белфаст. Това са необходими предварителни условия за подкрепата на евродепутатите за всякакви бъдещи отношения между ЕС и Великобритания, се посочва в резолюцията, цитирана от пресслужбата на ЕП.", "date": "2019.09.18", "title": "Ако Лондон напусне ЕС без сделка, ще носи цялата отговорност"}
{"url": "https://www.dnes.bg/notifikacii/2019/09/18/rusiia-iskala-da-verbuva-snoudyn-toi-ne-se-dal.423308", "text": "Руското правителство неуспешно се опитало да вербува Едуард Сноудън. Това заяви адвокатът на укриващия се в Русия бивш служител на американското разузнаване.\r\n\"Щом Сноудън пристигна в Русия, хора от Федералната служба за сигурност се опитаха да го вербуват. Той обаче отказа\", каза адвокат Анатолий Кучерена, цитиран от руските агенции ТАСС и РИА Новости.\r\nСпоред Кучерена отказът на Сноудън да съдейства на руското разузнаване е причината молбата му за убежище да се разглежда толкова дълго време.\r\nСноудън прекара повече от месец на терминал на московско летище през 2013 г., докато руските власти одобрят молбата му за убежище. Смята се, че оттогава той живее в Русия.\r\n                \n                \n                Тази седмица Държавният департамент на САЩ внесе граждански иск срещу Сноудън, за да получи всички приходи от новоизлязлата му книга.\r\nВ иска се подчертава, че ведомството не се стреми да спре публикуването или разпространението на мемоарната книга, в която отчасти става дума за работата на Сноудън за правителството на САЩ и разкриването на програмите му за следене.\r\nПравителството на САЩ отбелязва, че Сноудън е подписал споразумения за неразкриване на информация както с ЦРУ, така и с Агенцията за национална сигурност. В иска се заявява, че Сноудън не е поискал книгата му да се прегледа от тях преди публикуването й, както се изисква в тези споразумения.", "date": "2019.09.18", "title": "Русия искала да вербува Сноудън. Той не се дал "}
{"url": "https://www.dnes.bg/politika/2019/09/18/i-volia-se-vpuska-v-bitkata-za-kmet-na-sofiia-ima-kandidat.423325", "text": "Пламен Христов, който е депутат,  е кандидатът на  \"Воля - българските родолюбци\" за кмет на София. \r\n\r\nКандидатурата бе обявена от лидера на партията Веселин Марешки. \n\r\n\r\nХристов е инженер, дипломирал се е в Лесотехническия университет. \r\n\r\nОсвен това е опитен мениджър с повече от петнадесетгодишен стаж. Инж.Христов е роден в София, семеен е, с две деца.", "date": "2019.09.18", "title": "И \"Воля\" се впуска в битката за кмет на София, има кандидат "}
{"url": "https://www.dnes.bg/obshtestvo/2019/09/18/prof-konstantinov-izborite-ni-ne-mogat-da-se-haknat.423258", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Подготовката за безпроблемното преминава на местните избори е в разгара си. Кметските избори са едни от най-сложните за провеждане. В големите градове хората ще правят повече от един избор. \n\r\n\n\r\n\"Подготовката върви нормално. Основен проблем при обработката на изборните резултати е обучението на изборните комисии. За съжаление не всички от тях са добре подготвени\", посочи председателят на \"Информационно обслужване\" проф. Михаил Константинов в \"България сутрин\".\n                    \n                    \n                \n                \n                \n                \r\n\"Нека поне във всяка секционна комисия има по двама-трима, които са го правили това нещо. Гарантирам катастрофа навсякъде, където всички хора са нови. Дори ако са добре образовани хора, просто това е специфична дейност\", допълни той, визирайки членовете на изборните комисии.\n\r\nОт думите на проф. Михаил Константинов пред  стана ясно още, че българската изборна система е една от малкото в света, които не могат да се хакнат, защото не работи в мрежа. И това не е случайност.", "date": "2019.09.18", "title": "Проф. Константинов: Изборите ни не могат да се хакнат "}
{"url": "https://www.dnes.bg/obshtestvo/2019/09/18/mykata-niama-partien-cviat-ninova-se-sreshtna-s-pocherneni-rodnini.423265", "text": "Лидерът на БСП Корнелия Нинова и депутати от левицата се срещнаха с родители и близки на жертви на тежки престъпления. Тя заяви, че партията й ще настоява за законодателни промени, с които да се премахне съкратеното производство при тежки престъпления. И присъдата да е доживотна без право на замяна.\n\r\n\"Тук съм преди всичко като човек. Бабата на Криси ме покани да посетя дома й. Бях там. Това, което видях ме разтърси. Ще поискам разрешение от баба й и ако ми го даде, ще ви разкажа. Това казах след среща с протестиращи семейства на убитите деца в Сотиря. Включих се и в подписката за промени в НПК, която те инициират.\n\nПризовавам да не се делим на управляващи и опозиция, защото мъката, която изпитва семейството на Криси от Сотиря и много други хора няма партиен цвят. Като народен представител внесох законопроект, съгласно който при тежки телесни повреди, убийство и блудство не се прилага съкратено съдебно производство и споразумения, а само доживотна присъда без право на замяна. Така беше до 2009 г. в българското наказателно право- искаме това да се върне. Познавайки хората, чиито семейства са пострадали от такива престъпления - знам, че те искат единствено справедливост и възмездие за такива ужасни престъпления.\n                    \n                    \n                \n                \n                \n                \r\nРазтревожена съм от това, което управляващите внесоха като законопроект и аргументите, с които го направиха. Казаха, че внасят друг закон, за да има алтернатива на БСП. За такива зверски престъпления друга алтернатива освен възмездие и справедливост не може да има. Мнозинството предлага отново да има намаляване на присъдата и всеки случай да се преценява от съда. Ние предлагаме – никакво намаляване на присъдата и доживотен затвор без право на замяна. Ще бъдем безкомпромисни, защото случаят с Криси от Сотиря не е единствен, а поредният\", написа в социалните мрежи Нинова след срещата с почернените хора.\n\r\nЗаради общественото недоволство депутатите от мнозинството и опозицията внесоха промени в НПК и НК, които ще бъдат обсъдени днес от правната комисия в Народното събрание.\n\r\nГЕРБ предлага автоматичното намаляване на присъдата при самопризнание с 1/3 да отпадне, а съдът да има право да преценява според конкретния случай - дали да намали наказанието, кога и с колко. Става дума за тежките престъпления срещу личността при съкратеното съдебно следствие.\n\r\nОт БСП настояват съкратеното съдебно следствие да не се прилага при умишлени убийства и тежки телесни повреди.", "date": "2019.09.18", "title": "Мъката няма партиен цвят, Нинова се срещна с почернени роднини "}
{"url": "https://www.dnes.bg/video-prognoza/2019/09/18/sled-nai-goreshtoto-liato-chaka-ni-i-topla-zima-prez-oktomvri-pak-30.423245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          Оказа се, че петте най-горещи лета са регистрирани именно през последните 5 години, а от утре започва първото по-сериозно захлаждане.\n\r\n\"Днес наистина затваряме лятото, макар че едва ли ще говорим за сериозно застудяване. Днес 30-32 градуса, а утре максималните температури ще бъдат от порядъка на 20-21 градуса, определено хората ще усетят есента\", каза климатологът проф. Георги Рачев.\n\r\nТой допълни, че лятото, което отминава, наистина е едно от най-топлите за северното полукълбо, затова по-всяка вероятност зимата няма да е студена. Тя ще бъде поредната от \"модерните\", които наблюдаваме след 2000 г. Пак ще има сняг, виелици и отрицателни температури, но периодите ще бъдат по-рядко\".\n                \n                \n                \r\n\"Засега глобалните прогнози, които се дават за Северното полукълбо, е топла зима за Европа, а за Балканския полуостров температури с до 1 градус над нормата. Което за цял сезон е доста и съществено\", посочи проф. Рачев пред . По думите му, валежите се очакват да са в нормата.\r\nУтре може и да видим дъжд, а от 50 дни в България не е валяло сериозно със стопанско значение. Сериозно е засушаването и то ще продължи.\n\r\nПо думите му студеното време, доколкото може да се каже, че е такова, защото ще бъдем в нормалните температури за края на септември, ще продължи до неделя, а след това ни очаква ново затопляне.\n\r\n\"Дори началото на октомври има едни доста смели прогнози за температури над 30 градуса, затова нищо чудно да се радваме на топло време\", заключи климатологът.", "date": "2019.09.18", "title": "След най-горещото лято - чака ни и топла зима! През октомври пак 30° "}
{"url": "https://www.dnes.bg/politika/2019/09/18/pada-zabranata-za-prodajba-na-bileti-v-denia-na-futbolni-derbita.423267", "text": "Забраната за продажба на билети в деня на футболни дербита падна. Предложението за това дойде от депутати от ГЕРБ, Обединени патриоти и \"Воля“, а поправката в Закона за опазване на обществения ред по време на спортни мероприятия беше приета на първо четене.\r\nОсвен забраната за продажба на билети в деня на спортни мероприятия с висок риск от напрежение, с промените отпадат и персонализирането на входните талони и предоставянето на лични карти с цел да се осигури максимална защита на личните данни на гражданите.\r\nС изменения в закона стават само година, след като беше въведен строгият режим за достъп на посетителите до спортното мероприятие. Те пък се наложиха заради футболното хулиганство.\r\n                    \n                    \n                \n                \n                \n                През април миналата година млада полицайка пострада тежко и едва не загуби едното си око заради хвърлена бомбичка на вечното дерби Левски – ЦСКА.\r\nЗаради такива инциденти законотворците решиха, че достъпът до мачовете ще става само след персонализиращ знак или след разчитане на лична карта на посетителя от скенер за лични документи – разпоредба, която днес отмениха с мотива, че е неработеща.\n\r\n\r\n ", "date": "2019.09.18", "title": "Пада забраната за продажба на билети в деня на футболни дербита"}
{"url": "https://www.dnes.bg/obshtestvo/2019/09/18/deputati-i-slujiteli-v-ns-dariavat-bezvyzmezdno-kryv.423261", "text": "\n\r\nЕдна кауза обедини управляващи и опозиция. Независимо от политическите си убеждения повечето от законотворците дариха кръв в акция, организирана от парламентарната Комисия по взаимодействието с неправителствените организации и жалбите на гражданите.\r\nЗам.-шефът на НС от БСП Кристиян Вигенин, след като дари кръв призна, че постоянно има недостиг на кръв в болниците, което е един от проблемите в България.\n\r\n\"Затова смятам, че ние трябва да дадем този пример. Аз самият неведнъж съм дарявал кръв и затова го направих и днес. Хубаво е да използваме този повод и се обръщам към хората: \"Не е страшно, правете го, спасявате живот по този начин”, каза депутатът.\r\nКръводарител може да стане всеки, който е клинично здрав, не приема медикаменти и е на възраст между 18 и 65 години. Важно е също човекът да не е дарявал през последните 2 месеца.", "date": "2019.09.18", "title": "Депутати и служители в НС даряват безвъзмездно кръв"}
{"url": "https://www.dnes.bg/obshtestvo/2019/09/18/interpol-svali-ot-izdirvane-bylgarina-jeliaz-andreev-svoboden-e.423269", "text": "Българинът Желяз Андреев, чието екстрадиране поискаха миналата година от САЩ, вече е свободен човек.\r\nДнес той е получил официалния документ, че червената бюлетина на Интерпол за него е свалена.\n\n\r\nАндреев беше служител в колцентър, разследван заедно с други българи за нарушаване на ембаргото на САЩ за търговия със Сирия.\r\nТова е поредният случай, в който държавата може да защити гражданите си, заяви той пред журналисти в МС и благодари за усилията в преговорите на премиера, главния прокурор и за обществената подкрепа, която получи.\r\nЖеляз Андреев бе задържан през пролетта на миналата година по искане на прокуратурата в Маями. Арестът бе във връзка с водено разследване във Флорида срещу 11 души, които са обвинени, че са нарушили ембаргото за търговия със Сирия и за измама към САЩ. \n                    \n                    \n                \n                \n                \n                \r\nВ периода май 2013 г. – април 2016 г. Желяз е служител в отдел \"Продажби\" в българския офис на американската компания AW Tronics. Той е продавал авиационни части на компании и сервизи за самолети и хеликоптери. Така се оказва, че той е отговорен за продажбата на части към компанията Syrian Air, без да подозира, че подобна сделка нарушава ембаргото, наложено от САЩ на Сирия.\n\r\nТой е бил назначен във фирма, регистрирана у нас, но в централен офис в САЩ и не е бил наясно, че работата му се регулира не от българските, а от американските закони.\n\r\n ", "date": "2019.09.18", "title": "Интерпол свали от издирване българина Желяз Андреев. Свободен е!"}
{"url": "https://www.dnes.bg/rusia/2019/09/18/iztrebiteli-na-nato-prihvanaha-dva-ruski-samoleta-krai-litva.423259", "text": "Изтребители на НАТО са били вдигнати вчера над Балтийско море край Литва, за да прехванат руски бойни самолети, съобщават медии в Белгия, като се позовават на данни от Белгийските военновъздушни сили (ВВС).\n\r\nВ операцията са участвали изтребители F-16 на белгийските, датските и полските ВВС, финландски F-18 и шведски \"Грипен\". Засечени са били два руски изтребителя Су-27 и два стратегически свръхзвукови бомбардировача Ту-160, които са навлезли във въздушното пространство на НАТО без съгласуван предварително полетен план, се посочва в съобщенията.\r\nРуските машини са били съпроводени до границите на алианса, предава БТА.\n\r\nСпоред цитирана информация на руската агенция ТАСС, прехванатите самолети са изпълнявали седемчасова задача над \"неутрални води\". След като били прехванати, руските самолети се върнали в съответните бази. ТАСС цитира руското военно министерство, което твърди, че руските самолети летели съобразно международните изисквания.\n                    \n                    \n                \n                \n                \n                \r\nБелгийските медии отбелязват, че с присъединяването към НАТО на Литва, Латвия и Естония през 2004 г. самолети на пакта осигуряват денонощно въздушното пространство над трите държави и техните зони в Балтийско море. Трите държави не притежават собствени ВВС и защитата на въздушното им пространство се осигурява по силата на съюзническата солидарност.", "date": "2019.09.18", "title": "Изтребители на НАТО прихванаха два руски самолета край Литва"}
{"url": "https://www.dnes.bg/obshtestvo/2019/09/18/ananiev-medsestrite-iskat-zaplati-nad-tezi-na-lekarite.423256", "text": ", които работят в болниците, заяви здравният министър Кирил Ананиев.\r\nСпоред него такова развитие може да доведе до напрежение между гилдиите на здравните работници.\r\nРаботата на министъра на здравеопазването е да създаде условия отпусканите от министерството средства да се разпределят справедливо в болничните заведения, а не да увеличава заплатите, посочи Ананиев пред bTV.\n\n\n\r\n„, с които са сключили трудови договори и са техни работодатели“, заяви Ананиев и беше категоричен, че това не е „прехвърляне на топката”, както го обвиняват някои от протестиращите здравни работници.\r\n                    \n                    \n                \n                \n                \n                Той коментира усвояването на отпуснатите 86 милиона лева.\r\n„36 млн. лв., отпуснати от правителството, отидоха за лечение на заболявания, които са извън задължителното здравно осигуряване. Тук е финансирането на спешната помощ, белодробните и психиятричните болници, както и тези, които се намират на труднодостъпни места“, обясни министърът.\r\nОтделно Националната здравна осигурителна каса отвори своя резерв и предостави 50 млн. лв. за увеличаване цените на над 120 клинични пътеки.\r\nТакова извънредно увеличение на сектора не е имало досега. Казвам „на сектора“, а не по сметките на медицинския персонал“, подчерта Ананиев.\r\nВъв връзка със започващите днес безсрочни протести на пациенти, нуждаещи се от белодробна трансплантация, здравният министър коментира, че всички трансплантационни центрове в Европа отказват да извършват трансплантации на чужди граждани, тъй като няма трупни донори.\r\n„Добрата новина е, че направих предложение за промяна на Наредба 2, която регламентира финансирането на редица заболявания извън задължителното здравно осигуряване, включително и трансплантациите. Това ще даде  – в САЩ, Русия, Украйна и Китай”, разкри министър Ананиев.\r\nНеговата надежда е, че промяната ще мине обществено обсъждане и до две седмици ще бъде реалност.", "date": "2019.09.18", "title": "Ананиев: Медсестрите искат заплати над тези на лекарите"}
{"url": "https://www.dnes.bg/sport/2019/09/18/simona-diankova-podgotveni-sme-za-svetovnoto-pyrvenstvo-v-baku.423260", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИндивидуалните ни състезателки по художествена гимнастика успешно започнаха надпревавата на Световното първенство в Баку. \r\nБоряна Калейн записа две пети места във финалите на топка и обръч. Титлите бяха за руските гимнастички - Екатерина Селезньова и Дина Аверина.\r\n\r\n\"Естествено, че се вълнуваме, но сме и доста спокойни, подготвени сме и вече нямаме търпение\", сподели капитантът на ансамбъла Симона Дянкова.\r\nТя обясни, че въпреки че , не са се отпуснали и тренират усилено.\r\n\"Надявам се да ни се получи и този път\", допълни Дянкова пред .", "date": "2019.09.18", "title": "Симона Дянкова: Подготвени сме за Световното първенство в Баку"}
{"url": "https://www.dnes.bg/stranata/2019/09/18/izmamiha-12-godishno-dete-izhvyrli-1-600-lv-i-zlato.423266", "text": "12-годишно момче от Добрич е станало жертва на телефонна измама със сумата 1 660 лева, съобщиха от МВР – Добрич.\r\nСигнал за телефонната измама е подаден на 17 септември около 16:25 часа.\r\nОколо 15:30 часа на домашен телефон се е обадил непознат мъж, представящ се за служител на МВР. Мнимият полицейски служител поискал съдействието на 12-годишно момче, което е вдигнало телефона.\r\nДетето изхвърлило през терасата на апартамента сумата от 1 660 лева и златни накити.\r\nПо случая е образувано досъдебно производство.", "date": "2019.09.18", "title": "Измамиха 12-годишно дете, изхвърли 1 600 лв. и злато"}
{"url": "https://www.dnes.bg/izlojbi/2019/09/18/doli-maneva-predstavi-tvorcheskiia-si-proekt-interno.423279", "text": "Доли Манева представи с изискан коктейл и под нежния звук на цигулка своя творчески проект Interno. Галерия \"Артур\" бе тясна за всички, които искаха да видят нейната работа.\n\r\nInterno е поредица от състояния, визуализирани със средствата на фотографията. Представените творби са епизоди от процеса на адаптация, хармонизиране на вътрешния свят с осезаемото. \n\r\nВсяко изображение е миг вглъбеност със свое послание. Изборът на еднакви формати подчертава емоционалната равносилност на отразените моменти.\n\r\nЧовекът и природата са в постоянно взаимодействие, състоянията на вътрешния мир са природни състояния. Сливането им в едно носи пречистваща сила и енергия.\n\r\nЦветността в изображенията е променлива. Светлината нюансира, моделира образите, тя е инструментът за навлизане в дълбочина, средство за докосване до същината. Редуването на картини и текст създава специфичен характер в цялостното излъчване на експозицията. \n                    \n                    \n                \n                \n                \n                \r\nСмачканите листи с нахвърляни мисли символизират преходността в състоянията. Изображенията получават звучността на думи, а думите се визуализират в черно-бели контрасти.\n\r\nInterno е експозиция- идея за адаптивността, за дългия път към себепознание, за връзката между личния свят и света отвън. Човекът в своята същност е част от природата. Изправен лице в лице с нея, тя го връща в реалния му ръст, споделя авторката Доли Манева.", "date": "2019.09.18", "title": "Доли Манева представи творческия си проект Interno "}
{"url": "https://www.dnes.bg/notifikacii/2019/09/18/ekshyn-v-detskata-gradina-maskirani-obraha-gotvachka.423278", "text": "Двама маскирани мъже нападнаха с нож готвачка в детската градина на петричкото с. Кърналово, съобщава полицията в областния град. \n\n\r\n\r\n60-годишната готвачка пристигнала рано сутринта на работа в ОДЗ \"Иглика\", за да приготви закуската на малчуганите от яслените групи и детската градина. \r\n\r\nДокато работела в кухнята нахлули двама мъже, които я заплашили с нож. Те успели да й вземат наличните средства - около 150 лв. и избягали в неизвестна посока.\r\n\r\nПо случая е образувано досъдебно производство. Работата продължава.", "date": "2019.09.18", "title": "Екшън в детската градина - маскирани обраха готвачка"}
{"url": "https://www.dnes.bg/eu/2019/09/18/iunker-riskyt-za-brexit-bez-sdelka-e-realen.423274", "text": "Рискът на Великобритания да напусне структурите на Европейския съюз без споразумение „остава много реален\". Това предупреди председателят на Европейската комисия Жан-Клод Юнкер, предава AFP, цитирана от \"Фокус\". \n\r\n\r\n„Рискът от сценарий без сделка остава много реален. Това може би ще бъде изборът на Обединеното кралство, но в никакъв случай на Европейския съюз\", подчерта Юнкер пред Европейския парламент в Страсбург два дни след срещата си сбританския премиер Борис Джонсън в Люксембург.", "date": "2019.09.18", "title": "Юнкер: Рискът за Brexit без сделка е реален  "}
{"url": "https://www.dnes.bg/pop/2019/09/18/neochakvana-kombinaciia-darko-i-margi-hranova-v-duet.423287", "text": "\r\nНеочаквана колаборация ще атакува музикалните класации у нас. Естрадната прима Маргарита Хранова и младият изпълнител Дарко записаха дует, който се казва \"Път на любовта\".\n\r\n\"Този проект започна от автора на музиката, текста и аранжимента Иван Беловски, с когото през годините са работили Петя Буюклиева, Дует \"Шик\", Фамилия Тоника и много други. След като чух в работен вариант песента, си представих в мислите ми, че трябва да я изпея с певица, която излъчва положителна емоция. И веднага се сетих за Марги Хранова\", разказва македонският певец.\n                    \n                    \n                \n                \n                \n                \r\n\"С нея се запознахме преди много години на едно телевизионно участие и аз не знаех много за нея и творчеството й. Но това, което запомних е, че е вечно усмихната и пее винаги с усмивка на лице\", спомня си Дарко.\n\r\nСамата Маргарита Хранова е работила с Иван Беловски преди, но останала много учудена от предложението на Дарко за общ проект. Провокирана от желанието за нещо различно, неочаквано и хубаво, едно от най-ярките имена на българската популярна музика приема предизвикателството.\n\r\nВидеоклипът е заснет от екипа на режисьора Ненчо Касъмов в Банско. В лентата участва истински влюбена двойка от лекар офталмолог и фармацевтка, на които скоро им предстои и сватба. Като гост-китарист се изявява Марин Бърдарев.\r\n ", "date": "2019.09.18", "title": "Неочаквана комбинация: Дарко и Марги Хранова в дует"}
{"url": "https://www.dnes.bg/notifikacii/2019/09/18/lekari-vs-ministerstvo-protiv-zdravniia-model-na-ananiev.423268", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Здравният модел на министър Кирил Ананиев бе отвхърлен от лекарите у нас. В своя позиция Българския лекарски съюз определи идеята за демонополизация на НЗОК като \"абсолютно неприемлива и вредна за обществото\".\n\r\n\"Българският лекарски съюз и всички лекари в България приветстват опитите на Министерството на здравеопазването за реформа. Но нямаше възможност да бъде представено точно какво ще се случи. Идеята не беше подплатена с финансови разчети. Реформа се прави с пари, а не се прави да се спестят пари\", коментира д-р Георги Миндов от Националното сдружение на общопрактикуващите лекари.\n\r\nПред  той настоя, че не може едно лечебно заведение да се договаря с мощни застрахователни фондове без участието на БЛС.\n                \n                \n                \r\n\"Категорично не сме съгласни с това. Лекарският съюз се притеснява, че застрахователните дружества може да наложат по-ниски цени на услугите в здравеопазването дори от тези на НЗОК\", обясни д-р Миндов.\n\r\nТой е на мнение, че лекарите в България дават доста повече в сравнение с това, което им се плаща.\n\r\n\"Тук няма да има лекари, няма да има кой да обслужва хората. Младите лекари направо отиват в чужбина. Цялата система върви към колапс и сриване\", алармира той.\n\r\nНад 700 000 души у нас не са здравноосигурени, а според д-р Миндов голяма част от тези хора не са социално слаби. Той обаче не обвинява здравния министър Кирил Ананиев за ситуацията в здравеопазването. Според него проблемът е в правителството.", "date": "2019.09.18", "title": "Лекари vs. министерство: Против здравния модел на Ананиев"}
{"url": "https://www.dnes.bg/kino/2019/09/18/to-chast-vtora-privleche-i-bylgarite.423262", "text": "Продължението на филма по книгата на Стивън Кинг - \"То: Част втора\" вече втора седмица продължава да е най-гледаният филм у нас, сочат обобщените данни от киносалоните. Независимо от шестте премиери миналия петък, филмът с остарелите герои от \"Клуба на загубеняците\" в град Дери, които отново трябва да се справят с мрачния клоун, е гледан от вече 45 099 зрители и има 406 797 лева приходи.\r\nНа втора позиция е първата премиера от миналия уикенд - криминалната комедия \"Да свалиш Уолстрийт\", създаден по статия на Джесика Преслър в сп. \"Ню Йорк\" отпреди четири години. Случващото се с четири стрийптизьорки, които са решили \"да си вземат своето\" от брокерите в Ню Йорк, е гледано от вече 6 726 зрители и има 63 367 лева приходи за първите три дни у нас.\r\n                    \n                    \n                \n                \n                \n                Трети по ред е \"Angry Birds: Филмът 2\" - анимацията, която е продължение на първата отпреди три години. Обединението на гневните птици и зелените прасета срещу ледения остров на орлите е вече месец на екраните у нас и за това време са го гледали 56 431 зрители и има 511 369 лева приходи.\r\nНа четвърто място е екшънът \"Код: Ангелът\", в който изобилстват пейзажи от България. Филмът с Джерард Бътлър и Морган Фрийман в главните роли, който е трета седмица по екраните у нас, е гледан вече от 23 605 зрители и има 221 446 лева приходи, пише БТА.\r\nПета позиция е за екшъна \"Бързи и яростни: Хобс и Шоу\", продължение на историята от осмия филм от поредицата. Разказът за събирането на двама отдавнашни врагове в името на издирването на смъртоносен вирус е от близо два месеца на екраните у нас и за това време са го гледали 169 590 зрители и има 1 856 051 лева приходи.\r\nШесто място сред най-гледаните филми у нас е за филма на Куентин Тарантино \"Имало едно време... в Холивуд\". Историята от края на 60-те години на миналия век с адрес \"Меката на киното\" и препратки към разгара на италианските \"спагети-уестърни\" с Брад Пит и Леонардо Ди Каприо в главните роли е вече пета седмица у нас и е гледана от 73 524 зрители и има 698 546 лева приходи.\r\nСедмо място е за новата версия на анимацията \"Цар Лъв\", римейк на вече класическия филм от 1994 година. Осъвременената анимация за Симба и приятелите, които му помагат да израсте и се върне като лъв претендент за трона на Лъвската скала, е гледана от 282 906 зрители и има 2 795 121 лева приходи за вече девет седмици на екраните у нас.\r\nВтората премиера от миналия уикенд - \"Имението Даунтън\", е на осмо място в топ 10. Продължението на едноименния телевизионен сериал, като нова глава от живота на фамилията Кроули в началото на 20-ти век, в което всяка сюжетна линия приключва благополучно и оптимистично, е гледано от 1 343 зрители и има 13 634 лева приходи за първите три дни у нас.\r\nНа девето място е комедията \"Момчета за пример\". За пет седмици историята на трима подрастващи, които хем трябва да се подготвят за най-очаквания купон - този с целувките, но и трябва да намерят нов дрон, след като са унищожили този на бащата на едното, е гледана от 22 178 зрители и има 189 122 лева приходи от билетите им.\r\nДесета позиция е за третата премиера от миналия уикенд - \"Щиглецът\", по едноименният роман на Дона Тарт. Историята на младия Тио, който оцелява след бомбен атентат и спасява картина на Фабрициус, и вярва в красотата и вечността, е гледана от 956 зрители и има 8 861 лева приходи от билетите им.\r\nИзвън първите десет са останалите три премиери от миналия петък. \"Далеч от брега\", създаден по романа на Евгени Кузманов, за малка театрална трупа и пиесата, която поставя, е гледан от 760 зрители и има 5 324 лева приходи. Документалният \"Микеланджело: Безкрайност\", показващ най-известните шедьоври на скулптора от края на 15-ти и началото на 16-ти век е гледан от 397 зрители и има 2 946 лева приходи. Шведската драма \"Граница\" по разказа \"Хартиени стени\" на Йон Айвиде Линдквист за двойка със свръхестествени дарби е гледана от 186 зрители и има 1 652 лева от билетите им.", "date": "2019.09.18", "title": "\"То: Част втора\" привлече и българите"}
{"url": "https://www.dnes.bg/football/2019/09/18/napoli-udari-livyrpul-barsa-i-borusiia-sys-skuchno-0-0.423228", "text": "Първите мачове в Шампионската лига донесоха разочарование на английските фенове.\n\r\nЛивърпул започна със загуба защитата на трофея си. Наполи ги удари с 2:0 в първа среща от група \"Е\", а попаденията в мача забиха Мертенс в 81-ата минута след много спорна дузпа и Йоренте (90).\n\r\nКакто е известно, двата отбора бяха в една група на турнира и през миналия сезон, когато неаполитанците отново стигнаха до победата на \"Сан Паоло\".\n\r\nТогава обаче Ливърпул успя да излезе от групата за сметка на Наполи и в края на сезона триумфира с купата на Шампионската лига.\n\r\nЧелси пък загуби с 0:1 от Валенсия в Лондон, а за капак Рос Баркли пропусна и дузпа за \"сините\".\n                    \n                    \n                \n                \n                \n                \r\nБорусия Дортмунд и Барселона не оправдаха очакванията за голово шоу, след като завършиха 0:0 на стадион \"Сигнал Идуна Парк\" в мач от 1-ия кръг на група F на Шампионска лига.\n\r\nВ големия грешник за рурците се превърна Марко Ройс, който в началото на второто полувреме изпусна дузпа, отсъдена за нарушение на Нелсон Семедо срещу Джейдън Санчо. Освен това германската звезда пропиля и още няколко добри положения за гол, а Юлиан Брандт нацели гредата.\n\r\nКаталунците не създадоха много опасности пред противниковата врата, въпреки че Лео Меси се завърна след контузия. Така двата отбора поделиха точките. В следващия кръг на 2 октомври Дортмунд гостува на Славия в Прага, докато Барса приема Интер на \"Камп Ноу\".\n\r\nВсичко за мачовете в Шампионската лига ", "date": "2019.09.18", "title": "Наполи удари Ливърпул, Барса и Борусия със скучно 0:0"}
{"url": "https://www.dnes.bg/sofia/2019/09/18/naemite-v-sofiia-cenite-ne-se-zavishavat-no-i-ne-namaliavat.423203", "text": "Есенните месеци, както всяка година, са най-силният период за пазара на наеми в цялата страна. Какъв е трендът на цените и доколко предлагането успява да задоволи търсенето?  се допита до някои от водещите експерти в бранша.\n\r\n\n\r\nТрадиционно в момента пазара на наемите е в най-силния си период, който е от началото на август до края на октомври. Това е напълно обяснимо, имайки предвид масовото пристигане както на студентите, така и на учениците в София. Като най-търсения имот под наем в момента е двустайното жилище около 55-65 кв.м, казва Цвети Станкова от ANTRE.\n\r\nЦените не се завишават в момента, но пък за сметка на това наемодателите са наясно със ситуацията, съответно не са склонни да коментират цената на имотите си, тъй като имотът им така или иначе ще бъде отдаден под наем в не много дълъг срок - на добрите имоти в момента се правят по 6-8 огледа на ден от потенциални наематели. Времето, за което се отдава в момента един двустаен апартамент на пазарна цена е около две седмици, като средната цена за двустаен апартамент в южните квартали например, като най-предпочитан район, е около 750лв.\n                    \n                    \n                \n                \n                \n                \r\nОтносно това, дали пазара задоволява търсенето - със сигурност търсенето на качествени имоти не е задоволено на 100% - имоти има, но доколко предлаганите имоти отговарят на съотношението цена спрямо качеството е друг въпрос. В този ред на мисли, често идва момент, в който наемателят прави компромис в някое отношение от своето търсене, било то с локация, цена или качество (обзавеждане).\n\r\nТова пък може да бъде причина за по-ранното освобождаване на апартамента в период, в който има повече предлагане, отколкото търсене, с цел намиране на по-добър имот на по-ниска цена. Например компромисното наемане на имот  през септември често е съпроводено и с предсрочното му освобождаване през по-спокойните месеци като януари и февруари, когато е значително по-трудно за наемодателите да намерят наематели.\n\r\nЗатова ние съветваме всички наши наемодатели да подходят по-внимателно при определянето на цената и избирането на наематели. А пък съвета ни към наемателите ни е да са по-пресметливи и да започват търсенето на имот малко по-рано от предвиденото, както и разбира се да се доверяват само на доказани агенции и брокери.\n\r\n\n\r\nНаемният пазар във висок сегмент навлезе в напълно нов етап от своето развитие, настигайки най-високите световни стандарти при наемане на луксозни имоти.\n\r\nПричина за тази радикална промяна в големите градове на България е наличието на нови комплекси и сгради, които бяха завършени през последната година, заяви Михаела Донковска от Luximmo Finest Estates. Самите здания архитектурно и визуално покриват желанията на най-взискателните ни клиенти. Те вече искат да живеят в среда с ясен вътрешен регламент и високо ниво на сигурност. Не правят почти никога компромис с този критерии при своя избор.\n\r\nНаличието на паркомясто е абсолютно задължително и имоти без такова малко по малко излизат от категорията \"лукс\", освен ако не са в емблематични за града сгради. Днешните наемодатели разбират и потребността от използването на интериорни дизайнери при завършването и обзавеждането на своите имоти, и инвестират в това. Така на пазара се появяват имоти под наем, които са безупречни и провокират буквално мигновен интерес, които в рамките на седмици завършва със сделка. В нашето портфолио присъстват сгради, за които вече имаме създаден waiting list или списък с клиенти, които веднага при освобождаване на имот в тях, биха наели. Причината за това явление е, че наистина качествените и луксозни имоти остават лимитиран брой.\n\r\nМога спокойно да кажа, че има \"гореща\" новина от наемния пазар във висок сегмент и тя е в категоричната промяна в поведението на потребителите на този пазар.  Говорим вече за ново поколение наематели на луксозни имоти - наематели, които имат много конкретна представа за средата, която биха обитавали и за които \"лукс\" не е разтегливо понятие. За щастие и пазарът в големите градове е готов и зрял, за да ги посрещне и настани.\n\r\n", "date": "2019.09.18", "title": "Наемите в София – цените не се завишават, но и не намаляват "}
{"url": "https://www.dnes.bg/stranata/2019/09/18/helpbook-istoriia-myj-vliazyl-na-kraka-v-bolnica-izliazyl-v-kolichka.423140", "text": "През изминалия уикенд постъпиха множество сигнали в платформата на за различни нередности в страната. Един от тях се откроява с потресаваща безхаберност от страна на медицински лица в Русе. в лечението или липса на професионализъм - оставяме на вас да прецените.\r\nНашият потребител преди година се преместил да живее в красивия Русе с надеждата за по-спокоен живот, но неочаквано получил здравословни проблеми. След консултация с няколко лекари му е предложена операция и болнично лечение на ингвинална херния. Според думите му авторът на сигнала влязъл с два крака в лечебното заведение, а излязъл в инвалидна количка. Клиничната пътека, която била седем дни, била ползвана едва за двудневен престой, а пациентът е трябвало да заплати не малка сума за хирургично платно, което е трябвало да му се сложи. След изписването последвали нечовешки болки, отново обикаляне по доктори, вдигане на рамене и абсолютна безнадежност. Месеци по-късно пациентът се допитал до софийски лекари, които установили, че платното не е поставено по стандартите и изцяло е пречило на организма да функционира правилно. Всички подробности по случая може да прочетете в платформата на Helpbook.info.\n                    \n                    \n                \n                \n                \n                \r\nДруг наш потребител отправя оплакване към Столична община относно  където живее: \"Възмутен съм от разхвърлените стари автомобилни гуми в района ни. Някои от новодомците ги поставят с цел да си запазят паркомясто, даже се държат и арогантно, като че ли улицата е тяхна. Други са купили скоби и ги заключват и заминават по родните си места, а и без това паркоместа са малко. Означава ли това, че и аз мога да взема 2 стари гуми и да си запазя място, например пред входа на общината? Още един проблем - точно в средата на кръстовището шахтата на “VIVACOM” е счупена и все още е късмет, че някой не счупил крак? Моля да вземете мерки. Благодаря!“\n\r\nВ сигналите е засегната и темата за Авторът на писмото, изпратено до нас, описва как в късните съботни часове е посетил известно заведение в Кюстендил. Изненадата му е била крайно неприятна, тъй като посетителите масово и необезпокоявано пушели в закритото помещение, а вентилационната ситема изобщо не била включена.\r\nЗавършваме днешния обзор със сигнал за : \"От платното за движение до оградата има около 50 см. Това е недопустимо! В момента пешеходците вървят по пътя и е въпрос на време да се случи ПТП. Допълнително камионите, които влизат във въпросното оградено място, много често спират пред входа, направо на платното за движение, и така пречат на движението и създават задръствания“, допълва нашият потребител.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.09.18", "title": "Helpbook история: Мъж влязъл на крака в болница, излязъл в количка"}
{"url": "https://www.dnes.bg/world/2019/09/18/turisticheski-korab-se-obyrna-shest-dushi-zaginaha.423230", "text": "Шест души загинаха след като туристически кораб се преобърна при буря, по време на екскурзия до островче край бреговете на сенегалската столица Дакар, съобщи Асошиейтед прес, позовавайки се на местно радио. Всички жертви са сенегалци.\r\n\r\nТрийсет и пет души били спасени, включително 24 сенегалци, шестима французи, двама германци, двама шведи и един гражданин на Гвинея Бисау.\r\n\r\nНеобитаемият остров Мадлен е популярен сред туристите, които го посещават всеки ден, за да видят редки птици и да си правят пикник, отбелязва агенцията. \r\n\r\n(БТА)", "date": "2019.09.18", "title": "Туристически кораб се обърна, шест души загинаха"}
{"url": "https://www.dnes.bg/notifikacii/2019/09/18/dvamata-gromili-v-bar-beso-se-predadoha.423229", "text": "Двама от хулиганите, които участваха в погрома в столичния бар \"Бесо\", се предадоха на полицията, съобщава Нова тв. \r\n\r\nВеско Стоянов и Петър Паунов бяха обявени за издирване след инцидента, те са обвинени в хулиганство.\n\n\n\nСлучаят бе преди повече от месец. На 12 август група мъже нахлуха в следобедните часове в бара на бул. \"Тодор Каблешков\" и започнаха да унищожават имуществото на заведението. Те дори не се криеха по време на акцията.\r\n\r\nПричина за дръзкото хулиганство е спор за пари между собственика на заведението и неговия съдружник.\r\n\r\nСобственикът на заведението пусна запис от нападението в социалните мрежи, след което МВР се самосезира.\r\n\r\nЗадържан беше съдружникът на Лазаров – Красен Кръстев и част от групата, атакувала заведението.", "date": "2019.09.18", "title": "Двамата, громили в бар \"Бесо\", се предадоха"}
{"url": "https://www.dnes.bg/zvezdi/2019/09/18/milin-be-izgonen-ot-fermata-sled-kato-shamarosa-beti.423231", "text": "Иван Милин, който удари шамар на Елизабет във \"Фермата\", се сбогува с шоуто. Поведението му предизвика вълна от негодувание в социалните мрежи, като всички заклеймиха насилието към жена във всякаква форма.\n\r\nСлед инцидента своето решение взеха и продуцентите.\n\n\n\"Има една много дебела червена разделителна линия - тя се нарича агресия, физическа агресия, и особено физическа агресия към жена. И в най-старомодния, консервативен, и в най-модерния либерален свят, според мен тази граница никога не бива да бъде преминавана. Това е позицията на цялата продукция\", заяви Андрей.\n\r\nМнозина обаче останаха учудени от репликата на Бети, че \"може би си е заслужавала шамара\". \n                    \n                    \n                \n                \n                \n                \r\nСред зрителите на шоуто също протече сериозна дискусия, в която Милин отнесе справедливия гняв. Но имаше и такива, които се усъмниха, че сюжетът е понагласен за малко повече популярност на риалитито или най-малко продуцентите не мерят с еднакъв аршин.\n\r\nПрипомни се и миналият сезон, когато не са били взети никакви мерки срещу вербалната агресия на Роман към Росица.", "date": "2019.09.18", "title": "Милин бе изгонен от \"Фермата\", след като шамароса Бети"}
{"url": "https://www.dnes.bg/world/2019/09/18/netaniahu-iska-da-systavia-silno-cionistko-pravitelstvo.423232", "text": "Израелският премиер Бенямин Нетаняху заяви днес, че ще изчака окончателните резултати от вчерашните парламентарни избори и ще започне преговори за съставяне на \"силно ционистко правителство\", съобщиха Ройтерс и Франс прес.\n\r\nНетаняху не обяви победа, нито призна поражение, в реч пред привърженици на неговата дясна партия Ликуд след изборите, които не излъчиха ясен победител.\n\r\n\"В следващите няколко дни, ние ще започнем преговори за съставяне на силно ционистко правителство\", заяви Нетаняху, изключвайки участието на \"арабските антиционистки партии\" от тези преговори.\n\r\n\"Ние ще водим преговори с възможно най-голям брой партньори, за да избегнем съставянето на опасно антиционистко правителство, няма да има и не може да има правителство, което се опира на антиционистките арабски партии, които отричат самото съществуване на Израел като еврейска и демократична държава\", добави премиерът, цитиран от Франс прес.\n                    \n                    \n                \n                \n                \n                \r\nНетаняху изтъкна, че Израел е изправен пред \"огромни предизвикателства\", предаде БТА.\n\r\n\"Ние постоянно противостоим и действаме срещу Иран без страх, скоро президентът на САЩ Доналд Тръмп ще представи своя план /за уреждане на конфликта в Близкия изток/, който ще определи бъдещето на Израел и ние трябва да гарантираме, че нашите постижения ще бъдат запазени\", добави Нетаняху.\n\r\nСпоред последните екзитполове Ликуд получава между 30 и 32 места в 120-членния парламент, а \"Синьо и бяло\" - 32 места. Заедно с местата на стратегическите си или потенциални съюзници, двете партии биха получили около 55 или 56 места при необходими 61 за постигане на мнозинство, отбелязва АФП. \n\r\nВ тези изчисления израелските арабски партии са включвани в блока на Ганц, който вече заяви, че иска да води преговори с всички политически сили за съставяне на правителство.\n\r\nПартията \"Нашият дом Израел\" на Авигдор Либерман, за която се прогнозират 8 или 9 места, може да наклони везните в евентуални преговори. Снощи Либерман призова за правителство на националното единство, но без участието на ултраортодоксалните еврейски партии. \n\r\nЛидерът на израелската центристка партия \"Синьо и бяло\" Бени Ганц, главен съперник на премиера Бенямин Нетаняху, заяви, че ще работи за съставяне на правителство на националното единство и похвали успеха на партията си на състоялите се вчера парламентарни избори.\n\r\n\"Ще изчакаме окончателните резултати, но както стоят нещата, ние изпълнихме нашата мисия\", заяви бившият генерал пред привърженици в Тел Авив. Ганц добави, че Нетаняху \"не е успял в мисията си\" да спечели пети мандат. Лидерът на \"Синьо и бяло\" каза също, че вече е започнал преговори с потенциални съюзници, но не спомена партията Ликуд на Нетаняху. \"Готов съм да разговарям с всеки\", увери Бени Ганц, чиято партия според екзитполове леко изпреварва Ликуд.\n\r\nНито една от двете партии заедно с традиционните им съюзници няма да успее, според прогнозните резултати, да получи необходимите 61 места в 120-членния парламент, необходими за съставяне на стабилно правителство. При тази ситуация сформирането на следващия кабинет може да зависи от националистическата партия \"Нашият дом Израел\" на Авигдор Либерман, която може да получи между 8 и 10 места в парламента. По-рано вчера Либерман призова за съставяне на широко либерално правителство на националното единство с участието на неговата партия, Ликуд и \"Синьо и бяло\".", "date": "2019.09.18", "title": "Нетаняху иска да съставя \"силно ционистко правителство\""}
{"url": "https://www.dnes.bg/izlojbi/2019/09/18/noshtta-v-plovdiv-sybra-nad-70-000-dushi.423176", "text": "Над 70 000 души посетиха 14-тото издание на Нощ/Пловдив 2019, което се проведе в петък и през уикенда. Под мотото \"Общо място\" фестивалът обедини различни традиционни и алтернативни пространства в града, свързвайки артистичния дух на Капана с традициите на Стария град. Общността, връзката с другите, практиките, които свързват хората, свободата на избор и други значими теми бяха разгледани през погледа на съвременния артист в три необикновени септемврийски вечери. \n\r\nБогатата програма преведе посетителите през ключови места за Пловдив като Римския стадион, Драматичния и Античния театър, и показа скритите кътчета на Стария град - Източната порта, Данчовата къща, къща Стамболян. Сред различните пърформанси, изложби и ателиета се открои магическият ритуал A.S.T.R.A.L.O.R.A.C.L.E.S., който превърна първата вечер в специално преживяване за неговите зрители на Римския стадион.\r\n                    \n                    \n                \n                \n                \n                В късните часове на Нощта мащабният аудио-визуален проект Ground Control преобрази Античния театър със силно въздействащи на сетивата мултимедия и музика. \"Фестивалът ни предложи възможността да създадем уникален аудио-визуален пърформанс на сцената на Античен театър. Благодарни сме за топлото посрещане на пловдивската публика е се надяваме да се върнем скоро за нови проекти\", споделя френският експериментален музикант Axel Rigaud, който създаде специално за Нощта проекта в сътрудничество с  Петко Танчев.\r\nСред акцентите на събитието присъства изложбата “Open Art Files: Записки и бележки под линия” с куратор Вера Млечевска, която обединява в разговор над 50 български автора от три десетилетия. Изложбата може да бъде посетена в галерия “Капана” до 30 септември.  \n\r\nТази година в събитието взимат сериозно участие и корпоративни партньори, които подкрепят представянето на съвременно изкуство в града. \"Нощта 2019 беше премиера за мен в Пловдив. Живата сцена на града е вдъхновяваща, а разнообразието от инициативи завладяващо. С нашата изложба на Франц Кафер / Лазар Литаков / Мартина Вачева в SKLAD колекцията evn се почувства не само в добри ръце, но и част от града и неговите живи жители“, допълва Хайке Майер-Рипер, куратор в evn collection.", "date": "2019.09.18", "title": "Нощта в Пловдив събра над 70 000 души"}
{"url": "https://www.dnes.bg/snimka-na-denia/2019/09/18/slynce-no-i-zahlajdane-ot-dnes-vecherta-moje-i-da-prevali.423233", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес ни очаква слънчев ден, но от север-северозапад облачността ще започне да се увеличава и привечер, на отделни места, главно в планините ще превали. \n\r\nЩе духа до умерен северозападен вятър, който в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще бъдат между 29° и 34°, по-ниски в северозападните райони - между 24° и 29°, в София около 27°, сочи прогнозата на Националния институт по метеорология и хидрология. \n\r\nНад Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28° и 31°. Температурата на водата е 23-24°. \n                \n                \n                \r\nВ планините ще бъде предимно слънчево, след обяд с увеличение на облачността и привечер на места в Стара планина ще превали. Ще духа умерен, по високите части до силен западен вятър. Максималната температура на височина 1200 метра ще бъде около 24°, на 2000 метра – около 13°.", "date": "2019.09.18", "title": "Слънце, но и захлаждане от днес, вечерта може и да превали"}
{"url": "https://www.dnes.bg/world/2019/09/18/pojar-prinudi-samolet-na-eyr-chaina-da-kacne-avariino.423234", "text": "Пътнически самолет на китайската авиокомпания \"Еър Чайна\", излетял вчера от Вашингтон за Пекин, трябваше да се върне на международното летище \"Дълес\" в американската столица след възникване на пожар в един от двигателите, съобщи Асошиейтед прес.\r\n\r\nСамолетът \"Боинг 777\" излетял в 16.39 часа местно време и благополучно извършил аварийно кацане час и петнайсет минути по-късно. През цялото време пилотът бил в контакт с кулата за въздушен контрол.\r\n\r\nНе се съобщава за пострадали на борда.", "date": "2019.09.18", "title": "Пожар принуди самолет на \"Еър Чайна\" да кацне аварийно"}
{"url": "https://www.dnes.bg/sofia/2019/09/18/blizki-na-ubiti-se-sybirat-na-protest-pred-parlamenta.423235", "text": "Близки на жестоко убити излизат на протест пред парламента.  зa тeжки прecтъплeния, съобщи .\r\nТе имат 11 иcкaния. Едно от тях е премахване на съдебното следствие, което в определени случаи \r\nПротестът е насрочен за 8:00 часа пред сградата на Народното събрание.", "date": "2019.09.18", "title": "Близки на убити се събират на протест пред парламента"}
{"url": "https://www.dnes.bg/stranata/2019/09/18/nujdaeshti-se-ot-belodrobna-transplantaciia-na-bezsrochen-protest.423240", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пациенти и близки на пациенти, нуждаещи се от белодробна трансплантация, започват от днес безсрочен протест с искане за оставката на здравния министър Кирил Ананиев. Сред демонстрантите са още лекари и адвокати.\r\nБелодробни трансплантации не се извършват у нас, а в момента страната ни няма и договори с чуждестранни клиники за това.\n\n\r\nЕдинственият договор с клиника в Австрия, където преди това се приемаха българи, бе подновен в началото на годината, но там бе извършена само една трансплантация. \n\r\nСлед това клиниката спря да приема чужденци. Министерството на здравеопазването обещава белодробни трансплантации да могат да се извършват в България през 2021 г.\n                    \n                    \n                \n                \n                \n                \r\nПо последни данни на агенция \"Медицински надзор\" 18 души чакат за белодробна трансплантация у нас. \n\r\nТова е пореден протест на пациенти и техните близки за безнадеждното положение с трансплантациите. Няколко нуждаещи се не дочакаха операция и починаха.\n\r\n\"Искаме оставка на министър Кирил Ананиев, защото се наблюдава една тенденция към това да не се работи и да не се намери решение на проблема. Договорът, който имахме с Университетска болница Виена, изтече в края на май 2017 г. През цялата 2017 г.тогавашният директор на изпълнителна агенция за трансплантации д-р Марияна Симеонова алармираше, че ще има такъв проблем - невъзможност за трансплантации на българи с бял дроб. Напомнихме с редица протести на Здравното министерство в началото на 2018 г., че този проблем е назрял и са започнали да умират българи от липса на белодробна трансплантация. От тогава насам минаха година и половина и има едва една трансплантация на българка, която ние определяме като \"медицинско чудо\" със случайностен характер, тъй като преди и след трансплантацията българите нямат шанс да се лекуват в чужда здравна система. А това води до тяхната смърт, понеже в България не се правят такива трансплантации.\", заяви Тодор Мангъров в \"България сутрин\".\r\nСпоред мъж, който вече му е направена белодробна трансплантация през 2016 г. обясни, че в момента българите са обречени. \"Нямат никакъв шанс. На мен ми костваше около година бюрокрация. Борих се за живота си. Последните шест месеца бях само на легло, а в министерството постоянно бавеха документи - кой бил в отпуск, кой нещо друго. Никаква организация нямаше.\", разказа той.\n\r\nПред протестиращите обявиха, че държавата трябва да подкрепи донорството, да намери клиника, където да се правят трансплантации на българи и да сключи договор с нея.\n\r\nТе допълниха още, че на пациентите, борещи се за живота си, се налага сами да правят кампании за набиране на средства и да търсят решение  в чужбина.\r\nХората искат да бъде сключен договор и нуждаещите се да бъдат обгрижени. Дори да започнат да се обучават екипи пак трябва време, обясниха още насъбралите се. Пациентите и близките им предлагали на министерството да предвижат нещата с различни решения, но от там само дават обещания, които не изпълняват. Изпращали екип за обучение, но те били само за три дни, което било по-скоро запознаване, а не обучение, обясняват още демонстрантите.\n\r\n\"Ще протестираме колкото е необходимо, защото това са системно нерешавани проблеми с десетилетия\", категорични бяха те.", "date": "2019.09.18", "title": "Нуждаещи се от белодробна трансплантация - на безсрочен протест"}
{"url": "https://www.dnes.bg/stranata/2019/09/18/pojar-izpepeli-chetiri-kyshti-krai-s-bistrica.423237", "text": "Четири къщи и три селскостопански навеса изгоряха при пожар в благоевградското село Бистрица, съобщава . Къщите не са обитавани постоянно, няма пострадали хора.\r\n\r\nВ гасенето на огъня, който избухна вчера следобед, се включи и високо проходима техника и доброволци от селото. \r\n\r\nПожарът, който обхвана около 40 декара основно треви и храсти, беше локализиран и спрян преди да навлезе в гората.\r\n\r\nЕкипи на пожарната дежуриха на място и през нощта.", "date": "2019.09.18", "title": "Пожар изпепели четири къщи край с. Бистрица"}
{"url": "https://www.dnes.bg/index/2019/09/18/receptata-dnes-nemski-maslen-sladkish-sys-slivi.423118", "text": ":\r\n½ чаша захар\r\n2 супени лъжици масло\r\n2 яйца, разбити\r\n1 чаша брашно\r\n1 чаена лъжица бакпулвер\r\n¼ чаена лъжица сол\r\n1 чаена лъжица ванилия\r\n10 едри сини сливи, разполовени\r\nЗа топинга:\r\n1 чаша захар\r\n½ чаша брашно\r\n3 супени лъжици разтопено масло\r\n½ чаена лъжица канела\r\n \r\n:\r\n \r\nЗагрейте фурната на 180 градуса. Намазнете и посипете с брашно правоъгълна форма за печене.\r\n \r\nРазбийте ½ чаша захар с 2 супени лъжици масло с миксер до получаване на гладка смес. Добавете яйцата, разбийте. След това пресейте брашното, солта, бакпулвера. Добавете ги към останалата смес и разбъркайте с миксера. Добавете ванилията, разбъркайте. Излейте тестото в подготвената тава. Подредете сливите отгоре с кожата обърната надолу към тестото.\r\n \r\nСмесете 1 чаша захар, ½ чаша брашно, 3 супени лъжици масло и канела в отделна купа. Миксирайте, докато се получи хомогенна смес. С помощта на лъжица залейте сливите с топинга. Печете в предварително загрятата фурна за около 35-40 минути.\r\n\r\n\r\n ", "date": "2019.09.18", "title": "Рецептата Dnes: Немски маслен сладкиш със сливи "}
{"url": "https://www.dnes.bg/stranata/2019/09/18/semeistvoto-v-chiiato-kyshta-se-vriaza-tir-ostana-bez-dom.423238", "text": "Семейството от врачанското село Борован, в чиято къща се вряза цистерна, остава без дом.\r\nСлед направен оглед , защото са разрушени основни носещи стени. Хората все още са в шок и не знаят как ще се справят с проблема.\n\n\r\n„Инцидентът стана към 07:30 ч. Чухме страшен удар. Аз спях на долния етаж и изведнъж купчина камъни се стовариха върху мен. Едва се измъкнах. Уплашихме се като разбрахме, че става въпрос за цистерна”, разказа една от потърпевшите пред Нова.\r\n, който е вървял по тротоара. Цистерната е превозвала перилни препарати.\r\n„Разговарях с директора на пожарна безопасност. Очакваме до края на деня да бъде предоставен временен фургон, в който семейството да се настани. Ще внеса и предложение семейството да получи еднократна помощ”, заяви кметът на Община Борован Десислава Тодорова.", "date": "2019.09.18", "title": "Семейството, в чиято къща се вряза ТИР - остана без дом"}
{"url": "https://www.dnes.bg/knigi/2019/09/18/kouchove-i-vegani-na-pricel-v-prosto-spas-2-bez-filtyr.423172", "text": "Коучове, вегани, хипстъри, управници,  познати политически решения и други и, разбира се, блестящата с  интелектуалната си недостатъчност дъщеря на Спас –  Гергана. Всички те намират място във второто хартиено издание на \"Просто Спас 2. Без филтър\" , посветено на любимия заек на нацията.\r\nКнигата на Стен Дамянов е още по-забавно издание, което впечатлява с неподправения хумор, тънка ирония и добре изградени (познати) персонажи.\r\nБелият заек мрази лъжите. Но всички около него обичат да го лъжат и това го вбесява неистово. Само че сега опасен вирус наближава града.\r\nВирус, който принуждава хората да казват истината. Какво може да е по-ужасяващо… А точно по това време предприемчивият домоуправител Пешо е стоварил до жилищните блокове огромна купчина боклук.\r\n                    \n                    \n                \n                \n                \n                Готов на всичко, за да успокои вбесените си съседи, той привлича на своя страна доверчивия кум на Спас – Страхил. Работата е почти уредена, когато тяхната част от града се оказва заразена и надлежно изолирана с висока стена.\r\nA правилата вече са различни. Жертвите на вируса взимат мерки, за да опазят тайните си. Но Спас има намерение да се възползва от ситуацията докрай и да накара всички да признаят… ами… всичко.\r\n ", "date": "2019.09.18", "title": "Коучове и вегани – на прицел в \"Просто Спас 2. Без филтър\""}
{"url": "https://www.dnes.bg/notifikacii/2019/09/18/napadatelite-ot-beso-na-svoboda-sreshtu-2000-leva.423239", "text": "Нападателите в столичния бар \"Бесо\" бяха пуснати под парична гаранция. \r\n\r\nВеско Стоянов и Петър Паунов са освободени срещу 2000 лева гаранция, съобщи директорът на СДВР старши комисар Георги Хаджиев.\n\r\n\r\nДвамата бяха привлечени към наказателна отговорност вчера. \r\n\r\n\"След като са се явили в полицията, те са се възползвали от правото си да не дават обяснения пред разследващите органи. Предполагам, че върху тях може би е имало някакъв психологически натиск”, каза Хаджиев пред Нова тв.\r\n\r\nШефът на СДВР обясни, че са изготвени множество експертизи по случая, има направени разпознавания и събрани свидетелски показания.\r\n\r\nИздирват се още двама участници в инцидента. \r\n\r\n\"Уверен съм, че и те ще бъдат установени и ще бъдат привлечени към наказателна отговорност”, заяви старши комисар Хаджиев. Той добави, че още не може да се посочи поръчителят на погрома.", "date": "2019.09.18", "title": "Нападателите от \"Бесо\" на свобода срещу 2000 лева "}
{"url": "https://www.dnes.bg/stranata/2019/09/18/pojar-zastrashava-uchilishte-i-detska-gradina-v-asenovgrad.423241", "text": "Пожар пламна в близост до училище и детска градина в Асеновград снощи. Няма пострадали хора, но заради вятъра пламъците се разпространиха бързо и затова е трудно овладяването на пожара. \r\n\r\nОгънят е обхванал гористата местност в горния край на така наречения \"Пенсионерски парк\" над училище \"Свети Свети Кирил и Методий\" в града, предаде . \r\n\r\nНа мястото на инцидента бяха екипи с два противопожарни автомобила от Асеновград и един от Пловдив, както и полицейски служители. В гасенето се включиха и доброволци.  \r\n\r\nПроведе се акция по обграждане на пожара с хора, които чрез изкопи се опитаха да ограничат пламъците. Мястото е трудно достъпно. \r\n\r\nПожарът не е достигнал до сгради и съоръжения, и на този етап все още няма опасност да достигне намиращото се в близост училище.", "date": "2019.09.18", "title": "Пожар застрашава училище и детска градина в Асеновград"}
{"url": "https://www.dnes.bg/cars/2019/09/18/kostenurkata-e-v-minaloto-nared-sa-e-kolite-novata-ikona-na-vw.423031", "text": "\r\nВ ожесточена битка за пазарните ниши Volkswagen залага на новата си \"костенурка\". \n\r\nId.3 струва под 30 000 евро и минава 500 км с един заряд на батерията. \n\r\nТова не е гаранция, че той ще се продава, както вече се увериха редица производители на автомобили. Във Volkswagen обаче очакват добри печалби. \n\r\n\"До 2028 г. върху тази платформа ще бъдат произведени 15 000 коли. Когато говорим за такъв производствен обем не можем да си позволим загуби\", заяви Ралф Брандщетер, главен оперативен директор на компанията пред . \n                    \n                    \n                \n                \n                \n                \r\nКонцернът си слага цел да бъде енергийно неутрална до 2050 г. \n\r\nId.3 е първата стъпка по пътя на VW към екологично бъдеще. Дали обаче и потребителите ще сметнат така?\r\n   ", "date": "2019.09.18", "title": "\"Костенурката\" е в миналото, наред са е-колите: Новата икона на VW "}
{"url": "https://www.dnes.bg/sofia/2019/09/18/rabotodateli-ot-es-tyrsiha-kadri-na-trudova-borsa-v-sofiia.423242", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъв вторникAгенцията по заетостта организира международна трудова борса в София. На повече от 30 щанда работодатели от държавите от Европейския съюз презентираха свободни работни места, както и условията за работа в своите държави.\r\nПредставени бяха и  по време на работа.\r\nРегистрацията за участие ставаше и чрез онлайн платформа. Това е нова възможност за търсещи работа лица и работодатели от цяла Европа да се свързват и комуникират напълно безплатно, без да е необходимо присъствието им на място. Те имаха възможност да проучат и подберат най-подходящата за тях позиция и да кандидатстват за нея.\r\n                    \n                    \n                \n                \n                \n                Двустранна чат системата с възможност за аудио и видеовръзка позволяваше  от цяла Европа в деня на борсата.\r\n\"Форумът дава възможност на различни работодатели от 9 страни членки на ЕС да преложат работни места. Виждаме предложения за близо 1300 работни места\", заяви зам.-министърът на труда и социалната политика Зорница Русинова пред .", "date": "2019.09.18", "title": "Работодатели от ЕС търсиха кадри на трудова борса в София"}
{"url": "https://www.dnes.bg/mestni-izbori-19/2019/09/18/manolova-pravila-sym-greshki-kostinbrodskata-afera-ne-e-ot-tiah.423243", "text": "За предстоящите избори за столичен кмет ще имам много конкретна програма, която в момента се пише, заяви кандидатът за кмет на столицата Мая Манолова. \n\r\nТя заяви, че ще има 5-6 листи, създадени от различните партии, които ще подкрепят кметската й кандидатура.\n\r\nМанолова уточни, че нейната кауза е  смяна на модела на управление на София.\n\n\n\n\r\n\"За мен е важна и ценна подкрепата и на партиите от ляво и на тези от дясно. Важна ми е и подкрепата на неправителствените организации и инициативните комитети от всички столични квартали. Важна ми е подкрепата на всеки столичанин, независимо от неговите партийни пристрастия. За мен е ценна тази подкрепа, защото каузата ми е за тези избори е смяна на модела на управление на София”, посочи тя.\n                    \n                    \n                \n                \n                \n                \r\nМанолова коментира и напрежението, което се създаде между нея и столичния кмет Йорданка Фандъкова по повод на почистващите фирми в София. „Когато една кампания от опонента ми е изпълнена с внушения, с компромати, с кал, с помия – това показва страх и липса на аргументи. Не започнах аз агресивно кампанията”, подчерта Манолова.\n\r\nКандидатът за столичен кмет сподели, че отчита като грешка поведението й по време на протестите срещу кабинета на Пламен Орешарски и подкрепата й за кандидатурата на Делян Пеевски.\n\r\n\"Моето поведение по време на протестите срещу кабинета на Орешарски не е нещо, с което се гордея. Нека да е ясно, за да не остане недомлъвка. Тогава смятах, че почтеното поведение е да излезеш пред парламента, пред протестиращите и да чуеш какво мислят и да им кажеш какво мислиш. Смятам, че от позицията на времето гледам на своето поведение по друг начин. Това е една от грешките в моята биография. Очитам и като грешка подкрепата за кандидатурата на Делян Пеевски за председател на ДАНС\", призна Манолова.  \n\r\n\"Правила съм много грешки\", добави тя. Манолова обаче беше категорична, че костинбродската афера не е сред тях. \n\r\n\"Това е опит да бъде предотвратена една възможност за манипулация на изборите. Аз имах сигнал и го подадох. Ако вие или някой гражданин имате информация, че манипулирам изборите, моля да информира прокуратурата. Единственото, което беше нередно е да се правят изявления в деня за размисъл. Аз такива изявления не съм правила\", добави тя.", "date": "2019.09.18", "title": "Манолова: Правила съм грешки, костинбродската афера не е от тях!"}
{"url": "https://www.dnes.bg/obshtestvo/2019/09/18/kryvodaritelite-u-nas-malko-edva-20-na-1-000-dushi.423244", "text": ", което е твърде недостатъчно, заяви председателят на БЧК Христо Григоров. Съгласно Световната здравна организация е необходимо броят им да е около 50. В Европа той е близо 35.\r\nКато причини за ниската активност у нас председателят на БЧК посочи демографска криза и застаряването на българското население.\r\n„Всяка година на пролет и есен, заедно със студентите, провеждаме доброволно кръводаряване под името „Капка по капка – живот“. Има и един фактор, който не може да бъде пренебрегнат. Отношението на корпоративния бизнес в последните години е засилено. Те са разбрали, че това е тяхна социална отговорност“, каза той пред Фокус.\r\n                    \n                    \n                \n                \n                \n                По думите му 80% от кръвта в Европа се събира на терен, чрез изнесени пунктове.\r\n даряване на кръв, за да насърчат подобни начинания.\r\nГригоров обясни, че отзивчивостта на народните представители е голяма и че повече от 1/3 от депутатите даряват кръв. Според него доброволното кръводаряването е част от възпитанието, което младите хора трябва да придобият.", "date": "2019.09.18", "title": "Кръводарителите у нас малко, едва 20 на 1 000 души"}
{"url": "https://www.dnes.bg/stranata/2019/09/18/piian-shofior-obyrna-kolata-si-v-dvor-zagina-25-godishen.423246", "text": "25-годишен мъж е загинал при катастрофа на пътя Монтана - село Ерден, съобщиха от МВР - Монтана.\r\nИнцидентът е станал на 17 септември в 04:52 часа. 27-годишен шофьор от София при извършване на ляв завой напуска пътното платно и навлиза в дворно място в частен имот.  от Монтана.\r\nДруга пътничка в колата, 22-годишна жена от Вълчедръм, е със средна телесна повреда -  фрактура на дясна ключица. Пострадалата е настанена за лечение в МБАЛ - Монтана без опасност за живота.\r\nПри извършена на място проба за алкохол на водача е установена на хиляда.", "date": "2019.09.18", "title": "Пиян шофьор обърна колата си в двор, загина 25-годишен"}
{"url": "https://www.dnes.bg/stranata/2019/09/18/ranenata-v-pirin-spasena-bez-helikopter-ne-e-mogyl-da-izleti.423248", "text": "Оказва се, че да се спаси пострадал човек в планината с хеликоптер, е почти невъзможно заради изключително сложната процедура по организиране на полета.\r\nВъв вторник жена падна от връх Джангал в Пирин. При инцидента тя пострада много тежко. \n\r\nВъпреки опитите на институциите да организират акция по въздух обаче хеликоптерът не е излетял, защото . Наложило се е жената да се спасява с наземна акция, която продължила часове наред.\r\n„Не знаем как е паднала жената. Сигналът за инцидента пристигна при нас към 16.:00 ч. Започнахме спасителна операция. Пострадалата е била сама. Беше в тежко състояние, говореше трудно. ”, разказа доброволецът Благовест Обецанов пред Нова.\r\nПо думите на планинския спасител Атанас Уков, ако е имало хеликоптер, жената е можело да бъде спасена много по-рано.", "date": "2019.09.18", "title": "Ранената в Пирин спасена без хеликоптер, не е могъл да излети"}
{"url": "https://www.dnes.bg/obshtestvo/2019/09/18/pocherneni-rodnini-na-protest-iskame-strogi-nakazaniia.423249", "text": "\nНа мълчалив протест се събраха близки на жертви на тежки престъпления.\n\r\nТяхното искане е законотворците да приемат поправки в Наказателния кодекс, с които да отпадне съкратеното съдебно производство, с което присъдите на убийците се намаляват с 1/3.\n\n\r\nБабата на 7-годишната Криси от сливенското село Сотиря, която беше брутално изнасилена и убита от 21-годишния Мартин Трифонов, Милка Георгиева донесе пред парламента училищната раничка на своята внучка.\n\r\nВ нея обаче вместо учебниците за първи клас на детето, са прибрани 15 882 подписа в подкрепа на исканите промени.\n\r\nПодписката ще бъде предадена на депутатите.\n                    \n                    \n                \n                \n                \n                \r\n\"Искаме доживотните присъди да не бъдат намалявани, да няма споразумения при положение, че си е признал”, заяви Милка Георгиева.\n\r\nПродължава събирането на подписи, а подписката ще продължи, докато делото на убиеца на Криси влезе в съда, закани се тя.\n\r\nПодписката за отпадането на съкратеното съдебно производство започна веднага след фаталния за Криси ден.\r\nВ цялата страна бяха организирали пунктове за събиране на подписи за най-тежкото наказание.\n\r\nЗаради общественото недоволство депутатите от мнозинството и опозицията внесоха промени в НПК и НК, които ще бъдат обсъдени днес от правната комисия в Народното събрание.\n\r\nГЕРБ предлага автоматичното намаляване на присъдата при самопризнание с 1/3 да отпадне, а съдът да има право да преценява според конкретния случай - дали да намали наказанието, кога и с колко. Става дума за тежките престъпления срещу личността при съкратеното съдебно следствие.\n\r\nОт БСП настояват съкратеното съдебно следствие да не се прилага при умишлени убийства и тежки телесни повреди.\n\r\n\n\r\n ", "date": "2019.09.18", "title": "Почернени роднини на протест: Искаме строги наказания!"}
{"url": "https://www.dnes.bg/health/2019/09/18/kak-tialoto-se-promenia-kogato-trenirame-s-tejesti.423204", "text": "Ако сте от любителите на кардиото, трябва да знаете, че вдигането на тежести и упражненията с гирички и собствено тегло не са за подценяване. Те имат своите положителни въздействия върху здравето и организма, заради които е добре да ги включите в рутината си. Това не означава да се откажете от кардиото, напротив. Но редуването на двата типа тренировки е съществено от здравословна гледна точка. Когато започнете да вдигате тежести, ще забележите някои промени в тялото си и то в положителна посока. Ето какви.\r\n\r\nСпоред данни на Американската фондация за борба с остеопорозата, упражненията дори с минимални тежести имат положителен ефект върху костната плътност. От значение е не само консумацията на храни, богати на калций, но и редовните тренировки с вдигане на тежести, укрепващи здравето на костната система.\r\n                    \n                    \n                \n                \n                \n                \r\nС вдигане на тежести няма да увеличите обиколката на която и да е част от тялото ви, освен ако това не е целта ви и не се насочите в тази посока, добавяйки повече тежест и наблягайки на определени мускулни групи с цел развиване на обема на мускула. Много жени се притесняват да не направят огромни бедра или бицепси, които да повлияят на женственото им излъчване. Това може да стане доста трудно, особено заради природно по-ниските нива на тестостерон в женското тяло.\r\n", "date": "2019.09.18", "title": "Как тялото се променя, когато тренираме с тежести"}
{"url": "https://www.dnes.bg/stranata/2019/09/18/48-godishen-prebi-syselianin-v-selo-banica.423247", "text": "48-годишен мъж е задържан за побой във врачанското село Баница. Това съобщиха от полицията във Враца.\n\n \r\n\r\nСигналът е подаден от потърпешия на 17 септември в полицейския участък на град Враца. Той е заявил, че няколко дни по-рано към 19.00 часа познато за него лице му е нанесъл побой, вследствие на което е изпаднал в безсъзнание.\r\n\r\nПо случая полицията във Враца е образувала досъдебно производство. От проведените издирвателни мероприятия и процесуално-следствени действия е установено, че извършител на деянието е мъж на 48 г. от село Баница. Той е разпитан и задържан за срок до 24 часа.\r\n\r\nМотивите за побоя не са изяснени. ", "date": "2019.09.18", "title": "48-годишен преби съселянин в село Баница "}
{"url": "https://www.dnes.bg/sofia/2019/09/18/stolichni-raioni-ostavat-bez-voda-utre.423254", "text": "\"Софийска вода” временно ще прекъсне водоснабдяването в някои части на столицата утре, 19 септември, съобщиха от дружеството.\r\nВъв връзка с изграждане на сградно водопроводно отклонение на ул. \"Иларион Драгостинов“, кв. \"Подуяне\", се налага спиране на водоподаването от 10:30 до 16:30 часа на клиентите на \"Софийска вода”, живеещи на ул. \"Иларион Драгостинов“ - от ул. \"Калиманци“ до ул. \"Каймакчалан“, ул. \"Каймакчалан“ - от ул. \"Иларион Драгостинов“ до ул. \"Стоил войвода“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Каймакчалан“ и ъгъла с ул. \"Иларион Драгостинов“.\r\n                    \n                    \n                \n                \n                \n                Във връзка с изпълнение на инвестиционен проект за реконструкция на уличен водопровод на ул. \"Роза“ с. Бистрица, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на:\r\nул. \"Детелина“, ул. \"Роза“, ул. \"Сълзица“ от №6 до №12. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Янчовска река“ и ъгъла с ул. \"Детелина“. След възстановяване на водоснабдяването е възможно временно повишаване  мътността на водата.\r\nВъв връзка с подмяна на сградно водопроводно отклонение на бул. \"Цариградско шосе“ кв. 7-ми 11 километър се налага спиране на водоподаването от 09:00 до 21:00 часа на клиентите на \"Софийска вода”, живеещи в района на:\r\nкв. 7-ми 11-ти километър, бул. \"Цариградско шосе“ - от  № 119 до № 139, ул. \"Проф.Константин Костенечки“, ул. \"Константин Илиев“, ул. \"Магнаурска школа“, ул. \"Изворът на Белоногата“, Бензиностанция ОМВ на бул.“Цариградско шосе“  № 123А  и  \"Университет по библиотекознание и информационни технологии“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Магнаурска школа“ пред хотел АТМ.\r\nВъв връзка с монтаж на спирателни кранове на ул. \"Козлодуй“ кв. \"Банишора“ се налага спиране на водоподаването от 09:00 до 19:00 часа на клиентите на \"Софийска вода”, живеещи на ул. \"Опълченска\", ул. \"Козлодуй\", ул. \"Свищов\", бул. \"Сливница\" от ул. \"Калофер\" до ул. \"Опълченска\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Враня“ и ъгъла с ул. \"Свищов“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\n ", "date": "2019.09.18", "title": "Столични райони остават без вода утре"}
{"url": "https://www.dnes.bg/world/2019/09/18/sled-izborite-v-izrael-bydeshteto-na-netaniahu-pod-vypros.423255", "text": "Вчерашните избори в Израел бяха труден момент за премиера Бенямин Нетаняху - екзитполовете не предсказват никакво мнозинство нито за неговата партия \"Ликуд\", нито за дясната коалиция, която сформира, пише френският в. \"Монд\".\n\r\nКакто дясната коалиция на \"Ликуд\", така и основният й съперник \"Синьо и бяло\" на Бени Ганц, очакват да получат по около 32 места. След отчитането на местата, получени от основните или потенциалните им съюзници, двете партии могат да получат подкрепата на 55-56 депутати от общо 120. Ганц обеща, че ще работи за сформирането на широко правителство на националното единство, което да изразява волята на народа. Нетаняху от своя страна ще се стреми към силна ционистка коалиция.\n                    \n                    \n                \n                \n                \n                \r\nОчаква се засега необвързаната партия \"Нашият дом Израел\" на Авигдор Либерман, някогашен съюзник на Нетаняху, да получи 8-9 места в Кнесета. Лидерът на националистическата светска формация вече призова за \"правителство на националното единство\", но без ултраортодоксалните еврейски партии. Това положение напомня за парламентарните избори през април, след които Нетаняху не успя да сформира правителство, отбелязва в. \"Монд\".\n\r\nЕкзитполовете са се оказвали ненадеждни в миналото, подчертава британският в. \"Гардиън\". Както Ганц, така и Нетаняху вероятно ще имат нужда от подкрепата на малки партии - което означава, че малки разлики в официалните резултати може да имат значително влияние върху състава на следващото израелско правителство.\n\r\nВ опит да спечелят подкрепата на израелците с десни убеждения и заселниците, и двамата лидери се опитаха да използват обещанието, че Израел ще разшири границите си в палестинската територия. Миналата седмица Нетаняху обеща да анексира до една трета от окупирания Западен бряг. Ганц бързо обвини политическия си опонент, че му е откраднал идеята.\n\r\nТази година арабските партии в Израел се явиха с обща листа в опит да получат повече влияние. Както и при предишни избори, Нетаняху засили антиарабските си изказвания в опит да привлече крайната десница, а партията му \"Ликуд\" инсталира камери пред изборните секции в арабските райони - нещо, което мнозина разглеждат като опит за сплашване на арабските гласоподаватели. Това обаче може да е имало обратен ефект, казва Адед Абу Шахед, общински съветник от арабски произход в Яфа. \"Изказванията на Нетаняху дадоха на арабите усещане за значимост - че техните гласове имат значение\", подчертава той.\n\r\nАрабските гласоподаватели изглежда наистина са гласували масово, отбелязва в. \"Ню Йорк таймс\". Според израелски медии, избирателната им активност е надхвърлила 60 на сто, в сравнение с 49 на сто на изборите през април. \"Нетаняху откри, че подстрекателството има висока цена\", заяви Айман Одех, лидер на общата листа на арабските партии.\n\r\nНеясният резултат от изборите сам по себе си е унизителен удар за 69-годишният Нетаняху, запазил премиерския пост за рекордно дълъг срок. Освен това резултатът поставя бъдещето му в сериозна опасност: като премиер, той би могъл да запази поста си, дори ако му бъде повдигнато обвинение. Би могъл и да накара съюзниците си да му дадат имунитет. Като министър или депутат обаче би му се наложило да подаде оставка.", "date": "2019.09.18", "title": "След изборите в Израел: Бъдещето на Нетаняху под въпрос"}
{"url": "https://www.dnes.bg/notifikacii/2019/09/18/otkriha-tialoto-na-belgiec-padnal-ot-iahta-vyv-varna.423257", "text": "Открито е тялото на 22-годишния белгиец, който падна от яхта в района на Морска гара – Варна. Това каза за \"Фокус\" Ивана Милева, говорител на полицията в града.\r\nПо тялото няма следи от насилствена смърт.\r\nСигналът е бил подаден на 16 септември от приятели на изчезналият мъж.\r\nКомпанията е била на яхта, която се е намирала в района на Морската гара.\r\n ", "date": "2019.09.18", "title": "Откриха тялото на белгиец, паднал от яхта във Варна"}
{"url": "https://www.dnes.bg/notifikacii/2019/09/18/shte-poskypnat-li-shokovo-gorivata-u-nas.423251", "text": "                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКризата в Иран и нанесените удари срещу два комплекса за преработване на нефт в Саудитска Арабия ще се отразят на глобалния пазар на горива, категорични са специалистите. \n\n\n\r\nВ края на миналата година България беше обвхваната от протести заради последното увеличение на цента на бензина и дизела за крайните потребители.\r\n\". Вчера министърът на енергетиката на Саудитска Арабия обяви, че голяма част от производството ще бъде възстановено, което веднага рефлектира върху пазара\", посочи Светослав Бенчев от Българската петролна и газова асоциация.\r\n                \n                \n                \"Говорим за страх в търговците на суров петрол, тъй като всички видяхме, че е много лесно да бъде ударена една рафинерия, която прави една от най-големите доставки на петрол. Ситуацията е извънредна и рискът на пазара е по-голям\", обясни той.\r\nБенчев обаче е на мнение, че .\r\n\"Би трябвало да се увеличат цените, тъй като няма откъде да се вземе този по-евтин петрол. Няма как да не се вдигне цената\", каза от своя страна председателят на Балканската черноморска петролна и газова асоциация Валентин Кънев.\r\nПо думите му няма как цените да се задържат, когато цената на суровината скача., но то няма да бъде с повече от няколко процента, посочи експертът.\r\n\"Има корелация. Когато има дъно в цената на петрола, дъното в цената на горивата също се появява с някакво закъснение\", отбеляза той пред .", "date": "2019.09.18", "title": "Ще поскъпнат ли шоково горивата у нас?"}
{"url": "https://www.dnes.bg/politika/2019/09/18/podpisahme-sys-sauditska-arabiia-shte-stroim-balkanski-potok.423292", "text": "България и Саудитска Арабия подписаха договор за изграждане на \"Балкански поток\" - тръбопроводът, който ще получава газ от \"Турски поток\". След решение на ВАС изпълнител остава консорциумът, ръководен от саудитската компания \"Аркад Инженеринг\".\n\r\nСтойността на договора е 1.102 млрд. евро. Срокът, за който трябва да бъде изпълнен, е 615 календарни дни от датата на сключването му. Изграждането на линейната инфраструктура ще позволи природен газ да бъде доставен през Сърбия, Унгария до газовия хъб в Австрия.\n\n\n\n\r\nЩе печелим от транзитни такси, газопроводът ще остане български и нашите съседи от Северна Македония, Сърбия, Унгария ще имат алтернативен газ. Оставаме на картата на газоразпределението, иначе просто изчезваме, коментира премиерът Бойко Борисов, който присъства на подписването в Гранитната зала на Министерския съвет.\n                    \n                    \n                \n                \n                \n                \r\nБорисов допълни, че иначе газовите потоци заобикалят страната ни \"след спирането заради корупция на \"Южен поток\" по време на предишното правителство\".\n\r\nСлед завършване на компресорните станции се очаква приходите на \"Булгартрансгаз\" за следващите 20 години да бъдат двойно увеличени.\r\nРаботата по газопровода \"Балкански поток\" започва от утре. В рамките на първите 250 дни трябва да бъде изградена около 308 км линейна инфраструктура. Шефът на \"Булгартрансгаз\" Любомир Кръстев уточни, че вече има сключени дългосрочни договори за резервиране на капацитети.\r\nКонцепцията за газов хъб \"Балкан\" предвижда в него да постъпват количества природен газ от различни източници, включително от Руската Федерация.\n\r\nПремиерът Бойко Борисов изтъкна, че за огромната инвестиция са допринесли и личните му отношения с престолонаследника и с Кралство Саудитска Арабия.\r\n90% от тръбите вече са у нас, финансирането е осигурено от страна на държавната компания на Саудитска Арабия, съобщи още той. Борисов се пошегува с арабските гости: \"Ако видим много зор с цената на бензина, ще ви караме по малко и бензин да пускате от него\".\n\r\n ", "date": "2019.09.18", "title": "Подписахме със Саудитска Арабия, ще строим \"Балкански поток\""}
{"url": "https://www.dnes.bg/temida/2019/09/18/sydyt-reshava-izliza-li-na-svoboda-marinela-arabadjieva.423291", "text": ". Заседанието беше закрито за медиите.\n\n\n\r\nСъдът прие искането на адвоката на Арабаджиева – Ина Лулчева, , съобщи Нова.\r\nМаринела и Ветко Арабаджиеви са с обвинения за участие в организирана престъпна група с цел данъчни престъпления и пране на пари. В продължение на месеци властите ги издирваха, а през март тази година ги задържаха в имение в Испания.", "date": "2019.09.18", "title": "Съдът решава излиза ли на свобода Маринела Арабаджиева "}
{"url": "https://www.dnes.bg/stranata/2019/09/18/jena-padna-ot-shestiia-etaj-lekari-se-boriat-za-jivota-i.423288", "text": "Жена падна от жилищен блок на ул. \"Васил Друмев\" в Шумен.\r\nСпоред очевидци,, е паднала от шестия етаж на блока тази сутрин, съобщи БТА.\r\nТя е откарана в МБАЛ - Шумен . В момента е в кома, медици се борят за живота й.", "date": "2019.09.18", "title": "Жена падна от шестия етаж, лекари се борят за живота й "}
{"url": "https://www.dnes.bg/temida/2019/09/18/sydyt-ostavi-marinela-arabadjieva-pod-domashen-arest.423303", "text": ". Причината за решението е влошеното ѝ здравословно състояние, предаде Нова.\n\n\r\nДнес съдът гледа мярката на Маринела Арабаджиева. По искане на адвоката на Арабаджиева – Ина Лулчева, заседанието беше закрито.\r\nМаринела Арабаджиева и съпругът са и пране на пари. Властите ги задържаха през март тази година след месеци издирване.", "date": "2019.09.18", "title": "Съдът остави Маринела Арабаджиева под домашен арест"}
{"url": "https://www.dnes.bg/science/2019/09/18/shotlandski-ucheni-nikoga-ne-vzimaite-reshenie-gladni.423264", "text": "Взимането на важно решение на празен стомах може да доведе до лош избор, твърдят шотландски учени, цитирани от ирландското издание на в. \"Индипендънт\".\n\n\r\n\n\r\nУчени от университета на Дънди установиха, че гладът значително променя начина, по който хората взимат решение, предизвиква припряност и те могат да изберат не толкова благоприятен вариант за тях.\n\r\nГладът променя предпочитанията за изгода в области, които въобще не са свързани с храна, като финанси или лични взаимоотношения.\n                    \n                    \n                \n                \n                \n                \r\nУчените са тествали за изследването 50 души два пъти - на гладно и след като са се нахранили нормално. На гладно участниците предпочитали да получат по-малки хипотетични награди, отколкото по-големи по-късно.\n\r\nИзвестно е, че човек не трябва да купува храна гладен, защото тогава е по-вероятно да предпочете нещо нездравословно, пише БТА.", "date": "2019.09.18", "title": "Шотландски учени: Никога не взимайте решение гладни! "}
{"url": "https://www.dnes.bg/politika/2019/09/18/gerb-ne-priemat-ideiata-za-sykratenoto-sydebno-sledstvie.423302", "text": "ГЕРБ не се отказва от съкратеното съдебно следствие – промяна, за която настояха близките на жертвите на убийства.\n\n\r\n \r\nСлед бруталното убийство на 7-годишната Криси от сливенското село Сотиря хора от цялата страна подкрепиха подписка, с която се иска да отпадне възможността за намаляване на присъдата с 1/3, ако убиецът си е признал.\r\n\n\r\nБСП подкрепи искането им и вече внесе законови поправки, с които да отпадне съкратеното съдебно производство при тежки престъпления. Според председателят на парламентарната комисия по правни въпроси Анна Александрова от ГЕРБ обаче, ако то бъде отменено, общият ред на делото ще продължи много дълго, което пък е  изключително болезнена тема за пострадалите.\r\n \r\nПроцесът ще е много дълъг, ако липсват свидетели и експертизи, смята тя.\n                    \n                    \n                \n                \n                \n                \r\nАнна Александрова отново представи мотивите за предложените от ГЕРБ промени в Наказателния кодекс за ограничаване на възможността за намаляване на присъдата при тежки престъпления.\n\r\nУправляващите предлагат да се запази съкратеното съдебно следствие, но присъдата да може да се намалява вместо с 1/3 - с 1/5, като съдът да има право да решава за всеки конкретен случай дали да редуцира или замени присъдата с по-лека.\r\n \r\nПравната комисия днес ще разгледа предложенията на ГЕРБ, БСП, Воля и Обединени патриоти за законови поправки в тази посока.\n\r\n„Ще изслушаме всички експертни мнения на Министерството на правосъдието, на главния прокурор, на върховните касационни съдии, ще чуем всички гледни точки, включително и на пострадалите“, коментира Александрова.", "date": "2019.09.18", "title": "ГЕРБ не приемат идеята за съкратеното съдебно следствие "}
{"url": "https://www.dnes.bg/sofia/2019/09/18/kamion-blysna-avtobus-ot-stolichniia-gradski-transport.423300", "text": "\nКамион блъсна автобус от столичния \"Градски транспорт“, пътуващ по линия № 413.\r\n\r\nСигналът за инцидента, който е станал на спирката на парк хотел \"Москва“ точно срещу сградата на руското посолство, е подаден около 11.15 часа.\r\nПо неизяснени причини шофьорът на камиона е изгубил контрол и задната лява част на автобуса. По първоначална информация при катастрофата няма пострадали, съобщава \"Труд\".\r\nВъв Fadebook се появиха и снимки от инцидента.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.18", "title": "Камион блъсна автобус от столичния \"Градски транспорт\""}
{"url": "https://www.dnes.bg/notifikacii/2019/09/18/rusiia-razpolaga-s-raketa-bez-predel.423301", "text": "Русия разполага с ракета, обхватът на която в момента е недостижим за аналозите на други страни.\r\nТова подчерта изрази генералният директор на Корпорацията за тактически ракетни оръжия Борис Обносов, в интервю за „Военно-промышленный курьер“, отбелязва вестник „Российская газета“, официалният печатен орган на правителството в Москва, цитиран от агенция \"Фокус\".\r\nСтава въпрос за стратегическа крилата ракета „въздух-земя“ X-101. \r\nБорис Обносов в посочи като пример, отговаряйки на въпрос за изпитанията в САЩ след излизането им от Договора за ракети със среден и малък обсег (ДРСМО). В същото време той отбеляза, че обхватът на X-101 няма предел. „Ако можем да летим на такива разстояния, тогава имаме техническите възможности да подобрим значително тези тактико-технически характеристики“, увери Обносов.\r\n                \n                \n                Припомня се, че X-101 е ракета, при производството на която се използват технологии за намаляване на видимостта й за радара. Тя е способна да развие скорост до 270 метра в секунда и има максимален обхват от 5500 километра.", "date": "2019.09.18", "title": "Русия разполага с ракета \"без предел\" "}
{"url": "https://www.dnes.bg/politika/2019/09/18/borisov-niama-naprejenie-s-rusiia-shte-stroim-balkanski-potok.423307", "text": "Премиерът Бойко Борисов даде да се разбере, че напрежение в отношенията ни с Русия няма, а връзките между двете страни са изключително делови.\r\nРуската страна също има участие в проекта за газопровод \"Балкански поток\" - разширение от границата ни с Турция до тази със Сърбия, за който изпълнител е държавната компания на Саудитска Арабия.\r\n\"Тръбите са руски, но не съм ги купувал аз, нито съм давал на колегите да се месят“, разясни Борисов пред журналисти в Министерския съвет. По думите му това си е работа на саудитската страна.\n\n\n\r\n\"Както виждате, не си влошихме отношенията, защото няма за какво\", каза още премиерът по темата за т.нар. \"шпионски скандал\" в присъствието на руския министър на промишлеността и търговията Денис Мантуров. Той  е у нас за 17-о заседание на Българо-руската междуправителствена комисия за икономическо и научно-техническо сътрудничество.\n                    \n                    \n                \n                \n                \n                \r\nРуската страна участва в проекта с промишлената си продукция, посочи Мантуров, който допълни, че името \"Балкански поток\" се харесва на страната му.\n\r\nПремиерът каза, че в момента отношенията ни с Русия са изключително прагматични, точни и коректни, и във взаимна изгода. Той посочи, че има силен интерес към проекта АЕЦ \"Белене\" от различни страни, включително Русия, и той може да стане много добър проект.\n\r\n\"Разгледахме и въпроса за лицензите на оръжейната промишленост и сме възложили на Томислав Дончев и тяхна група да се срещнат и да намерим компромис, така че нашите оръжейни заводи да не загубят работа\", изтъкна Борисов.\r\nПо-рано той се срещна с Мантуров в Министерския съвет.\r\n\"Връзките между България и Русия се основават на дългогодишни исторически традиции, културна близост и приятелски отношения между двата народа\", е заявил премиерът на срещата. Той напомнил, че през юли тази година бе отбелязана 140-годишнина от установяването на дипломатически отношения между двете страни.\r\nПремиерът изтъкнал, че нашата страна желае да продължи сътрудничеството с Русия по приоритетните за България въпроси в сферата на икономиката, енергетиката, туризма, транспорта, образованието, науката, културата и социалната политика.\r\n\"Отчитайки все по-амбициозните цели за намаляване на нивата на  вредни емисии във всички сектори на икономиката, в региона ще възникне  необходимост от производствени мощности, които да генерират чиста и  надеждна електроенергия на достъпни цени. АЕЦ “Белене” може да се  превърне именно в такъв електроизточник за региона\", допълнил Бойко Борисов.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.18", "title": "Борисов: Няма напрежение с Русия, ще строим \"Балкански поток\""}
{"url": "https://www.dnes.bg/televizia/2019/09/18/vlastelinyt-na-prystenite-stava-serial.423297", "text": "Все повеч любопитни истории, които някога някога са били \"хапки\" за големия екран се приближават до малкия. След мащабния \"Игра на тронове\" има идея да се заснеме епичен сериал и върху \"Властелинът на пръстените\", съобщава ДПА.\r\nНовият проект ще се снима в Нова Зеландия и ще бъде с много висок бюджет, пише БТА. \r\n\"Докато търсехме място, където можем да пресъздадем първичната красота на втората епоха на Средната земя, знаехме, че ни трябва нещо величествено, с девствени брегове, гори и планини\" - казаха изпълнителните продуценти на сериала Дж. Д. Пейн и Патрик Маккей.\r\n\"Там има също снимачни площадки и студиа на световно ниво и висококвалифицирани и опитни професионалисти\" - добавиха те.\r\n                    \n                    \n                \n                \n                \n                Снимките на сериала ще започнат в Окланд през следващите месеци. Новозеландският министър на икономическото развитие Фил Туайфорд приветства съобщението на Амазoн.\r\n\"Новият сериал \"Властелинът на пръстените\", заедно с други значими екранни проекти осигурява на Нова Зеландия световна сцена, на която да демонстрираме уменията си, иновациите и изключителната природна красота\" - каза Туайфорд.\r\nФеновете на Толкин празнуват 22 септември като Деня на хобита, защото тогава са рождените дни на Билбо и Фродо.\r\nНовата телевизионна адаптация ще е за събития преди \"Задругата на пръстена\".", "date": "2019.09.18", "title": "\"Властелинът на пръстените\" става сериал"}
{"url": "https://www.dnes.bg/football/2019/09/18/kristiano-ronaldo-za-skuchnata-slava-obvineniiata-i-djordjina.423277", "text": "\"Задушаващо ли е да си ти?“, пита Пиърс Морган.\r\n\"Да си известен е скучно“, отговаря футболната легенда Кристиано Роналдо. \r\nСпортистът, който получава близо 530 хил. евро на седмица като играч на „Ювентус“ възхити зрителите със своето интервю за Морган. Въпреки славата, той се представи като един честен и земен човек.  \n\r\n\"Знаеш ли колко често извеждам децата си в парка? - пита Роналдо. - Нула.“\r\nФутболистът признава, че в началото славата му харесвала – да е на първа страница на вестниците, да го дават по телевизията. Но след 15 години нещата не изглеждали толкова фантастично.\r\n                    \n                    \n                \n                \n                \n                \"Искам малко уединение, признава Кристиано. - През последните 10 години нямам никакво лично пространство. Ако отида в парка с децата си, хората започват да се обръщат и това притеснява момчетата ми. Приятелката ми също е нервна. Аз съм притеснен. Когато си сред хората, не можеш да си себе си. Скучно е. Искам отново да съм свободен.“\r\nРоналдо споделя още, че може да вярва едва на четирима човека около себе си.\r\n\"Няма да кажа имена, защото не мисля, че ще е честно. Но да, имам 100% вяра само на 4 човека. Този живот е такъв“, категоричен е футболиста.\r\nМакар Кристиано Роналдо често да е смятан за арогантен от футболните фенове, той е напълно искрен относно себе си. Признава, че е обсебен от мисълта за победа и вярва, че най-силният му помощник е ума му.\r\n\"Обсебен съм от това да побеждавам, да съм успешен. Работя за това. Само талантът не е достатъчен. Пристрастен съм към победата, към успеха. Не преследвам рекордите, те ме преследват“, заявява Роналдо. Той признава, че се притеснява дали сина му ще има същият устрем като него, след като още от малък е отглеждан сред толкова много лукс. Според Кристиано той „трябва да страда малко“, за да се появи същото желание за успех и у него.\r\n\"Ще го мотивирам, ще го побутвам и само мога да се надявам, и да се моля, че ще стане като мен“, казва футболиста.\r\nРоналдо признава, че 2018 година била най-трудната в живота му, след като Кетрин Майорга го обвинява в изнасилване. Той продължава да отрича обвиненията.\r\n\"Те си играят с достойнството ти. Имаш жена, семейство, деца. Казах на майка си: \"Успокой се. Познаваш сина си. Нищо няма да се случи. Но тя вече е възрастна. Беше трудно“, споделя Кристиано пред Пиърс Морган.\r\n\"Тя ми помогна толкова много. Разбира се, че съм влюбен!“, заявява Роналдо относно приятелката си Джорджина. Той разкри, че планира да се ожени за нея.\r\n\"Някой ден ще сме женени, да. Това е мечтата и на майка ми. Така че, един ден... Защо не?“, казва футболистът.\r\nВ интервюто Роналдо разказва за много неща от живота си – за своите 17 коли, които включват Бугати, Ферарита и Ролс Ройс, както и за една паметна вечер, с приятеля му Рикардо, в която се дегизирали с перуки „като рок звезди“, за да влязат в клуб в Мадрид.", "date": "2019.09.18", "title": "Кристиано Роналдо за скучната слава, обвиненията и ... Джорджина"}
{"url": "https://www.dnes.bg/obshtestvo/2019/09/18/sreshtu-korupciiata-nacionalen-mehanizym-za-monitoring.423324", "text": "Ще бъде създаден национален механизъм за мониторинг в областта на борбата с корупцията и организираната престъпност, съдебната реформа и върховенство на закона.\n\r\nПриемането на тази мярка следва и дадените от Европейската комисия препоръки по Механизма за сътрудничество и проверка, напомнят от МС.\n\r\nНационалният мониторингов механизъм е предвидено да се осъществява чрез Съвет за координация и сътрудничество. Институции от различните власти, които изпълняват дейности или мерки в посочените области, ще представят информация за напредъка в посочените области.\n\r\nСъветът ще осъществява дейността си при спазване на принципите за разделение на властите и независимост на съдебната власт.\n                    \n                    \n                \n                \n                \n                \r\nУчастието в Съвета на органите, които са извън изпълнителната власт, е на доброволен принцип и е израз на сътрудничество и диалог между властите.\r\nСъветът ще има координационни и съвещателни функции и в него ще участват представители на най-високо ниво - заместник министър-председателят с ресор \"Правосъдие\", представляващият ВСС, председателят на ВКС, председателят на ВАС, главният прокурор, главният инспектор от Инспектората към ВСС, председателят на КПКОНПИ, министърът на вътрешните работи, министърът на правосъдието, министърът на финансите.\r\nПредвижда се за всяко заседание да бъде отправяна покана за участие до председателя на правната комисия в Народното събрание, както и до председателите на парламентарните групи.\n\r\nСъветът ще се ръководи от двама съпредседатели - заместник министър-председателя с ресор \"Правосъдие\" и представляващият ВСС, което ще гарантира равнопоставеността и независимостта на съдебната власт.\r\nЗаседанията ще се провеждат на три месеца в първия понеделник на съответния месец. Съветът може да провежда и извънредни заседания по инициатива на съпредседателите или по искане на 1/3 от неговия състав, като задължително се посочват въпросите, които ще се обсъждат и членовете на Съвета, които ще докладват по тях.\n\r\nКъм Съвета ще се създаде и Граждански съвет с 8 членове - представители на професионални организации на магистратите, неправителствени организации и на организации на работодателите.\r\nЧленовете на Гражданския съвет ще осъществяват наблюдение върху постигнатия напредък и изпълнението на мерките и дейностите по посочените показатели - борбата с корупцията и организираната престъпност, съдебната реформа, върховенството на закона, като могат да дават становища и да правят предложения пред Съвета за повишаване на ефективността.\r\nУчастието в Гражданския съвет е на ротационен принцип. Ротацията на членовете на Гражданския съвет, с изключение на членовете, които са представители на професионалните организации на съдиите, прокурорите и следователите, се извършва на една година.", "date": "2019.09.18", "title": "Срещу корупцията - национален механизъм за мониторинг"}
{"url": "https://www.dnes.bg/knigi/2019/09/18/za-vyzrastni-sbornik-s-komiksi-razkazva-za-sedemte-gradski-grehove.423276", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Писателя Благой Иванов и художникът Петър Станимиров създадоха сборник с комикс разкази за възрастни, изпъстрени с истории за седемте градски грехове.\n\r\n\"Генералната концепция е да се опитаме да вкараме комикса в нормалната литература, защото когато се издават комикси у нас, те винаги са били по-бутикови издания, отколкото общодостъпни\", коментира Благой Иванов в \"България сутрин\".\n\r\nПо думите му комиксът може да бъде едновременно и добра литература и добро изобразително изкуство, ако е направено качествено. \n\r\nХудожникът Петър Станимиров сподели, че създаването на сборника им е отнело около 2 години. \"Цялата идея за създаването на тази книга е на Благой. Аз го подкрепям във всичко, което е написал. Дълго време чакахме да направим нещо заедно\", обясни Станимиров пред \r\n                    \n                    \n                \n                \n                \n                По неговите думи в България се среща мисленето, че комиксите са само за деца.\n\r\nСтанимиров сподели, че има две-три истории, които са свързани с деца и там се е наложило да се работи много внимателно.\n\r\n\"Не искаме никъде самоцелното насилие. Ако нещо се случва, то трябва да е, защото историята го изисква\", сподели писателят.\n\r\nПремиерата на книгата ще бъде на 19 септември от 19:00 в столичен клуб.", "date": "2019.09.18", "title": "За възрастни: Сборник с комикси разказва за седемте градски грехове"}
{"url": "https://www.dnes.bg/notifikacii/2019/09/18/mvr-otkri-kmetstvo-mandra-i-chasten-dom-kradci-na-tok.423311", "text": "При проверки на полицията и инспектори на електроразпределителна компания в община Вършец са установени кметство, мандра и частен дом, които крадат ток посредством мост преди електромера, съобщиха от Областната дирекция на МВР в Монтана.\r\nПроверката в мазето на кметството в село Спанчевци установила, че преди електромер за трифазен ток е поставен мост, който свързва направо с главните шини на електрическото табло и така потребената енергия не се отчита.\r\nПодобно нещо било открито и в мандра в покрайнините на Вършец и в частна вила в местността \"Водопада\" в планината над Вършец.\r\nПо трите случая са образувани досъдебни производства, уточниха от ОД на МВР в Монтана.\r\n ", "date": "2019.09.18", "title": "МВР откри: Кметство, мандра и частен дом - крадци на ток"}
{"url": "https://www.dnes.bg/festivali/2019/09/18/mejdunaroniiat-festival-za-pop-i-rok-muzika-na-sofiia-sys-socialna-kauza.423270", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМузиката изпълнява и социална функция чрез посланията, закодирани в текста и мелодията.  за поп и рок музика на София, който се провежда за девета поредна година.\r\n\"Ние участваме за първа година в този фестивал, като се договорихме да участваме на няколко фестивала. Преди да почине Валентин Пензов имахме много участия заедно. Той ми стана много добър приятел и сякаш по негова инициатива направихме едно издание на най-добрите му песни. Така се разбрахме да кръстим групата на неговото име\", разказа Роберто Попдимитров от група Penzoff.\r\n\r\n                    \n                    \n                \n                \n                \n                \"Тази година има много различни, пъстри, млади участници, които се включиха. Смисълът на фестивала е да популяризираме все по-млади творци да създават българска музика\", посочи организаторът Галя Георгиева пред .\r\nПо тази причина са решили, че музиката, популярните хора и творците, са важни, за да се обърне внимание на социалните каузи, които са наистина важни.\r\n\"Много е важно участието на изпълнителите. За първи път се случва чужди изпълнители да пеят българска песен.  - специално за каузата, която споменахме и ще я изпълним довечера\", заключи Георгиева.", "date": "2019.09.18", "title": "Междунароният фестивал за поп и рок музика на София със социална кауза"}
{"url": "https://www.dnes.bg/snimka-na-denia/2019/09/18/stava-po-hladno-temperaturite-padat-do-15-20-gradusa.423304", "text": "През следващото денонощие страната ще е под влияние на преминаващ студен атмосферен фронт. Ще преобладава облачно време и на много места ще превали. По-значителни ще са валежите след обяд в Рило-Родопската област и на отделни места там ще има и гръмотевична дейност.\r\nВятърът ще е предимно умерен от север-северозапад и с него ще продължи да нахлува студен въздух. Дневните температури ще се понижат; максималните в Северна България ще са между 15 и 20 градуса, в Южна - между 20 и 25, а минималните ще са между 11 и 16 градуса.\r\nНад Черноморието ще е предимно облачно. Преди обяд на отделни места, а по-късно след обяд в много райони ще има превалявания от дъжд, като ще продължи да превалява и през нощта срещу петък. Вятърът ще е умерен от север-североизток и с него температурите ще се понижат. Максималните ще са между 20 и 23 градуса.\r\n                \n                \n                Температурата на морската вода е около 23. Вълнението на морето ще се усили, ще е 3 бала, в крайните южни райони - до 4 бала, предаде БТА.\r\nНад планините ще е облачно, в много райони и мъгливо. Ще има превалявания от дъжд, на повече места и по-значителни след обяд в Рило-Родопския масив, където е възможно и да прегърми. Ще духа до умерен, по високите и открити части - силен, предимно запад-северозападен вятър. Температурите ще се понижат и максималната на височина 1200 метра ще е около 16, на 2000 - около 9 градуса, в Стара планина ще са по-ниски.\r\nПрез нощта срещу петък и в петък сутринта валежи ще има на места в югоизточната половина от страната, а от северозапад облачността ще започне да се разкъсва, до вечерта ще намалее до незначителна. През деня ще духа предимно умерен северозападен, в източните райони - северен вятър. Минималните температури ще бъдат между 7 и 12 градуса, малко по-високи по Черноморието, максимални - предимно между 18 и 23.\r\nВ събота ще преобладава слънчево време, преди обяд главно над Източна България с временни увеличения на облачността. Вятърът ще отслабне, минималните температури ще се понижат и в повечето места ще са между 6 и 11 градуса, в котловинните полета, където ще бъде почти тихо, ще бъде с малко по-ниски сутрешни температури и в отделни райони там са възможни и първите есенни слани. Дневните температури ще останат без особена промяна.", "date": "2019.09.18", "title": "Става по-хладно, температурите падат до 15-20 градуса"}
{"url": "https://www.dnes.bg/business/2019/09/18/bylgariia-chetvyrta-v-privlichaneto-na-investicii-po-plana-iunker.423317", "text": "България заема четвъртото място в ЕС по привличане на инвестиции по плана \"Юнкер\", показват данни на Европейската комисия.\r\nКласацията подрежда страните в ЕС по равнище на привлеченото финансиране спрямо брутния им вътрешен продукт. Така преди нашата страна са само Гърция, Естония и Португалия, а Латвия е пета.\r\nДосега по плана \"Юнкер\" са били осигурени инвестиции за близо 80 милиарда евро във всички страни от ЕС. У нас са посочени примери с три дружества, получили подкрепа за развитието на дейността си в София, Стара Загора и Белослав.\r\nКъм нашата страна по плана са били насочени 472 милиона евро, с които се очаква да бъде привлечено финансиране за 2,4 милиарда евро, сочат данните.", "date": "2019.09.18", "title": "България четвърта в привличането на инвестиции по плана \"Юнкер\""}
{"url": "https://www.dnes.bg/art/2019/09/18/pesen-ot-sofia-songwriting-camp-vliza-v-albuma-na-nai-populiarnata-jenska-k-pop-banda-twice.423336", "text": "Песен, създадена по време на първия международен творчески лагер за писане на песни у нас Sofia Songwriting Camp влиза в осмия албум на една от водещите K-pop банди - Twice. \n\r\nПарчето, което носи името “Rainbow” е първият пробив на български автори на корейския пазар. В създаването му като автори участват Михаела Маринова и Никол Канева от 4Magic, както и супер успешното шведско продуцентско дуо JeL -  Alex Karlsson & Alexej Viktorovitch.\n\r\n„Едно от най-ценните неща, които правя за всички артисти на „Вирджиния Рекърдс“ е да ги развивам и като автори на музика. Много е ключово да има повече изпълнители в България, които пишат собствените си песни, както и песните на свои колеги. Освен че това е паралелна втора кариера и източник на приходи, авторството ражда и тип независимост, който е от огромно значение за всеки артист. Песента е най-важният елемент в нашия бизнес и затова създадох първия творчески лагер за писане на песни в България Sofia Songwriting Camp”, коментира управляващият директор на „Вирджиния Рекърдс“ Саня Армутлиева.\n                    \n                    \n                \n                \n                \n                \r\nМеждувременно второто издание на Sofia Songwriting Camp вече е потвърдено и ще се проведе през пролетта на 2020 г. Очаква се то да надхвърли първото както по брой участници, така и по имената, които ще станат част от него.\n\r\nЗа Twice:\n\r\nTwice е южнокорейска женска банда, създадена през 2015 г. в музикалния риалити формат Sixteen. През 2016 г. сингълът им „Cheer Up“ покорява всички музикални класации в Южна Корея  и печели награда за „Песен на годината“ по време на Melon Music Awards и Mnet Asian Music Awards. Първият им албум се превръща в най-продаваният на корейския пазар за 2016-та, а само година след дебюта им, Twice успяват да продадат над 1,2 милиона копия от четирите си EP-та.", "date": "2019.09.18", "title": "Песен от Sofia Songwriting Camp влиза в албума на най-популярната женска K-pop банда Twice"}
{"url": "https://www.dnes.bg/obshtestvo/2019/09/18/galyp-bylgarite-iskat-poveche-disciplina-v-klasnite-stai.423290", "text": "Българите биха подкрепили всичко, което е свързано с повече дисциплина в училище. Ясно личат разликите в мирогледа на поколенията у нас. Усещат се проблеми при маргинализираните общности. Това са наблюденията в сондаж на „Галъп интернешънъл“, проведен в навечерието на новата учебна година. Агенцията провери отношението към поредица ситуации, идеи и практики.\n\n\r\n\n\r\n\n\r\nМнозинство от 88% от интервюираните закономерно смятат, че агресивно поведение на ученик към учител, например, е неприемливо при никакви ситуации. 8% смятат, че е приемливо в някои случаи, а 1% във всички. Останалите не могат да преценят. Сред групите, които като че ли проявяват малко по-осезаема възприемчивост към агресия, личат най-вече маргинални слоеве от обществото и това е донякъде повод за тревога. Като че ли, малко по-агресивно са настроени и най-младите в изследването.\n                    \n                    \n                \n                \n                \n                \r\nКогато пък става дума за агресия между самите ученици съотношението е почти същото. 83% смятат, че при никакви обстоятелства не е приемливо ученици да се бият в училище, 12% все пак смятат, че е приемливо понякога, а е едва 2% смятат, че винаги е приемливо подобно поведение. Останалите не могат да отговорят. Отново, най-младите и маргинализирани слоеве са и онези, които отричат агресията, но не толкова твърдо.\n\r\nМалко по-различно е положението, когато стане дума за това дали учителите имат правото да шамаросват учениците. 59% от респондентите смятат, че учителите нямат право да правят това при никакви обстоятелства, но пък тук има и малко под една трета, които са на мнение, че това е приемливо при определени обстоятелства. 5% пък смятат, че шамарите са приемливи във всички случаи. Останалите не могат да преценят. Подкрепа за „възпитателния бой“ се открива при по-старите, хората от селата и по-ниско образованите. При най-младите, хората в активна възраст, високо образованите, респ. тези от Столицата, учителският шамар изглежда е най-неприемлив.\n\r\nМалко над половината от респондентите смятат, че е неприемливо родители да се конфронтират с учителите на децата си, а близо 40% приемат това, но при някои обстоятелства. 3% смятат, че конфронтацията на родители с учители е приемлива при всякакви обстоятелства. Демографските показатели сочат, че по-младите са тези, които са по-склонни да приемат конфронтацията, а по-възрастните са на обратното мнение.\n\r\nРазбира се, в отговорите личи и декларативност на нагласите, но видно е, че като цяло агресивното отношение не се ползва с обществен престиж, дори и под условие. Друг е въпросът колко искрени са распондентите в своите отговори. Ако въобще има някаква декларирана толерантност към агресивно поведение, то се възприема „в името на децата“ – дали заради дисциплина, или заради несъгласие на родители с учители. Дори и в този случай обаче групите с по-висок социален статус са против. Известна тревога буди малко по-високото ниво на възприемчивост към конфронтационни модели, когато става дума за мнението на най-младите. Това може да е закономерна последица от енергията, присъща на възрастта или пък да е обективно наблюдение на реалността в някои училища, но и в двата случая изисква внимание.\n\r\n\n\r\n88% от запитаните смятат, че употребата на наркотични вещества не е приемлива при никакви обстоятелства, 8% при някои обстоятелства, а 2% при всякакви. Останалите не знаят. Сред тези, които смятат, че все пак е допустимо понякога в най-голям процент са най-младите, а сред най-категоричните противници са най-възрастните.\n\r\nКонсумацията на енергийни напитки от ученици, която често попада в медийното полезрение, като тема с проблемен характер, се приема негативно при 63% от интервюираните. Една пета обаче подкрепя твърдението, че все пак може учениците да ги консумират, но при някои обстоятелства. За употреба без забрани са 3% от интервюираните. Останалите се колебаят.\n\r\nИзграждането на добра фигура сред подрастващите все повече навлиза като приоритет в живота им, което понякога се стимулира с анаболи и стероиди. Три четвърти от интервюираните смятат, че използването им е неприемливо при никакви обстоятелства, 12% все пак смятат, че употребата им е допустима в някои ситуации, а 3% са на мнение, че могат да се ползват при всякакви обстоятелства. Сред тези, които смятат все пак, малко или много допустимо, както може да се очаква, са най-младите.\n\r\nИ тук е ясен е поколенският профил на отговорите – най-младите групи, най-близо до ученическата възраст, показват по-либерално отношение. Закономерно, на другия полюс са най-възрастните. Нарочно изследване в тази тема трябва да покаже дали това е просто обичайното обществено недоверие към „днешната младеж“, или пък става дума наистина за проблем. \n\r\n\n\r\nМалко повече от половината от респондентите подкрепят общото въвеждане на униформи в училищата при всички обстоятелства, 31% при някои, а 11% не приемат въвеждането на униформи при никакви обстоятелства. Останалите нямат мнение. Най-младите са и най-негативно настроени срещу подобна идея.\n\r\n45% приемат учителите да правят домашни посещения, за да проверят защо учениците им не посещават класните занятия, 38% само в някои случаи, а 11% не го приемат при никакви обстоятелства. Останалите не знаят. Най-възрастните, традиционно, подкрепят подобна идея, което вероятно се дължи и на спомени, а най-младите и тук са най-несъгласни. Тук, разбира се, следва да се направи уточнението, че обществото не държи да вменява тъкмо на учителите подобна роля, а просто одобрява генералната идея някой да върши това.\n\r\nРазвитието на комуникациите и на практика използването на мобилни телефони от всички деца, както и проблемите, които следват от това, провокира „Галъп интернешънъл“ да постави на проверка крайната ситуация, при която изцяло да се забрани носенето на телефон в училище. Малко под една четвърт от респондентите приемат при всички обстоятелства, а почти половината от интервюираните смятат, че мярката трябва да е само в някои ситуации. Малко повече от една пета са съвсем против, което вероятно се дължи на факта, че се прекъсва, например, възможността за комуникация между родител и дете. Останалите не могат да отговорят. По-младите – отново – са и най-несъгласни с подобна идея, а обратното – най-възрастните по-скоро подкрепят подобна мярка.\n\r\nУниформите, проверките по домовете, забраните – това са идеите, които събират най-сериозна подкрепа в проучването. Както и по-нагоре стана ясно, ясно личи афинитет към повече дисциплина в училище.\n\r\n\n\r\n„Галъп интернешънъл“ постави въпроса и за сексуалното развитие сред подрастващите, която е централна тема в този период от живота им. За повече от половината от интервюираните сексуалните контакти между ученици не са приемливи при никакви обстоятелства. За една четвърт те са приемливи, но в определени ситуации, а за 4% сексуалните контакти са приемливи при всякакви обстоятелства. Естествено, най-младите приемат сексуалните контакти, тъй като са и най-близо до тези проблеми. Затова пък, най-възрастните твърдо не подкрепят секса между ученици. Темата е достатъчно деликатна, за да се правят обобщения но и тук ясно личи закономерната разлика в светогледа на поколенията.\n\r\nПо отношение на възможността (а и необходимостта) учениците да работят, докато учат, 60% се съгласяват, но само в определени ситуации. Абсолютно приемливо е за малко над една пета от респондентите, а за 14% изобщо не е при никакви обстоятелства. Останалите не знаят. Най-младите и хората на средна възраст са тези, които подкрепят най-силно подобна идея. Хората в най-активна възраст пък, по-скоро биха я подкрепили в някои ситуации.\n\r\nДанните ясно показват, че работата сред ученици се възприема в малко по-висока степен на фона на редица други практики и идеи, които бяха проверени. Очевидно е, че това се приема и като своеобразна дисциплинираща мярка, като неизбежност в днешния пазар на труда, и като още една форма на учение и съзряване. Все пак, не са малко и онези, които явно биха искали да виждат учениците, свободни от необходимостта да печелят пари.  \n\r\n", "date": "2019.09.18", "title": "Галъп: Българите искат повече дисциплина в класните стаи! "}
{"url": "https://www.dnes.bg/index/2019/09/18/sofiiskata-opera-s-nai-visoko-otlichie-za-raina-kabaivanska.423328", "text": "Софийската опера присъжда . Тя ще получи наградата по време на откриването на юбилейния 130-и сезон на 20 септември, съобщиха от операта.\nСъбитието е в чест на 90-годишнината от рождението на Николай Гяуров. Затова в концерта се включват три поколения артисти, работили с именития български бас през годините.\r\nСофийската опера и на Долора Заджик. Сопраното от Метрополитън опера е сред участниците в концерта на 20 септември.\r\nИ Заджик, и Кабаиванска правят в момента своите майсторски класове. Концертът на възпитаниците на Заджик е на 28 септември, а 19-ят международен майсторски клас на Кабаиванска ще се представи на сцената на Софийската опера на 29 септември, предаде БТА.", "date": "2019.09.18", "title": "Софийската опера с най-високо отличие за Райна Кабаиванска"}
{"url": "https://www.dnes.bg/stranata/2019/09/18/pochti-21-000-bylgari-paziat-stvolovi-kletki-ot-decata-si.423236", "text": "Почти 21 000 българи пазят стволови клетки от децата си в криобанки, известни у нас повече като тъканни. Те се съхраняват в общо 11 такива структури. На толкова Изпълнителната агенция \"Медицински надзор\" е издала разрешение за дейност в нашата страна. Това става ясно от данни към 30 август, предоставени от ведомството .\n\r\nОказва се, че биологичният материал се пази общо в четири държави, пише \"Монитор\". Той може да се окаже животоспасяващ при някои тежки заболявания, като се използва за трансплантации на самото дете, от което е взет, на неговите родители, братя и сестри и тесен кръг роднини с едни и същи показатели.\n\r\n                    \n                    \n                \n                \n                \n                За дванадесет години, откакто тъканни банки събират материал в нашата страна, с нито една от пробителите не е правена трансплантация нито у нас, нито в чужбина, показват данни на ИАМН.\n\r\nШест от криобанките са български. Те съхраняват стволовите клетки в лаборатории, базирани у нас. В това число влиза и обществената, която се намира в Александровска болница в столицата. Тя взима и съхранява материал най-вече от пъпна връв на новородени след съгласие от родителите им. Срещу това те не получават заплащане, тъй като материалът не е по тяхна партида. Той се \"складира\" за общо ползване при нужда на лице, което има сходни биологични показатели и е допустимо да му бъдат вляти клетки за лечение. Само 582 проби от пъпна връв от новородените си бебета са дарили родилки в Обществената тъканна банка в Александровска болница от 2011 година до края на миналия месец.\n\r\nДругите пет тъканни банки съхраняват материала в чужбина, в страни от Европейската общност. От тях две го изпращат в лаборатории във Великобритания, останалите три са с базирани лаборатории в Гърция, Германия и Полша.\n\r\nОказва се, че най-много хора се запасяват със стволови клетки от кръв на пъпна връв, тъй като се смята, че те са приложими при лечението на най-широк кръг от заболявания, най-вече онкохематологични. Броят на единиците, съхранявани от нея, са 20 980. Взетите единици стволови клетки от тъкан от пъпна връв са 15 103, а от плацента 117.\n\r\nОткакто преди петнадесетина години криоиндустрията оповести, че стволови клетки от млечно зъбче също могат да послужат като регенериращ материал след трансплантация при тежки заболявания, вместо да го \"дават\" на феята на зъбките, българи вече дават проби от него в криобанките. Така от 2011 година към 30 август такива са дадени за съхранение от 284 млечни зъбчета. Броят на единиците от мастна тъкан, която служи като регенериращ материал, са 62.\n\r\nОколо 5000 лева е еднократната такса за събиране и съхраняване на материал. Банките издават сертификати за съхранения материал, след като стволовите клетки бъдат извлечени и криосъхранени. Документът дава информация на клиентите за терапевтичния потенциал на изолираните хемопоетични стволови клетки.\n\r\nСправка на Изпълнителната агенция „Медицински надзор“ показва, че за дванадесет години, откакто чуждестранни и български тъканни банки събират материал в нашата страна, с нито една от пробите не е правена трансплантация нито у нас, нито в чужбина, показват данни на агенцията. За същото това време няма наложени санкции на нито една от криобанките при регулярните проби, които ИАМН предприема поне веднъж на две години.", "date": "2019.09.18", "title": "Почти 21 000 българи пазят стволови клетки от децата си"}
{"url": "https://www.dnes.bg/crime/2019/09/18/izzeha-mente-sportni-drehi-ot-magazin-v-asenovgrad.423313", "text": "Спортни дрехи, неправомерно обозначени с чужди търговски марки, иззеха служителите на реда в Асеновград, съобщиха от МВР.\r\nСпециализираната операция за противодействие на престъпления против интелектуалната собственост е проведена вчера на територията на кооперативен пазар в града.\r\nВ търговски обект полицаите открили предлагани за продажба дрехи със знаци-имитации на четири известни търговски марки, ползвани без съгласието на притежателите на изключителното право.\r\nИззети са 44 артикула - спортни комплекти и блузи, на обща стойност около 3500 лева.\r\nЗа срок до 25 часа е задържана 52-годишната управителка на магазина. Образувано е досъдебно производство по чл. 172б от НК. Уведомена е районната прокуратура.", "date": "2019.09.18", "title": "Иззеха менте спортни дрехи от магазин в Асеновград"}
{"url": "https://www.dnes.bg/stranata/2019/09/18/policiiata-zalovi-alo-izmamnik-otnel-nad-14-hil-leva.423286", "text": "Мъж на 40 години от дряновското село Скалско е задържан в Габрово за извършени от него телефонни измами. Той е осъждан. Това съобщиха днес от полицията. \n\n\r\n\r\nВ резултат на разследване на телефонна измама в размер на 3227 лева, криминалисти от полицейското управление и сектор \"Противодействие на криминалната престъпност\" са установили и са задържали извършителя на престъплението. \r\n\r\nДопълнително било установено, че мъжът е съпричастен и с още две измами в Севлиево на обща стойност 9250 лева, извършени през юли. След приключване на работата по документиране на случая материалите ще бъдат изпратени в прокуратурата.", "date": "2019.09.18", "title": "Полицията залови ало измамник, отнел над 14 хил лева"}
{"url": "https://www.dnes.bg/notifikacii/2019/09/18/banda-ot-shestima-iznasiali-heroin-i-oryjie-ot-sofiia-za-angliia.423335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПресечен е сериозен канал за трафик на огромно количество оръжие и наркотични вещества за Обединеното кралство, съобщи заместник-главният прокурор Иван Гешев, цитиран от \"Фокус\".\n\r\nБандата е била от 6 души и е изпращала пистолети, автоматични оръжия, бронежилетки и хероин от София до Англия. Трима са арестувани в Англия и трима в България.\n\r\nИнформацията за групата е добита в СДВР, а оттам предадена на ГДБОП и Специализираната прокуратура, като разследването е било и с участието на службите от Отрова.\n\r\nГрупата е задържана на 17 септември с 53 пистолета, сред тях са били \"Зиг Зауер\", \"Валтер\" и \"Марголин\". Всеки бил придружен с кутия от по 50 патрона в нея. Имало и автоматични оръжия, като и бронежилетки. \n                \n                \n                \r\nОсвен с оръжия, групата била заловена и с над 70 кг хероин, каза директорът на ГДБОП главен комисар Ивайло Спиридонов.\n\r\nТой посочи, че има и голяма сума пари в групата. Единият от задържаните - британски гражданин,  бил обявен за издирване с европейска заповед за арест.\r\n ", "date": "2019.09.18", "title": "Банда от шестима изнасяли хероин и оръжие от София за Англия "}
{"url": "https://www.dnes.bg/world/2019/09/18/kitaicite-vadiat-10-000-t-zamrazeno-svinsko-ot-rezerva-si.423252", "text": "Китай, който бе засегнат силно от мащабна епидемия на чума по свинете, довела до рязък скок на цените, ще извади 10 000 тона свинско замразено месо от стратегическите си резерви, за да не допусне какъвто и да било недостиг в перспективата на приближаващата 70-а годишнина от установяването на комунистическа власт, предаде АФП.\n\n\r\n\n\r\nСвинското, чиято цена скочи с 46,7 на сто през август спрямо същия месец на миналата година, категорично е най-консумираното месо от китайците.\n                    \n                    \n                \n                \n                \n                \r\nСтраната, която се готви да отпразнува тържествено на 1 октомври 70 години от основаването на Народна република Китай, ще обяви след това едноседмична ваканция, когато много китайци ще се приберат при семействата си, пише БТА. \n\r\nЗа да удовлетвори търсенето, правителство реши да извади 10 000 тона замразено свинско, които ще бъдат пуснати на пазара утре следобед, уточни Центърът за управление на резервите от стоки в комюнике, публикувано на сайта му.\n\r\nУточнява се, че това месо е било внесено най-вече от Франция, САЩ, Германия и Дания.\r\nСвинската чума, която първоначално се появи миналото лято в североизточната част на страната, бързо се разпространи във всички китайски регион. Макар да не е опасна за хората, чумата по свинете е силно заразна за домашните и дивите прасета и води до значителни икономически загуби за сектора, припомня АФП.", "date": "2019.09.18", "title": "Китайците вадят 10 000 т замразено свинско от резерва си "}
{"url": "https://www.dnes.bg/obshtestvo/2019/09/18/liatoto-svyrshi-ot-utre-zahlajdane.423360", "text": "През следващото денонощие страната ни ще е под влияние на преминаващ студен атмосферен фронт. Ще преобладава облачно време и на много места ще превали, сочи прогнозата на НИМХ. \n\r\nПо-значителни ще са валежите след обяд в Рило-Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух. \n\r\nДневните температури чувствително ще се понижат, като максималните в Северна България ще са между 15 и 20 градуса, в Южна - между 20 и 25 градуса, а минималните ще са между 11 и 16 градуса.\n\r\nНад планините ще е облачно, в много райони и мъгливо. Ще има превалявания от дъжд, на повече места и по-значителни след обяд в Рило-Родопския масив, където е възможно и да прегърми. Ще духа до умерен, по високите и открити части - силен, предимно запад-северозападен вятър. Температурите ще се понижат и максималната на височина 1200 метра ще е около 16 градуса, на 2000 - около 9 градуса, в Стара планина ще са по-ниски.\n                    \n                    \n                \n                \n                \n                \r\nНад Черноморието ще е предимно облачно. Преди обяд на отделни места, а по-късно след обяд в много райони, ще има превалявания от дъжд, като ще продължи да превалява и през нощта срещу петък. \n\r\nВятърът ще е умерен от север-североизток и с него температурите ще се понижат. Максималните ще са между 20 и 23 градуса. Температурата на морската вода е около 23 градуса. Вълнението на морето ще се усили, ще е 3 бала, в крайните южни райони - до 4 бала.", "date": "2019.09.18", "title": "Лятото свърши! От утре – захлаждане"}
{"url": "https://www.dnes.bg/sofia/2019/09/18/tri-pojarni-gasiat-ogynia-krai-letishte-sofiia.423365", "text": "Сигналът за пожара, който гори в близост до Летище София, е подаден в 18,40 часа днес, съобщиха от пожарната. \r\n\r\nГорят сухи треви и храсти. Три пожарни автомобила има на мястото на инцидента. \r\n\r\nНяма опасност за хората и за летището, смятат от пожарната.\r\n\r\nОт пресцентъра на столичното летище също потвърдиха, че няма никаква опасност то да бъде засегнато от разгорелия се в близост пожар.", "date": "2019.09.18", "title": "Три пожарни гасят огъня край Летище София"}
{"url": "https://www.dnes.bg/zvezdi/2019/09/18/demi-lovato-otnovo-po-banski-i-bez-fotoshop.423295", "text": "Деми Ловато отново публикува своя необработена снимка по бански. Звездата е с тигров бански със зелени връзки, които са в тон с новите ѝ неоново зелени кичури.\r\nПевицата си е направила селфи в огледалото и иска да вдъхнови почитателите си да са \"истински\" в социалната мрежа Instagram. \"Без фотошоп, моля и ви благодаря\", написала е Деми.\r\n \r\nТя благодари и за новия си бански на бранда, който го е създал и казва: \"Знаете, че харесвам леопардовия принт за банските и сега, разбира се, лимоненото зелено\".\r\n \r\nФеновете с гордеят с избора на Ловато - да не поства обработени снимки и да показва тялото си такова, каквото е.\r\n\"Момиче, ти не се нуждаеш от Фотошоп! Ти си прекрасна такава, каквато си\", \"Голям респект за Деми\", \"Тя е нормална, здрава и красива. Защо не може повече знаменитости да са като нея?\", \"Да те видя без Фотошоп и по-уверена е страхотно. Гордея се с теб, Деми\", пишат потребителите на социалната мрежа.\r\n \r\n", "date": "2019.09.18", "title": "Деми Ловато - отново по бански и без Фотошоп"}
{"url": "https://www.dnes.bg/world/2019/09/18/4-ot-4-ispaniia-pravi-izbori-vsiaka-godina.423283", "text": "Изборите са прекрасно нещо, особено в демокрациите, но имат недостатъка, че не винаги автоматично произвеждат еднозначен победител.\r\nВ момента например доста сложна е ситуацията в Испания. Дори принц Фелипе сега трябваше да осъзнае, че не може да предотврати нови избори. На 10 ноември испанците ще се опитат за втори път тази година да изберат нов парламент и по този начин - ново правителство. Въпреки че социалистите с премиера Педро Санчес са най-силната партия, все още им липсват достатъчно привърженици.\r\nИ така - изпълняващият длъжността премиер на Испания и лидер на социалистическата партия Санчес заяви днес, че в страната ще има нови парламентарни избори на 10 ноември, тъй като нито един партиен лидер не може да спечели достатъчно парламентарна подкрепа, за да успее да състави правителство. Само четири месеца и половина след последните избори в края на април испанците ще са призовани отново пред урните.\r\n                    \n                    \n                \n                \n                \n                Санчес направи това изявление, след като крал Фелипе Шести обяви в края на двудневни консултации с лидерите на политически партии, че не е успял да намери кандидат, способен да си осигури мнозинство в парламента след изборите на 29 април.\r\nСоциалистическата работническа партия (PSOE) на Санчес спечели изборите, но пропусна да си осигури абсолютното мнозинство. През юни 47-годишният политик получи от Фелипе за първи път задачата да състави правителство, но през юли се провали при две парламентарни гласувания със своите кандидати. Ако няма правителство до полунощ на 23 септември, испанците трябва да се върнат на урните на 10 ноември - това е графикът според конституцията. Това ще бъдат четвърти избори за четири години.\r\nОпозиционните политици разкритикуваха силно Санчес. „Ако има нови избори, Педро Санчес ще е единственият отговорен за това\", заяви Пабло Касадо, ръководител на най-голямата опозиционна партия (Народна партия), цитиран от Ройтерс. Консервативният политик добави, че Санчес дори не се е опитвал да постигне споразумение с никоя политическа група.\n\r\n", "date": "2019.09.18", "title": "4 от 4. Испания прави избори всяка година "}
