{"url": "https://www.dnes.bg/za-da-se-razbirame/2018/07/14/myjete-sa-privlecheni-kym-7-chasti-na-jenskoto-tialo.382173", "text": "Женското тяло е великолепие, създадено от природата. В различните епохи стандартът за неговата красота се е различавал много. Но независимо от изискванията за хубост на времето, мъжете винаги са били и ще бъдат привлечени силно към 7 части на женското тяло. Вижте кои са.\r\n\r\nКосата е едно от първите неща, към които повечето мъже биват привлечени. Това как я носите, как я отмятате, може да разкрие много за вас като жена. Косата ви може да бъде вашето тайно оръжие, с което да флиртувате, да покажете своята женствена същност.\r\n\r\nИма причина да казват за очите, че са прозорец към душата на човека. Погледът ви може да разкаже много на един мъж как се чувствате, дали имате интерес към него. С думи винаги може да излъжете, с очи – никога.\r\r\n                    \r\n                    \r\nМъжете ги харесват и те ги карат да се чувстват абсолютно луди. Ето защо не се страхувайте да подчертавате тяхната красота с подходящо облекло, в което сте привлекателна, но не изглеждате вулгарно. За да разкриете красотата на бедрата си е важно и как се движите. Събудете жената в себе си и нека всяко ваше движение показва красивата ви осанка.\r\n", "date": "2018.07.14", "title": "Мъжете са привлечени към 7 части на женското тяло"}
{"url": "https://www.dnes.bg/football/2018/07/14/putin-shte-nagradi-pobeditelite-na-mondial-2018.382243", "text": "Руският президент Владимир Путин ще участва в церемонията по награждаване на отбора-победител на световното първенство по футбол, съобщава от Кремъл.\r\n\"На 15-и юли Владимир Путин ще посети церемонията по закриването на световното първенство по футбол и ще изгледа мача между отборите на Франция и Хърватия, който ще бъде проведен на стадион \"Лужники\". Държавният глава също така ще вземе участие в награждаването на победителя в шампионата\", гласи съобщението.\r\nНа церемонията ще присъстват десетима държавни глави, в това число французинът Еманюел Макрон и хърватката Колинда Грабар-Китарович.\r\nСтадионите за мачовете на световното първенство по футбол в Русия са запълнени на 98 процента, заяви директорът на организационния комитет на Мондиала Алексей Сорокин.\r\r\n                    \r\n                    \"Като цяло посещаемостта на световното ни изненада приятно. Това са 98 процента. Вчера се приближихме до 3 милиона продадени билета. Всички видяхте, че на практика нявсякъде нямаше свободни места по стадионите\", каза Сорокин. (БТА)\r\n ", "date": "2018.07.14", "title": "Путин ще награди победителите на Мондиал 2018"}
{"url": "https://www.dnes.bg/rusia/2018/07/14/zakysnialata-sreshta-na-caria-na-rusiia-putin-i-nestandartniia-trymp.382138", "text": "Във всяка партия шах важно място има дебютът. Основна задача на шахматните дебюти е да осигуриш на своите фигури изгодни позиции за сметка на противниковите. Сред тях обаче има и една специална категория - гамбитът. Използвайки гамбит, играчът жертва пешка, за да получи удобно положение, от което да развие бърза и форсирана атака.\n\r\n\n\r\nДнешните руско-американски отношения наподобяват игра на преобърната шахматна дъска и никак не напомнят партия, в която се играе гамбит. В тях виждаме твърде много противоречива риторика и насъбрали се грешки, взаимна предпазливост и предубеждения, обиди и упреци, небивалици и обвинения, прекомерни очаквания и излъгани надежди - неща, съвсем непредразполагащи към пробиви и бързо постигане на целите, пише Валерий Гарбузов, в. \"Независимая газета\".\n\n\n\r\r\n                    \r\n                    Придружена с геополитически сблъсъци, повишената външнополитическа активност на двете държави заведе в задънена улица отношенията помежду им, парализира целия комплекс от проблеми, върху които години наред се градеше двустранното взаимодействие. \n\r\nПрез последните няколко години в отношенията между САЩ и Русия се формира дневен ред, който, вместо да сваля, вдигаше все повече нейния конфликтен потенциал: украинската криза и неразрешимата ситуация в Донбас, присъединяването на Крим и войната в Сирия, обвиненията срещу Русия, че се е месила в президентските избори от 2016 г. в САЩ, и антируските санкции, експулсирането на дипломати и затварянето на дипломатически мисии. Взаимните пропагандни атаки го циментираха, трайно го насочиха в коловоза на конфронтация. Тези бързо натрупани грамади блокираха и без това крехките отношения, разрушиха ги до основи.\n\r\n\n\r\nДнешният упадък на руско-американските отношения се дължи всъщност на три конкретни трудноразрешими проблема: украинската криза, войната в Сирия и антируските санкции. Във всички тях по един или друг начин се отрази реакцията на САЩ, предизвикана от решителното (понякога и дръзко) геополитическо поведение на Русия, решила да преразгледа политиката си от 90-те години на миналия век. \n\r\nПолитическият елит в САЩ съзря в тази практика сериозно, демонстративно предизвикателство от страна на Русия срещу американското глобално надмощие - това навярно е най-сериозната пречка за излизане от сегашната безизходица. Безизходица, създаваща предпоставки да се стигне до сблъсъка на века.\n\r\nЗа пръв път след края на Студената война, щом срещнаха подобна заплаха, САЩ използваха режим на санкции, целящ възпиране на Русия и подкрепен от над 40 държави.\n\r\nИ точно в тази необичайна ситуация (година и половина след избирането на Тръмп) бе договорена най-сетне първата официална среща между двамата президенти на 16 юли в Хелзинки. Среща, явно закъсняла, но все пак необходима. Поне като опит да се изтръгнем от плетеницата, в която се сплитат обвинения и раздразнителност, илюзии и надежди, впримчвайки в мрежите си понякога мнозина.\n\r\n\n\r\nГодините, прекарани от двамата лидери по върховете на властта, формираха на Запад трайна представа за всеки от тях. Там виждат Путин като \"цар\" на нова Русия, авторитарен, зловещ и коварен демон на съвремието, който решително и безпощадно променя геополитическата конфигурация и прекроява света по собствени шаблони.\n\r\nНе по-малко забележителна е личността на Тръмп - президент своеобразен, оригинален, способен изненадващо често да мени възгледите си и отново да прави противоречиви изявления, неочаквани и нестандартни постъпки, които учудват и най-сведущите познавачи на световната политика. При всички различия обаче двамата имат обща черта - и Путин, и Тръмп са лидери, хвърлили открито предизвикателство срещу баналното течение на живота и досегашните устои на световния ред.\n\r\nОще един важен момент - президентската среща ще протече в атмосфера на нарастващи разногласия между САЩ и другите членки на НАТО, в контекста на икономическите войни, разпалени от Тръмп, на фона на прозрението в ред европейски страни, осъзнали, че без Русия не може да се гарантира сигурност в Европа. \n\r\nНе бива да забравяме и друго - положението на самия американски президент в страната му наистина е укрепнало за година и половина, но все още е нестабилно. Съдбата му е все така в ръцете на Конгреса. Разследванията за намеса на Русия в изборите през 2016 г. продължават, не спират и атаките срещу Тръмп от страна на откритите му противници.\n\r\nНезависимо от публичните уверения на президентите Путин и Тръмп, че се стремят към двустранни контакти, и от липсата на лична неприязън между тях, все още няма и видими признаци за някакво насрещно движение.\n\r\n\n\r\nКакво да очакваме прочее от срещата в Хелзинки? Дали ще е поредният разговор за проблемите без някакви конкретни и значителни споразумения? Ще приключи ли срещата поне с най-обща декларация или с устни договорки, които да станат тласък към принципно нови отношения? Или ще видим едно начало на съгласувани действия (във връзка с ракетите със среден и малък обсег, противоракетната отбрана, Иран и Сирия, дори може би с Донбас), които ни дават възможност да тръгнем към бавно, но сигурно реставриране на сградата, разрушена до основи? С оглед целия днешен сложен подтекст на руско-американските отношения трудно бихме дали ясни отговори. Едно е сигурно: двамата президенти предстои да започнат твърде нелесен диалог по твърде нелесни проблеми. Щом е така, самата среща като факт изглежда вече е успех.\n\r\nКакъвто и да бъде резултатът от президентската среща, е време да осъзнаем, че без конкретни промени във външната политика на Русия и на САЩ едва ли ще има промени и в двустранните им отношения. Дали обаче по принцип са възможни промени, позволяващи на двете страни да установят диалог и същевременно всяка да води твърд външнополитически курс, реализирайки собствена геополитическа програма? Този въпрос неизбежно ще е първият, пред който ще застанат участниците в хелзинкските преговори, приковали вниманието на цял свят. Въпрос, на който едва ли днес някой би дал изчерпателен отговор. \r\n \r\n/БТА/\r\n ", "date": "2018.07.14", "title": "Закъснялата среща на \"царя\" на Русия Путин и нестандартния Тръмп "}
{"url": "https://www.dnes.bg/stranata/2018/07/14/porojanov-obeshta-minimum-190-lv-za-evtanazirano-jivotno.382244", "text": "Министърът на земеделието, храните и горите Румен Порожанов се срещна с хората в засегнатото от заболяването чума по дребните преживни животни село Шарково и съседните общини, съобщиха от министерството.\r\nМинистър Порожанов е обяснил лично на земеделските стопани, чиито животни подлежат на евтаназиране, че това са европейските и световни ветеринарни мерки, които България се е задължила да спазва. По думите му, ако не се предприемат бързи мерки, има опасност заболяването да се разпространи в други общини и области, и на България да бъдат наложени ограничения за износ на продукти от овце и кози - мляко, сирене, месо.\n\n\r\nВъпреки че разчетите по пазарни цени показват обезщетения от средно 225 лева за животни под селекционен контрол и 140-150 лева за останалите, министърът се е ангажирал компенсациите да бъдат завишени до минимум 190 -200 лева на евтаназирана коза или овца. Готовност за изплащане на средствата има още от понеделеник, като ще бъде направено бързо преизчисление на компенсациите за завишаването им.\r\r\n                    \r\n                    Регистрираните земеделски стопани ще получат парите по банков път, а за останалите ще бъде направена организация да вземат средствата си на място в кметствата в селата.\r\nМинистърът се е ангажирал, ако има стопани, които не искат да получат средства като компенсация за евтаназираните животни, да им бъдат осигурени идентични животни, които да отглеждат след като бъдат изпълнени мерките за биосигурност в засегнатите общини.", "date": "2018.07.14", "title": "Порожанов обеща: Минимум 190 лв. за евтаназирано животно"}
{"url": "https://www.dnes.bg/snimka-na-denia/2018/07/14/utre-shte-e-kato-dnes-slynce-oblaci-i-lek-dyjdec.382228", "text": "През нощта времето ще е ясно, утре - предимно слънчево. След обяд на места ще се развие купеста облачност, но само на отделни места в планинските и североизточните райони краткотрайно ще превали.\r\nЩе продължи да духа слаб до умерен северозападен вятър. Максималните температури ще са между 28 и 33 градуса, сочи. Атмосферното налягане е и ще се задържи близко до средното за месеца.\r\nНад Черноморието ще е предимно слънчево. След обяд ще има временни увеличения на облачността, по-съществени в северните райони, където на отделни места краткотрайно ще превали и прегърми. Ще духа слаб северозападен вятър. Максимална температура на въздуха 27-30 градуса. Вълнението на морето ще е 1-2 бала. Температурата на морската вода е 25-26 градуса.\rВ планините ще е предимно слънчево, след обяд с временни увеличения на облачността. Само на отделни места, главно в Западна Стара планина, краткотрайно ще превали. Ще духа умерен северозападен вятър. Максималната температура на височина 1200 метра ще е около 23 градуса, на 2000 метра - около 15 градуса. \r\n ", "date": "2018.07.14", "title": "Утре ще е като днес: Слънце, облаци и лек дъждец "}
{"url": "https://www.dnes.bg/notifikacii/2018/07/14/samoleten-incident-postradalite-sys-spukani-typancheta.382245", "text": "Общо 33-ма пътници са пострадали при инцидента със самолет на нискотарифната авиокомания Ryanair. Повечето от тях са със спукани тъпанчета, съобщи Нова тв.\n\r\nМашината, летяща от Дъблин за хърватския град Задар, загубила налягане в пътническия салон. Паднали кислородните маски и започнало рязко снижаване. Според сайтове, следящи въздушния трафик, самолетът е слязъл от 8000 на 3000 метра само за 7 минути.\n\r\n На борда имало 189 души, сред които новородено бебе. “Имаше 3-4 минути, в които самолетът падаше с голяма скорост, и решихме, че ще умрем. Всички на борда крещяха. На някои хора започна да им тече кръв от носа и ушите”, разказват ужасени пасажери, цитирани от западни издания.\r\nПътниците се оплаквали от стомашно неразположение и остри болки в главата и ушите. Някои повръщали, други почувствали недостиг на кислород. Един от пътуващите с нискотарифната авиокомпания публикува снимка на кислородните маски на самолета, висящи от тавана по време на полета.\r\n“Имаше технически проблем и въздушното налягане спадна, така че пилотът трябваше да приземи самолета”, посочиха от германската полиция. \r\nСамолетът кацнал аварийно във Франкфурт, като някои от пасажерите били откарани в болница. Други продължили пътуването си след няколко часа чакане за друг самолет.\n\r\nПо случая е започнало разследване, съобщи говорител на германската полиция.", "date": "2018.07.14", "title": "Самолетен инцидент: Пострадалите - със спукани тъпанчета"}
{"url": "https://www.dnes.bg/zvezdi/2018/07/14/zvezdite-koito-si-dadoha-vtori-shans-v-liubovta.382154", "text": "За щастие не винаги раздялата е нещо лошо. Много двойки преоткриват силните си чувства един към друг именно след като си дадат кратка почивка.\n\r\nСред известните двойки е пълно с такива, чиято любов се е засилила точно след като двамата скъсват за известно време колкото да разберат, че не могат един без друг. \n\r\nЕдна от най-красивите двойки в тази класация са Джиджи Хадид и Зейн Малик. Поп певецът и супермоделът имаха двегодишна връзка до началото на 2018-та, след което пътищата им се разделиха за около три месеца.\n\r\nЗа щастие на феновете им, двамата се събраха през април, но този път като че ли са по-дискретни относно отношенията си, явно за да запазят любовта си от натиска на медиите.\r\n                    \r\n                    \r\nВижте снимки в галерията на  на още 9 известни двойки, които се събраха след раздяла и днес отношенията им са много по-стабилни, а връзката им по-пълноценна. ", "date": "2018.07.14", "title": "Звездите, които си дадоха втори шанс в любовта"}
{"url": "https://www.dnes.bg/notifikacii/2018/07/14/zatvariat-ungarskiia-zavod-na-greenyard-zarazen-e-s-listeriia.382246", "text": "Белгийската индустриална група Грийнярд (Greenyard), един от най-големите доставчици на плодове и зеленчуци в света, съобщи, че е принудена да затвори своя завод за замразени храни в Унгария, тъй като предприятието е заразено с щам на бактерията листерия, убил девет души в Европа от 2015 г. насам, предаде Франс прес.\r\nЕвропейската агенция по сигурността на храните EFSA инфоримра компанията на 29 юни, че този щам е открит в проби от замразени храни, произведени в унгарския й завод.\r\nПредприятието е затворено и цялата му замразена продукция, произведена между август 2016 и юни 2018 г., е изтеглена от търговската мрежа, увери Грийнярд.\r\n\"Изтеглянето е мярка за сигурност и не означава, че изтеглените продукти са заразени\", уточни групировката в комюнике.\rРъководството на Грийнярд поддържа постоянни контакти с Европейската комисия и компетентните органи, изтъкна тя.\r\nСъздадена през 1987 г. като семейно предприятие, Грийнярд се сля през 2015 г. с ред други компании и се нареди сред гигантите в преработката и продажбата на плодова и зеленчукова продукция. Тя работи в 27 държави и е открила 10 000 работни места.\r\nДевет души са загинали и още 38 са се разболели от 2015 г. насам след поглъщане на продукти, заразени с бактерията, в пет страни от ЕС - Австрия, Дания, Финландия, Швеция и Великобритания, напомня АФП.\r\n", "date": "2018.07.14", "title": "Затварят унгарския завод на Greenyard, заразен е с листерия "}
{"url": "https://www.dnes.bg/akoshtete-vqrvaite/2018/07/14/telecyt-e-batman-a-rakyt-e-hylk-supergeroi-spored-zodiiata.382121", "text": " \r\nKомиксовият герой на компанията ДиСи - Светкавицата, най-много прилича на овена. И двамата са много бързи, динамични и обичат надпреварата. Овенът си поставя високи цели - както Светкавицата иска да изпревари Супермен. Обичат физическите предизвикателства,  имат кураж и са оптимисти.\r\n \r\n\r\n \r\nТелецът е копие на Батман - могъщ и силен, но и отговорен и практичен. И двамата обичат да са обградени от много материални удоволствия. И обожават техниката - телецът купува всичко, което идва на мода, както Батман има всякакви джаджи, които му помагат за битките.\r\n \r\n\r\n \r\nКапитан Америка е най-близо до близнаците. Приличат си, защото са много социални и остроумни, но и мислят за последствията. Близнаците се адаптират лесно към нова среда, точно както Капитан Америка идва от 40-те години и свиква да живее в настоящето.\r\n \r\n\r\n \r\nРаците са емоционални и често си сменят настроенията. Точно като чувствителния Хълк. Когато той е ядосан и наранен, позеленява и се сърди, не може да не му проличи.\r\n \r\n", "date": "2018.07.14", "title": "Телецът е Батман, а Ракът е Хълк: Супергерой според зодията"}
{"url": "https://www.dnes.bg/notifikacii/2018/07/14/angliia-sled-macha-niama-da-chakame-oshte-20-g-za-polufinal.382247", "text": "През второто полувреме играхме наистина добре. Особено може да се каже, че бяхме ги вързали в тяхното поле в първия половин час от втората част, но не успяхме да отбележим гол, заяви лидерът и капитан на Англия Хари Кейн след днешното поражение с 0:2 от Белгия. \n\r\nАнгличаните останаха пак без медал, а поне за Кейн има надежда, че може да стане голмайстор на Световното първенство, тъй като води с 6 точни попадения.\r\n\"Опитахме се, но момчетата не можаха да дадат повече от това. Това беше един много уморителен турнир. Имахме един гол изоставане, натиснахме, но не се получи. Белгия определено е добър отбор. Няма как да обвинявам отбора, те дадоха всичко от себе си. Този мач също показа, че ние имаме огромно подобрение, израстване като отбор. Имайте предвид, че ние не сме завършен продукт. Още ще се подобряваме и ще ставаме все по-силни. Нямаме намерение и ние, и Англия да чакаме още 20 години за нов полуфинал или за голям мач. Да, ще работим, трябва да работим още, но резултатите ще дойдат по-бързо, отколкото очаквате, завърши още голмайсторът на Тотнъм. (БТА)\r\n\r\n ", "date": "2018.07.14", "title": "Англия след мача: Няма да чакаме още 20 г. за полуфинал"}
{"url": "https://www.dnes.bg/notifikacii/2018/07/14/proveriavat-nad-400-predmeta-za-zaraza-s-novichok.382248", "text": "Британските служби за борба с тероризма са събрали над 400 предмета като част от разследването на убийството на британката Доун Стърджис с нервнопаралитичното вещество \"Новичок\" в Югозападна Англия, предаде Ройтерс.\r\nЧетиридесет и четири годишната Стърджис почина на 8 юли, повече от седмица, след като е била изложена на \"Новичок\" край град Солсбъри, където през март със същото вещество бяха отровени руският двоен агент Сергей Скрипал и дъщеря му Юлия.\r\nПартньорът на Стърджис, 45-годишният Чарли Роули, все още се възстановява в болница, след като състоянието му бе критично.\r\nВчера полицията съобщи, че е прибрала и идентифицирала малка бутилка от дома на Роули, която според следствието е източник на заразата.\r\nДнес властите допълниха, че \"значителен брой (сред близо 400-те събрани предмета) са евентуално заразени\" и ще бъдат предадени за лабораторен анализ.\r\n(БТА)", "date": "2018.07.14", "title": "Проверяват над 400 предмета за зараза с Новичок"}
{"url": "https://www.dnes.bg/politika/2018/07/14/ognian-zlatev-bylgariia-postigna-poreden-uspeh.382250", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В днешния динамичен свят България постигна порeден успех. Доказахме, че сме подготвени да влезем в предверието на еврозоната. България е заявила, че е готова. Това заяви пред Bulgaria ON AIR Огнян Златев.\n\r\nСпоред него ситуацията е такава и се налага в динамичен процес да има нови изисквания. Българските банки ще преминат т.нар. стрес - тестове, за да се убеди ЕЦБ, че банковата ни система е стабилна и няма да се повтори случаят КТБ.\r\nТой обясни, че има допълнителни условия, които трябва да изпълним. \"Банковият съюз е нов елемент, който се появи заради финансовата криза и ситуацията в Гърция, което Европа повече няма как да си позволи. Условията към нас не са проява на негативно отношение!\", смята Златев.\r\n                    \r\n                    \r\nЕК е готова да помогне с техническа помощ, за да бъде по-лесно преминат транзитният период от около две години. Проява на политическа безотговорност е да се плашат хорага от приемането на еврото. Ползите са безусловни. Ще паднат лихвените проценти, страната ни ще получи голям кредит на доверие.\r\n ", "date": "2018.07.14", "title": "Огнян Златев: България постигна порeден успех"}
{"url": "https://www.dnes.bg/mish-mash/2018/07/14/skarlet-iohanson-otkaza-da-e-transdjendyr-v-rub-tug.382226", "text": "Скарлет Йохансон отказа да изпълни роля на трансджендър във филма \"Rub & Tug\", след като решението да й бъде поверена въпросната роля предизвика полемика, съобщиха световните информационни агенции.\r\nТридесет и три годишната актриса бе избрана да се снима в главната роля във филм, който ще проследи живота на Данте \"Текс\" Гил, собственик на салон за масажи и сводник, станал една от големите фигури на престъпния свят в САЩ през 70-те и 80-те години на миналия век. Роден като Лоис Джийн Гил, той се идентифицира като мъж.\r\n\"Като се имат предвид неотдавнашните въпроси от етично естество, които бяха повдигнати, след като бях избрана да изпълня ролята на Данте \"Текс\" Гил, реших да се оттегля от проекта - заяви Йохансон пред сп. \"Аут\". - Разбирането ни на трансджендърите продължава да се увеличава. Научих много за общността им и си дадох сметка, че да се снимам в този образ е неделикатно.\"\r\r\n                    \r\n                    Изборът Скарлет да изпълни ролята предизвика полемика в социалните мрежи. Транссексуалните актриси Трейс Лизет и Джейми Клейтън разкритикуваха продуцентите, че не са поверили ролята на представители на общността на трансджендърите.\r\nОт обкръжението на Йохансон все пак отбелязаха, че Джефри Тамбор, Джаред Лето и Фелисити Хъфман успешно изпълниха роли на транссексуални. (БТА)", "date": "2018.07.14", "title": "Скарлет Йохансон отказа да е трансджендър в \"Rub & Tug\""}
{"url": "https://www.dnes.bg/notifikacii/2018/07/14/dvama-sa-zaginali-pri-katastrofa-predi-k-k-kamchiia.382249", "text": "Двама души са загинали при катастрофа на пътя Варна - Бургас преди к. к. \"Камчия\", съобщиха от ОДМВР - Варна.\r\nКатастрофата е станала около 20:00 часа тази вечер на около 1 км преди к.к. \"Камчия\".\r\n\"Фолксваген\" с врачанска регистрация е катастрофирал. Според първоначалната информация двама души са загинали.\r\nПричините и обстоятелствата около инцидента се изясняват.\r\n ", "date": "2018.07.14", "title": "Двама са загинали при катастрофа преди к.к. Камчия"}
{"url": "https://www.dnes.bg/notifikacii/2018/07/14/piian-rom-prebil-priiatelkata-si-v-stolichniia-park.382232", "text": "30-годишен ром набил приятелката си в столичния парк \"Редута\" днес по обяд и вдигна на крак полиция и Бърза помощ.\r\nМомичето е на 18 години, с регистрация като проститутка. Мъжът я открил в парка и започнал да я псува. След това я набил. Удрял я по главата, ритал я по тялото и я влачил за косата. Накрая взел 600 лв. от нея и си тръгнал.\r\nЖивеещи в района разказаха, че са чули силни крясъци.\r\nПрочети още на: \r\n \r\nЖивеещи в района чули силни крясъци. Сигнал подал гражданин, който станал свидетел на скандала. Линейката откарала момичето в болница, а мъжът се издирва, допълва ", "date": "2018.07.14", "title": "Пиян ром пребил приятелката си в столичния парк"}
{"url": "https://www.dnes.bg/obshtestvo/2018/07/14/maiki-ot-plovdiv-se-zakaniha-da-izgradiat-palatkov-lager.382233", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Родители в Пловдив се събраха на протест в подкрепа на майките на деца с увреждания. Протестът се проведе пред сградата на общината.\r\nДесетки майки категорично подкрепиха исканията на протестиращите в София и други градове в страната - да бъде приет законът за личната помощ и така да се гарантира индивидуална помощ на всеки човек с увлеждания.\n\n\n\r\nС присъствието си в центъра на Пловдив родителите напомниха на депутатите, че България е единствената държава, в която трябва ежегодно да доказваш, че детето ти има увреждане, съобщава Bulgaria ON AIR. Майките се заканиха, че ще изградят палатков лагер пред пловдивската община, ако държавата не се намеси адекватно и не реши проблема.", "date": "2018.07.14", "title": "Майки от Пловдив се заканиха да изградят палатков лагер"}
{"url": "https://www.dnes.bg/notifikacii/2018/07/14/krai-na-opitite-s-jivotni-kompiutyr-shte-testva-toksichnostta.382229", "text": "Учени от университета \"Джонс Хопкинс\" в град Балтимор, щата Мериленд, са разработили компютърен метод за тестване на токсичността на отровите, без използване на опитни животни, пише сп. \"Toxicological sciences\".\r\nСпособът се оказва много по-точен, в сравнение с тестовете върху животни. Известно е, че токсикологични опити се провеждат от многобройни фармацевтични и козметични фирми. Те са необходими, за да се провери безопасността на произведената продукция за здравето на човека. Учените от университета \"Джонс Хопкинс\" под ръководството на Томас Хартунг провели изследване, за да може да се ограничи количеството на животните, подлагани на опити.\r\nСпециалистите използвали данните от 80 хиляди химически вещества от досие, което било съставено от специалисти от Европейската агенция по химикали. Във всички тях се съдържала информация за опитите с животни.\rИзползвайки компютърен модел, специалистите успели да се сдобият с точен токсикологичен анализ в 87 процента от случаите. Отбелязва се, че единичен опит с участието на животно има точност от 57 процента, а повторен опит - от 81 процента. (БТА)", "date": "2018.07.14", "title": "Край на опитите с животни? Компютър ще тества токсичността"}
{"url": "https://www.dnes.bg/notifikacii/2018/07/14/kamion-udari-marshrutka-krai-tyrnovo-ima-zaginal.382230", "text": "Един човек е загинал, а трима са ранени при катастрофа край Велико Търново, съобщиха от МВР.\r\nПътният инцидент е станал в 14.24 часа между маршрутка и тежкотоварен автомобил след разклона за село Пушево. По първоначални данни камионът е спукал гума, шофьорът е загубил контрол над движението и странично ударил микробус, превозващ хора.\r\nИ двете превозни средства са извън пътното платно. Веднага към мястото на инцидента са насочени екипи на Пътна полиция и Спешна помощ. Обстоятелствата се изясняват.", "date": "2018.07.14", "title": "Камион удари маршрутка край Търново, има загинал"}
{"url": "https://www.dnes.bg/notifikacii/2018/07/14/erdogan-posyvetva-nato-da-zasili-dialoga-s-rusiia.382231", "text": "НАТО трябва да засили каналите си за диалог с Русия, заяви турският президент Реджеп Тайип Ердоган пред журналисти, които го съпровождаха на срещата на върха на НАТО в Брюксел, съобщава в. \"Дейли сабах\".\n\r\n\"Откроихме необходимостта от засилване на политическия и военен диалог с Русия, за да бъдат минимализирани военните рискове и да бъде установена прозрачност\", каза вчера Ердоган на борда на самолета на връщане в Турция.\n\r\nПо повод на очаквания в понеделник разговор между президентите на САЩ Доналд Тръмп и Русия Владимир Путин в столицата на Финландия, Ердоган каза, че смята тази среща за много важна и че Анкара ще следи как ще протече тя.\n\r\nТурският президент посочи, че има планиран разговор с Путин за днес, на който ще предложи на руския си колега да се съберат на среща на върха в Турция, за да обсъдят регионални въпроси.\r\n\"Ако той (Путин) приеме, това би било добре и за нас. Бихме могли да поканим още една-две държави на срещата. По този начин, смятам, бихме направили обстановката в региона по-стабилна\", заяви Ердоган.\n\r\nЛидерът на Турция каза, че при разговора си с Тръмп покрай срещата на НАТО е обсъдил с него ситуацията в Манбидж, Северна Сирия, и покупката на изтребители Ф-35 от САЩ. Ердоган е получил уверения от американския президент, че сделката за самолетите, за които Турция вече е платила 800 милиона долара и остава последна вноска от 100 милиона долара, ще бъде изпълнена както следва.\n\r\nПо повод на Манбидж Ердоган увери, че продължава реализирането на пътната карта, договорена със САЩ. Той обаче подчерта, че същинската цел на Анкара е САЩ да прекратят сътрудничеството си със сирийската кюрдска милиция Сили за защита на народа. Но по думите му това изглежда не е в дневния ред на Вашингтон засега.\n\r\nПо време на срещата на върха в Брюксел на 11 и 12 юли Ердоган разговаря и с германския канцлер Ангела Меркел, с която е обсъдил споразумението между Турция и ЕС за възпиране на миграцията към Европа.\n\r\n\"На срещата обсъдихме прехвърлянето на средствата, договорени в рамките на споразумението от 18 март. Ние казахме, че трансферът трябва да бъде ускорен\", посочи Ердоган, цитиран от БТА.\n\r\nТой добави, че Анкара продължава да има безпокойства и по отношение на присъствието и дейностите на членове на Фетхуллахистката терористична организация (ФЕТО) и на активисти на Кюрдската работническа партия (ПКК) в Германия. По думите му тези тревоги са били изразени пред Меркел, като е бил поискан по-решителен подход в това отношение от страна на Берлин.\n\r\nЕрдоган подчерта също, че Турция полага усилия да поеме своя дял от осигуряването на финансирането на НАТО, като посочи, че подкрепата на Турция в момента е около 1,8 процента от БВП. \"Разбира се, ние сме похарчили също така около 30 милиарда долара за оборудване и муниции\", изтъкна още президентът на Турция.\n\r\n ", "date": "2018.07.14", "title": "Ердоган посъветва: НАТО да засили диалога с Русия"}
{"url": "https://www.dnes.bg/stranata/2018/07/14/3-godishno-momichence-e-padnalo-ot-terasa-v-harmanli.382234", "text": "3-годишно момиченце е паднало от тераса в Харманли и е докарано по спешност в хасковската болница, съобщи БНР.\r\nДетето се покатерило по необезопасен парапет на терасата, откъдето е паднало от около 2 метра височина.\r\nМомиченцето има нараняване на черепа и ще бъде транспортирано в специализирана клиника в Пловдив.​", "date": "2018.07.14", "title": "3-годишно момиченце е паднало от тераса в Харманли"}
{"url": "https://www.dnes.bg/politika/2018/07/14/radev-zove-da-otstoiavame-demokratichnata-dyrjava.382235", "text": "Днес, повече от всякога, сме призвани да отстояваме демократичната, правова и социална държава, която често е поставяна на изпитание. Това се посочва в поздравителен адрес на президента Румен Радев по случай 27-годишнината от приемането на Конституцията на Република България, съобщиха от пресслужбата на държавния глава.\r\nАдресът е произнесен на Конференцията, посветена на 27-годишнината от приемането на Конституцията на Република България, 13.07.2018 г.\n\r\nЕто пълния текст на поздравителния адрес на държавния глава:\r\n\"Приемете моите поздравления по случай 27-ата годишнина от приемането на Конституцията на Република България.\r\nТържествено подписаната на 12-и юли 1991 г. Конституция на Република България въплъщава най-високите постижения на модерния конституционализъм – закрилата на основните права и правовата държава, разделението на властите, контрола за конституционност. Достоен е стремежът на създателите ѝ да съчетаят демократичното начало и конституционните традиции от Търновската конституция.\r\n                    \r\n                    \r\nНаложителните \"поправки\", произтичащи от непосредственото действие на правото на Европейския съюз, доказаха, че целта да бъдем пълноправна част от модерна Европа преминава през зачитането на националната ни идентичност и гарантирането на върховенството на конституцията.\n\r\nПогледнато от дистанцията на времето, за скромните си 139 години българският конституционализъм има своите постижения, но и неуспехи. Въпреки това, макар и трудно, конституционното съзнание бе съхранено.\n\r\nДнес, повече от всякога, сме призвани да отстояваме демократичната, правова и социална държава, която често е поставяна на изпитание. Убеден съм, че за да постигнем просперитет, трябва заедно да защитаваме справедливостта, да зачитаме правата и свободите на личността, да пазим Конституцията си.\r\nЧестита годишнина!“", "date": "2018.07.14", "title": "Радев зове: Да отстояваме демократичната държава!"}
{"url": "https://www.dnes.bg/stranata/2018/07/14/karakachanov-na-buzludja-kakvo-sme-gotovi-da-jertvame-za-bylgariia.382236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Чествания на връх Бузлуджа днес по случай 150 години от гибелта на националните герои Хаджи Димитър и Стефан Караджа. Събитието протече под патронажа на вицепремиера и министър на отбраната Красимир Каракачанов.\r\nВицепремиерът каза пред камерата на , че в такива паметни моменти всеки от нас трябва да си зададе въпроса: \"Какво ние сме готови да жертваме за България?\"\r\nСъбитията на Бузлуджа са пример на саможертва, \"тези млади хора са имали една кауза - Освобождението на България, за която за загинали\", допълни той.\n\r\nВ Казанлък стотици се включиха в поднасянето на венци и цветя пред паметника на Стефан Караджа на едноименната улица в града.\r\n                    \r\n                    \r\nПо-късно на връх Хаджи Димитър, известен със старото си име Бузлуджа, бе отслужена заупокойна молитва, а след това близо 150 активисти на Националното дружество \"Традиция\" проведоха мащабна възстановка на гибелната битка на войводата и неговата чета.\n\r\nЧестванията продължиха с народен събор – надпяване с възрожденски и патриотични песни, в който се включиха повече от 20 общини. Безсмъртната песен \"Жив е той, жив е\" огласи старопланинския връх Бузлуджа, до който днес се изкачиха хиляди българи от двете страни на Балкана. \r\nТова е първата голяма битка за свободата на България. Две години по-късно е обявена Българската екзархия, а десет години по-късно е възстановена българската държавност, припомни в словото си д-р Чавдар Ангелов, директор на Националния музей \"Шипка - Бузлуджа\".\r\n\"Четата на Хаджи Димитър, която наброява в началото 125 българи от всички региони на поробеното ни отечество, изминава за 12 дни 160 км до върха, под който последните 24 четници се бият със 700 башибузуци. Поклон. Да живее България\", заяви вицепремиерът и министър на отбраната Красимир Каракачанов.\r\nВенци и цветя пред гранитния паметник на Хаджи Димитър положиха зам.- председателят на парламента Емил Христов, областните управители на Стара Загора и Габрово, депутати, граждани.\r\n ", "date": "2018.07.14", "title": "Каракачанов на Бузлуджа: Какво сме готови да жертваме за България?"}
{"url": "https://www.dnes.bg/zvezdi/2018/07/14/vissha-moda-ot-tri-pokoleniia-kardashian.382158", "text": "За последната си рекламна кампания Fendi се спират не на едно, не на две, а на три поколения Кардашян.\n\r\nКрис Дженър, Ким Кардашян Уест и 5-годишната Норт Уест се събират на едно място за юбилейната 10-та годишнина на чантата Peekaboo.\n\r\nПървите кадри от рекламната кампания представят триото насред поляна с чантите на Fendi.\n\r\nКъм рекламната фотосесия има и видео, на което се представя семейната идилия и косвеното присъствие на Кание Уест с песента му \"Love Lockdown\".\n\r\n\"Идеята е да се представи концепцията за семейството като част от нашата история и искахме женски фамилии. В случая на Кардашян, всичките три са много силни жени с изявени персоналности. Това е иконично семейство, което е известно със своето светско присъствие, но искахме да представим по-интимната страна на нещата\", сподели Силвия Вентурини Фенди.\r\n                    \r\n                    \r\nТова е втората от сериите на модната къща. Първата бе през април и на нея видяхме креативният директор на аксесоарите и мъжките линии заедно с нейните дъщери.\n\r\nКадрите на клана Кардашян можете да видите в нашата ", "date": "2018.07.14", "title": "Висша мода от три поколения Кардашян"}
{"url": "https://www.dnes.bg/notifikacii/2018/07/14/silna-jega-smeni-poroite-v-iaponiia-6-dushi-pochinaha.382237", "text": "Най-малко 6 души са починали и над 1500 са били хоспитализирани в Япония днес заради силните горещини, обхванали почти цялата територия на страната след невижданите проливни дъждове и наводнения преди няколко дни, предаде агенция Киодо, цитирана от ТАСС. \n\n\r\nУточнява се, че заради топлинен удар в болници са постъпили 1536 души.\r\nТемпературите през деня повсеместно са над 30 градуса, като същевременно се задържа и високата влажност. В някои райони термометрите отчетоха 39 градуса.\r\nЗаради подобни жеги миналата година в страната загинаха 44 души, а десетки хиляди се оказаха в болници. (БТА)", "date": "2018.07.14", "title": "Силна жега смени пороите в Япония, 6 души починаха"}
{"url": "https://www.dnes.bg/politika/2018/07/14/bsp-iska-razsledvane-za-ubitite-jivotni-v-strandja.382238", "text": "БСП иска разследване и истината за убитите животни в Странджа. За това се настоява в позиция на Левицата, изпратена до медиите.\n\r\nПосещението на министър Порожанов е закъсняло. Още преди седмици народни представители от БСП за България предупредиха за случващото се. Животните вече са избити, поминъкът на хората е отнет. Даваме си сметка, че когато тръгне опасна зараза, мерки трябва да се вземат. Но въпросите днес са повече от отговорите и ние ще настояваме министърът на земеделието да даде отговори пред Народното събрание. \n\n\n\r\n1. Пропорционални ли са предприетите мерки или отново става въпрос за ненужно престараване? Защо не се поставят под карантина засегнатите стада, докато се вземат нови проби? Безспорно ли е, че наистина става дума за чума? Защо при високата смъртност от болестта, умрели животни няма, нито пък, по свидетелства от района, болните животни са развили характерните симптоми?\r\r\n                    \r\n                    2. Лъжа е, че хората ще бъдат компенсирани изцяло. Компенсациите за убитите животни не са по пазарни цени, което прави невъзможно бързото възстановяване на стадата. Не са предвидени компенсации за пропуснатите ползи. Не се говори за това, че липсата на животни води до други загуби - договорите за ползване на пасища, например, няма как да бъдат продължени, а с това хората губят и правото да получават европейски средства по тази линия. Как ще си плащат кредитите, с които са изграждали своите стопанства и стада - държавата не планира подкрепа за това. Ние настояваме за бърза и пълна компенсация, вкл. за пропуснатите ползи и искаме правителството да предложи бързи законови промени, ако такива се налагат.\r\n3. Настояваме за пълно разследване на източника на заразата и ясно поемане на отговорността за допускането на заразени животни на българска територия - функционира ли оградата на границата с Турция, как заразени животни са проникнали в България, осъществяван ли е необходимият ветеринарен контрол върху новопридобити животни?\r\n4. Крайно време е правителството и управляващото мнозинство да си отворят очите за проблемите на малките погранични общини. Обезлюдяването е проблем не само на общините и на населените места, а проблем на националната сигурност. Ето защо настояваме да бъде приета и реализирана програмата Странджа-Сакар, разработена съвместно от общините Тополовград, Елхово, Болярово, Средец и Малко Търново. Предизборно всички партии изразиха подкрепа за тази програма, но след изборите ГЕРБ и Обединените патриоти забравиха за нея. Ние обаче не забравяме!\n\r\nЩе се срещнем със засегнатите стопани, с кметове, с европейските експерти, които пристигат в България, за да установим истината, да помогнем на хората от региона и да се потърси отговорност на виновните лица.\r\n ", "date": "2018.07.14", "title": "БСП иска разследване за убитите животни в Странджа "}
{"url": "https://www.dnes.bg/notifikacii/2018/07/14/trymp-i-melaniia-shte-igraiat-golf-v-shotlandiia.382239", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обиколката на американския президент Доналд Тръмп на Острова продължава, но той вече не е на офицално посещение, а на почивка в Шотландия=\n\r\nТръмп и съпругата му Мелания ще прекарат уикенда в хотел \"Търнбери\" в Шотландия. Престоят на двойката за уикенда на шотландска земя се определя като частно посещение.\n\r\nНеведнъж американският президент е споделял за любовта си към Шотландия. Майка му е шотландка, но той за първи път прави посещение на страната откакто е държавен глава, припомня \r\nОчаква се Доналд Тръмп да играе голф в притежавания от него комплекс в графство Еършър. Посещението на милиардера на Острова е съпроводена от мащабни протести.\r\n250 000 души се събраха в центъра на Лондон. Те изпратиха ясно послание към американския президент, че не е добре дошъл. Протести има и в Шотландия, където Тръмп вече пристигна. След това той се отправя към Хелзинки, където ще се срещне с руския си колега Владимир Путин.", "date": "2018.07.14", "title": "Тръмп и Мелания ще играят голф в Шотландия"}
{"url": "https://www.dnes.bg/notifikacii/2018/07/14/zaselnicheskata-deinost-na-izrael-problem-za-palestina.382240", "text": "Заселническата дейност на Израел в момента е най-важният проблем за Палестина. Това заяви днес палестинският лидер Махмуд Абас на среща с руския президент Владимир Путин в Кремъл, предаде ТАСС.\r\n\"Това е много опасно, опитваме се да използваме всички възможни средства, за да се противопоставим на действията на Израел\", посочи Абас.\r\nПо думите му днес Близкият изток и Палестина изживяват много трудни времена, \"поредната криза\". \"На първо място това са опитите и плановете на Израел за нови селища\", уточни палестинският президент.\r\nНесекващата строителна дейност в израелските колонии на Западния бряг на р. Йордан е една от пречките за уреждане на палестинско-израелския конфликт, който продължава вече десетилетия. На 23 декември 2016 г. Съветът за сигурност на ООН прие резолюция 2334, изискваща Израел незабавно да спре заселничеството в окупираните арабски земи. Израел заяви тогава, че няма да изпълнява исканията от този документ.\rМиналия август премиерът Бенямин Нетаняху съобщи, че еврейската държава ще продължи да строи и да развива селищата по Западния бряг, напомня агенцията.\r\nАбас разкритикува отново преместването на американското посолство в Ерусалим, отбеляза Абас. \"Противопоставяме се на опитите на американците да натрапят собствени решения за най-чувствителните проблеми\" за Палестина, каза той.\r\nДва дни преди Абас на посещение в Москва бе Нетаняху, който в сряда бе приет от президента Путин, за да обсъдят по-специално ситуацията в Сирия и израелско-палестинските отношения, напомня Франс прес.\r\nНа срещата с палестинския лидер Владимир Путин изрази задоволство, че може да го информира за контактите на Москва със страните и лидерите от региона, съобщи Кремъл в комюнике, цитирано от АФП.\r\nДнес следобед Израел предприе нова серия въздушни удари в ивицата Газа след нощен сблъсък с ислямисткото движение Хамас, контролиращо палестинския анклав.\r\nДен преди тези атаки, на които палестинците отвърнаха, сблъсъци имаше на границата между Израел и ивицата Газа. Там израелските сили убиха двама палестинци и раниха над 200. Ранен бе също израелски войник. (БТА)\n\r\n\n\r\n ", "date": "2018.07.14", "title": "Заселническата дейност на Израел - проблем за Палестина"}
{"url": "https://www.dnes.bg/sport/2018/07/14/djokovich-pobedi-nadal-otiva-na-finala-na-uimbyldyn.382242", "text": "Трикратният шампион Новак Джокович (Сърбия) се класира за финала на Откритото първенство на Великобритания по тенис.\r\nПоставеният под номер 12 Джокович победи носителя на две титли от турнира и номер 2 в схемата Рафаел Надал (Испания) с 6:4, 3:6, 7:6(9), 3:6, 10-8 за 5:15 часа.\r\nДвамата изиграха невероятен двубой, показаха изключителна класа и страхотен тенис, но сърбинът успя да направи пробив в последния 18-и гейм на петия сет и да спечели мача.\r\nДвубоят беше прекратен тази нощ при резултат 2:1 сета за Джокович и се доигра днес. \r\nВ четвъртия сет Надал поведе с 3:0, Джокович изравни, но след нови три поредни гейма номер 1 в света изпрати мача в пети сет.\r\nПри 8:8 Джокович имаше мачбол, който обаче Надал спаси. След това сърбинът спечели подаването си, а при сервис на Надал успя да поведе с 40:0 и приключи драматичния двубой при втория си мачбол.\r\nЗа Джокович това е първи финал на турнира от Големия шлем от Откритото първенство на САЩ през септември 2016 година. Той достига до тази фаза на \"Уимбълдън\" за първи път след 2015 година, когато спечели третата си титла. \r\nДжокович ще играе за пети път в кариерата си на финал на турнира в Лондон.\r\n\"Трудно е да намеря точните думи. Просто преминах през много неща, връщах се в определени моменти през последните 15 месеца, за да съм тук сега, да играя срещу най-добрия играч в света. Това е един от най-дългите мачове, които съм играл. И двамата заслужавахме да спечелим, до последния удар не мислех, че ще спечеля, но вярвах, че ще спечеля. Той също беше така, имаше шансове. Това е един от мачовете, за които живееш. В крайна сметка съм удовлетворен, че преминах през това препятствие\", каза Джокович след мача.\r\nНа финала утре сърбинът ще играе утре срещу номер 8 Кевин Андерсън (РЮА), който снощи победи Джон Иснър (САЩ) със 7:6(6), 6:7 (5), 6:7(9), 6:4, 26-24 в мач, който продължи 6:36 часа. Той беше най-дългият полуфинален мач в историята на турнира, а срещата между Джокович и Надал заема второто място в тази класация. (БТА)", "date": "2018.07.14", "title": "Джокович победи Надал, отива на финала на \"Уимбълдън\""}
{"url": "https://www.dnes.bg/notifikacii/2018/07/14/belgiia-udari-trite-lyva-stana-treta-v-sveta.382241", "text": "\nБелгия постигна най-големия успех в историята си, надигравайки Англия с 2:0 в мача за третото място на световното първенство по футбол в Русия.\r\n\"Червените дяволи\" нанесоха ранен удар още при първата опасна атака в срещата, когато Тома Мюние засече центрирането на Насер Чадли около границата на малкия пеналт.\r\nИ двата отбора демонстрираха голямо желание в офанзивен план, но така и не можеха да се надхитрят с чисто голово положение. На два пъти сам срещу вратаря оставаше Ромелу Лукаку, но и в двата случая той не си спираше топката добре.\r\nАнгличаните натиснаха сериозно в заключителната част на мача, но в 82-ата минута бяха нокаутирани от Еден Азар, който завърши майсторски след брилянтен пас на Де Бройне.\r\nКак премина срещата четете в Gol.bg", "date": "2018.07.14", "title": "Белгия удари \"Трите лъва\", стана трета в света "}
{"url": "https://www.dnes.bg/akoshtete-vqrvaite/2018/07/14/amazonka-v-legloto-kakvi-sa-jelaniiata-na-ovena.382156", "text": "Жените, родени под този знак на зодиака са истински амазонки, които са свикнали да вземат всичко от живота. В пълна степен това важи и в любовта и секса. Под чаршафите те са ненаситни, командват и партньорите им са наясно за техните еротични предпочитания. Още преди да се стигне до кулминацията те са разкрили какво им харесва, кога, къде и как.\n\r\nЖените Овен не правят секс заради самия секс. За да се насладят напълно на интимността трябва да имат взаимни чувства с партньора – това е гаранция за скритата жажда за нежност и необходимостта да се чувстват сигурни.\n\r\n\n\r\nВ секса са ненаситни, винаги са подготвени с подходящо еротично бельо, с което да \"запалят\" фантазията на всеки мъж. Обичат да драскат, хапят, а за \"радост на съседите\" не се притесняват от децибелите на стоновете и пъшканията. Тя предпочита спонтанния секс – на задната седалка на колата, на бюрото в офиса, на пейката в парка, в асансьора и т. н.\r\r\n                    \r\n                    Вижте още за жената Овен в", "date": "2018.07.14", "title": "Амазонка в леглото: Какви са желанията на Овена?"}
{"url": "https://www.dnes.bg/notifikacii/2018/07/14/v-chetvyrtyk-izpisvat-spasenite-momcheta-ot-tailand.382227", "text": "Дванадесетте тайландски момчета и техният футболен треньор, които бяха извадени от наводнена пещера със сложна и рискована спасителна операция, ще бъдат изписани от болницата идната седмица, съобщи днес здравният министър на Тайланд, цитиран от ДПА. \r\n\"Ще ни е необходимо сътрудничеството на медиите, докато момчетата и техните семейства се адаптират към обичайното си всекидневие\", каза министър Пиясакол Саколсатаядорн пред репортери в столицата Банкок. \"Ние им помагаме да се подготвят за вниманието, което ще получат от медиите\", добави той.\n\n\n\r\nМинистерството публикува видеорепортаж от болницата в северната провинция Чианг Раи, близо до границата с Мианма, където спасените са настанени след 3-седмичната си подземна одисея. Вижда се, че всички те са в добро състояние и благодарят на своите спасители и на всички в страната и по света, стискали палци за благополучния изход от сагата.\rВсяко от момчетата на възраст между 11 и 16 г. посочва предпочитанията си какво му се яде. В момента те са на строго контролирана диета по медицински причини, след като някои от тях са загубили до 5 кг от теглото си при принудителния подземен престой и захранването им трябва да става внимателно и по точно определен начин в съответствие с хода на възстановяването и конкретното им състояние.\r\nМалките футболисти все още носят предпазни маски срещу инфекции. Според министъра те ще бъдат изписани най-вероятно в четвъртък. Лекарите посочват, че децата ще бъдат внимателно наблюдавани и след това за евентуални физически и психологически последици в резултат на преживяното. \r\n ", "date": "2018.07.14", "title": "В четвъртък изписват спасените момчета от Тайланд"}
{"url": "https://www.dnes.bg/eu/2018/07/14/obvyrzvat-evroto-s-monitoringa-vyrhu-bylgariia.382183", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария пое цели 6 ангажимента, за да бъде допусната до започване на процедура за приемане на единната валута в ЕС, а решението и да подаде документи за влизане в чакалнята беше подкрепено от финансовите министри на 19-те държави. От своя страна, обаче, вицепрезидентът Илияна Йотова изрази притесненията си, че това влизане в еврозоната може да е обвързано с поредния мониторинг на Бъглария - върху корупцията, съдебната реформа и борбата с организираната престъпност. Какъв знак ни дава взетото в четвъртък решение -  в \"Брюксел 1\" по телевизия Bulgaria On Air коментира Илияна Йотова\n\r\n\"Рано е да даваме крайни оценки. Признавам, че съм силно притеснена от това, което чух. Имам усещането, че този състав на ЕК ще наложи второ наблюдение на България и ще използва мониторинга, който така или иначе вече съществува повече от 10 години по отношение на борбата с корупцията, организираната престъпност и съдебната реформа\", каза в предаването вицепрезидентът. \r\n                    \r\n                    \r\nСпоред нея този път това ще се използва не за влизане в Шенген, а за членство във финансовия клуб на Европа.на срещата еврокомисарят по въпросите на еврото и социалния диалог Валдис Домбровскис заяви, че страната ни ще бъде \"много сериозно наблюдавана\" и даде да се разбере, че докато този мониторинг съществува, България няма да може да влезе дори в чакалнята.\r\nДвоен стандарт ли е това спрямо България и защо обвързват влизането на страната ни в чакалнята с него? \n\r\n\"В навечерието на следващите европейски избори сме. Влизането на страни като България в еврозоната е твърде рисковано\", заяви Илияна Йотова.\r\nКакво още сподели Илияна Йотова за скоро приключилото европредседателство на България - гледайте в предаването \"Брюксел 1\" в събота, 17:30 ч. по ", "date": "2018.07.14", "title": "Обвързват еврото с мониторинга върху България? "}
{"url": "https://www.dnes.bg/obrazovanie/2018/07/14/zashto-decata-ne-hodiat-na-uchilishte-pari-semeistvo.382201", "text": "Защо хиляди деца не посещават училище? Според образователния министър има три основни проблема. Заминаването за чужбина и епизодичната миграция на част от децата, липсата на отношение към образованието от страна на възрастните и липсата на достатъчно средства в семействата са трите основни причини малчуганите да не посещават училище. Това сочи анализ на работата по Механизма за обхващане и задържане, обясни образователният министър Красимир Вълчев по време на национален форум, който бе открит в курорта Старозагорски минерални бани, цитиран от \"Монитор\".\n\r\n\"Съвместната работа на институциите по Механизма за обхващане и задържане на всички деца и ученици от предучилищна и училищна възраст има ефект, но сме далеч от желания резултат\", коментира той. \r\n                    \r\n                    \r\nМинистър Вълчев подчерта още, че е много важна работата по съставяне на екипите и определяне районите на обхват. Идеята е териториална отговорност на общините да се разпредели между училищата. \n\r\nОбхватът на децата да бъде един от показателите за оценка на училището. Районите трябва да включват адресите, които са най-близо до детската градина и училището. Добре е те да се уеднаквят с тези за приема.\n\r\nТой съобщи, че на 18 юли в София ще се проведе специална среща с участието на премиера Бойко Борисов. Тя ще е посветена на проблемите около задържане и по-цялостния обхват на децата в училище ще се проведе и ще бъдат съвместно с дирекциите \"Социално подпомагане\" и дирекциите на МВР.", "date": "2018.07.14", "title": "Защо децата не ходят на училище? Пари, семейство..."}
{"url": "https://www.dnes.bg/football/2018/07/14/na-cherno-biletite-za-finala-na-mondiala-skochiha-do-10-000.382202", "text": "Цената на билетите за финалния мач на световното първенство по футбол между националните отбори на Хърватия и Франция на черния пазар в Загреб достигна 10 500 евро, съобщава хърватската национална телевизия.\n\r\nВ Хърватия много фенове решиха в последния момент да пътуват до Москва за финала. В тази връзка са разпродадени всички билети за редовните полети, а туристически компании продадоха всичко за пътуване към руската страна.\n\r\nОфициално вече не е възможно да се купят билети за финала. Хърватският футболен съюз поиска допълнителна квота от Международната футболна федерация (ФИФА), но за момента хиляди фенове чакат решението по този въпрос. Така цените на билетите на черния пазар се увеличиха драстично и вече варират от 1500 и до 10 500 евро. Това означава, че хърватските прекупвачи са увеличили първоначалната цена на билетите за финалния мач с повече от 10 пъти.\r\n                    \r\n                    \r\nФиналът на Мондиал 2018 ще се играе в неделя от 18.00 часа на стадион \"Лужники\" в Москва, а Хърватия ще играе в мача за титлата за първи път в историята си.\r\nДнес пък ще се изиграе мача за третото място, като един срещу друг ще се изправят тимовете на Англия и Белгия.\r\n", "date": "2018.07.14", "title": "На черно: Билетите за финала на Мондиала скочиха до €10 000"}
{"url": "https://www.dnes.bg/notifikacii/2018/07/14/dojivot-za-britanec-iskal-pokushenie-na-princ-djordj.382203", "text": "Британец, предлагал ислямистки бойци да извършат нападение срещу четиригодишния принц Джордж, който е в позиция някога да стане крал на Великобритания, беше осъден на доживотен затвор, предаде Ройтерс.\n\r\nХуснаин Рашид от град Нелсън в Северозападна Англия ще трябва да излежи поне 24 години в затвора.\n\r\n32-годишният мъж публикувал информация в приложението за съобщения \"Телеграм\", с която насърчавал джихадисти да извършат нападения по света, както и данни за евентуални мишени.\n\r\nСпоред прокуратурата това включвало публикуването на снимка на принц Джордж до силуетите на двама джихадистки бойци. Принц Джордж е син на внука на британската кралица Елизабет Втора принц Уилям и трети в линията за наследяване на трона.\r\nВ публикацията се посочвал адресът на неговото училище в Лондон, което той започнал да посещава миналия септември, и имало надпис \"дори кралското семейство няма да бъде оставено на мира\".\n\r\nРашид първоначално отричал обвиненията, но по време на съдебния процес се признал за виновен, приемайки четири обвинения в тероризъм.\n\r\nПрокуратурата каза, че той е пуснал и публикации, включващи карта на Шесто авеню в Ню Йорк с надпис \"Парад за Хелоуин в Ню Йорк. Направихте ли приготовленията си? Обратното броене започва.\"\n\r\nСред набелязаните от него мишени били също еврейски общности и административни сгради.\r\n(БТА)", "date": "2018.07.14", "title": "Доживот за британец, искал покушение на принц Джордж"}
{"url": "https://www.dnes.bg/obrazovanie/2018/07/14/uchilishteto-s-otvoreni-vrati-za-vsekigo-vsichki-etnosi-ravni-v-59-o-su.382191", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nСлед случая в Благоевград, където директорка публично обяви, че няма да записва деца от ромски произход в училище - пример на другия полюс. В 59-о училище в столичния квартал Малашевци директорът и учителите приемат нежелани другаде деца. Там 90% от учениците са роми, има и 9 деца от Афганистан и Иран, които през есента ще прекрачат училищния праг.\n\r\nКъм момента учениците са 270. Учебната година там започнали и 24 деца бежанци. 9 останали, а останалите заминали със семействата си.\n\r\nУчилището е обявило прием на две паралелки в първи клас. Има интерес обаче само от 23 деца – всички ромчета, въпреки че според данните 84 деца от квартала би трябвало да се запишат във \"Васил Левски\".\r\n                    \r\n                    \r\nДиректорката разбира мотивите на родителите, но съвместната работа на местните деца с мигрантите показва, че повод за притеснение няма, пише . \n\r\n12-годишната Магдалена е в 59-о училище вече 6 години. Свикнала е, близо ѝ е до вкъщи и е намерила много нови приятели.\n\r\nВ класа на г-жа Калина Антонова има едно момче от Афганистан и едно дете, което е етнически българин.\n\r\nА от новата учебна година 59-о училище ще учи децата и на занаят.\r\n ", "date": "2018.07.14", "title": "Училището с отворени врати за всекиго: Всички етноси – равни в 59-о СУ"}
{"url": "https://www.dnes.bg/obrazovanie/2018/07/14/uchilishtniiat-zvynec-bie-na-17-septemvri-proletnata-vakanciia-po-kysa.382204", "text": "Новата учебна година ще започне на 17 септември, понеделник, тъй като 15-и се пада в събота. Първият звънец за спортните училища пък ще бъде две седмици по-рано - на 3 септември.\n\r\nИ през следващата учебна година ще има четири ваканции. Есенната е между 2 и 6 ноември, на Коледа учениците ще почиват общо 11 дни - от 22 декември до 1 януари. \n\r\nЧетири дни ще продължи междусрочната ваканция - от 2 до 5 февруари. \n\r\nС ден по-малка ще бъде пролетната ваканция, която е заложена от 31 март до 7 април. За дванадесетокласниците обаче тя ще е едва тридневна - 5, 6 и 7 април.\n\r\nЗа най-малките - от 1-и до 4-и клас, учебната година приключва на 31 май 2019 г. За тийнейджърите след 7-и клас годината ще продължи до 28 юни, а завършващите 12-и клас приключват на 15 май 2019 г.\r\n                    \r\n                    \r\nОбсъден е и план-приемът за 2019/2020 учебна година. Едно от предложенията е сроковете за прием да се оптимизират така, че всичко да приключва до края на юли, съобщава \"\". Сега част от кандидатстването се прави през август, когато семействата са планирали ваканциите си, обясняват идеята експертите.\n\r\nПрез следващата учебна година за първи път ще се разделят матурите на абитуриентите от външното оценяване след VII клас. Сега зрелостните изпити и тези за влизане в гимназиите се провеждат в един и същи ден.\n\r\nЗа 21 и 23 май 2019 г. са планирани зрелостните изпити, а 17 и 19 юни са датите за националното външно оценяване.\n\r\nИдеята вече е приета на отраслов съвет за тристранно сътрудничество в министерството на образованието. Решението обаче не е окончателно. Предстоят още обсъждания, накрая графиците ще бъдат определени със заповеди на министър Красимир Вълчев, поясниха от МОН.\n\r\nДосега двата изпита винаги се провеждаха в едни и същи дни, които са неучебни за останалите класове. Промяната ще донесе по още един ден без занятия в училищата, в които има изпити.\r\n ", "date": "2018.07.14", "title": "Училищният звънец бие на 17 септември, пролетната ваканция по-къса"}
{"url": "https://www.dnes.bg/zvezdi/2018/07/14/zvezdite-koito-se-sgodiha-prez-godinata.382159", "text": "Лято е и любовта витае във въздуха. Може би затова доста звездни двойки избързаха с годежите си. Например, Джъстин Бийбър се сгоди за гаджето си Хейли Болдуин само след едномесечна връзка.\r\nСред другите звездни годежи на 2018-та е този на красавицата Изабел Гулар и немския футболист Кевин Трап.\r\nБившият ангел на Victoria's Secret сподели в Instagram преди около седмица, че ще се омъжи за вратаря на ПСЖ.\r\n27-годишният футболист, който играе също и за националния отбор на Германия, и 33-годишният бразилски модел са заедно от две години, след като се запознават случайно в Париж.\r\nГодежът им беше на остров Миконос.\r\nВижте кои са звездните двойки, които наскоро се сгодиха в галерията на ", "date": "2018.07.14", "title": "Звездите, които се сгодиха през годината "}
{"url": "https://www.dnes.bg/sofia/2018/07/14/sled-lek-sledobeden-dyjd-metroto-proteche.382205", "text": "Един от страничните перони на метростанция \"Стадион Васил Левски\" протече в късния следобед вчера. При това падналия дъждец бе краткотраен, съобщава Булфото. \r\nВодата се стичаше през осветителните тела и падаше върху перона. Предупредителна табела за мокър под указваше опасното място, а поставени зад нея кофи събираха част от капещата вода.\r\nМетродиаметърът \"Васил Левски\" – \"Младост 1\" бе открит на 9 май 2009 година. Оттогава няколко спирки на обществения транспорт протичат или се наводняват по различни причини.", "date": "2018.07.14", "title": "След лек следобеден дъжд: Метрото протече"}
{"url": "https://www.dnes.bg/eu/2018/07/14/edva-9-ot-germancite-viarvat-che-sasht-sa-nadejden-partnior.382206", "text": "Повечето германци не смятат, че САЩ са надежден партньор в обезпечаването на сигурността на Европа, показва допитване за телевизия ZDF, цитирано от Асошиейтед прес.\r\nСамо 9 процента от запитаните смятат, че САЩ при управлението на президента Тръмп са надежден партньор, а 89 процента се съмняват в надеждността на САЩ. Останалите анкетирани нямат мнение по въпроса.\r\nРезултатите са сходни във всички групи по признака на политическите възгледи и симпатии.\r\nТелефонната анкета е извършена сред 1340 души от 9 и 12 юли от института Форшунгсгрупе Вален. Статистическото отклонение е 3 процента.\r\n(БТА)", "date": "2018.07.14", "title": "Едва 9% от германците вярват, че САЩ са надежден партньор"}
{"url": "https://www.dnes.bg/notifikacii/2018/07/14/mirela-demireva-svali-ot-vyrha-lasickene.382207", "text": "Мирела Демирева записа първа победа в турнирите от Диамантената лига. Българката спечели състезанието в Рабат с 1.94 метра и сложи край на невероятната серия на световната шампионка Мария Ласицкене, която имаше 45 поредни победи от юли 2016 година.\n\r\nЛасицкене преодоля едва 1.90 метра и остана трета в класирането. Втора завърши украинката Юлия Левченко. Тя скочи 1.94 метра, но от втори опит, докато Демирева се справи от първия опит.\n\r\nВ края на състезанието българката опита да преодолее 2.02 метра и да подобри личния си рекорд, но направи три неуспешни опита. Ласицкене продължава да оглавява световната ранглиста за сезона с 2.04 метра.\n\r\n\"Щастлива съм, макар че не скачах много добре. Състезанието беше трудно, но се справих с обстоятелствата. Времето беше топло, но публиката е чудесна и създава настроение. Имах известни проблеми с разбега, вятърът също пречеше, но победата си е победа. Радвам се, че ми предстои да скачам на Балканиадата. Ще се видя с много близки и приятели. Дано публиката дойде и да подкрепи българския отбор, защото го заслужаваме\", заяви Демирева след състезанието.", "date": "2018.07.14", "title": "Мирела Демирева свали от върха Ласицкене"}
{"url": "https://www.dnes.bg/business/2018/07/14/s-kolelo-na-rabota-dobre-za-zdraveto-i-za-rabotodatelia.382208", "text": "Oтказът от придвижване с кола или мотор за сметка на обикновеното колело не само е полезен за физическата форма на служителите, но и подобрява финансовото здраве на компаниите – до такава степен, че те са готови да им плащат бонуси, за да пристигат на работното си място с велосипед. Това става ясно от неотдавнашно френско проучване, цитирано от испанския вестник Expansion и .\n\r\nПечеленето на пари само защото служителите са избрали този евтин и чист транспорт не е утопия. Миналия месец холандското правителство съобщи, че смята да задейства през есента програма със стимули, която предвижда велосипедистите в страната да получават 19 евроцента за всеки изминат километър до работното място.\r\n                    \r\n                    \r\nИдеята не е нова. Преди четири години министерството на екологията, устойчивото развитие и енергетиката във Франция представи сходна инициатива, която предвиждаше още по-голямо заплащане от 25 евроцента на изминат километър.\n\r\nПрограмата предвиждаше също компаниите да се съгласят доброволно с плана, чиято основна цел беше намаляване на задръстванията и замърсяването на въздуха. Впоследствие компаниите си връщаха от правителството предоставените като бонус суми.\n\r\nФранцузите също не бяха пионери в тези идеи, тъй като „копираха“ системата от Белгия, където няколко години по-рано служителите, пристигащи на работа с колело, получаваха до 22 евроцента за изминат километър.\n\r\nПо-малко стрес и болнични\n\r\nРезултатите от тези здравословни и иновативни експерименти бяха неочаквани. В случая с Франция и според изследването, представено неотдавна от Observatoire de l'IKV, броят на служителите на компаниите участници в експеримента, които са пристигали на работа с колело, е нараснал от 31% в началото до 69,2%, ако се вземат предвид и доброволците от неправителствените организации, които също са се присъединили към инициативата.\n\r\nДокументът подчертава положителното въздействие на програмата както върху служителите, така и върху компаниите, които са се осмелили да я задействат. Това важи и за останалите страни, които са заложили на сходни инициативи.\n\r\nПостоянното въртене на педалите е подобрило физическото и умствено здраве на служителите, а това е допринесло за намаляването с около 15% на болничните в този период. Публичният образ на компаниите не само се е подобрил след въвеждането на „зелената“ мярка, но те са намалили и разходите си, свързани с транспорта и поддържането на големи паркинги.\n\r\nObservatoire de l'IKV отбелязва, че разходите, свързани с плана, са изключително ниски, като се имат предвид резултатите от него. От една страна, бонусът, който компаниите дават на любителите на придвижването с велосипед, е освободен от данъци до 200 евро на година за служител. От друга страна, въпреки че програмата струва на френската държава около 190 млн. евро, изследването показва, че тази на пръв поглед висока сума бледнее на фона на спестените пари от болнични в резултат на доброто здраве, на което се радват спортуващите всеки ден хора. \n\r\n", "date": "2018.07.14", "title": "С колело на работа - добре за здравето и за работодателя"}
{"url": "https://www.dnes.bg/stranata/2018/07/14/kola-plamna-v-dvijenie-shofioryt-s-opasnost-za-jivota.382209", "text": "Кола се запали в движение на варненски булевард, а шофьорът е откаран в болница. \r\nСигналът е получен тази сутрин в 08.00 часа на телефон 112. Очевидец е съобщил за пожар в лек автомобил \"Рено\" с газова уредба, движещ се по бул. \"Република\", съобщиха от МВР-Варна. \r\nНа място са изпратени незабавно пожарникари. Изясняват се причините, довели до инцидента. \r\nВодачът на автомобила, който е на 40 години, е пострадал и е настанен за лечение във Военноморска болница, където е подложен на оперативно лечение. Има опасност за живота му.", "date": "2018.07.14", "title": "Кола пламна в движение, шофьорът с опасност за живота"}
{"url": "https://www.dnes.bg/stranata/2018/07/14/sylzite-na-baba-todora-sreshtu-chumata-niamam-bolni-jivotni.382210", "text": "Баба Тодора е на 68 години, от село Шарково. Гледа кози, има и агнета. Но всичките животни ги грози евтанизиране заради чумата сред животните в района. \n\r\n\"Много са ми хубави животните. Това са моите деца. Никой не ми е казал, че имам болни животни. Всички са здрави. Няма да мога да преживея тази болка, ако ми убият животните. Бих легнала аз, вместо да ми убият животинките. Кажете ми какво да направя. Това е някаква афера”, каза тя пред радио \"999\".\n\r\n\"Казаха, че от ЕС казали, че където има зараза не давали да се лекуват животните. При мен няма. Наредете се до мен, за да спасим, това, което държавата прави\", призова Тодора.\n\r\nСпоред нея искат да обезлюдят района и затова се избивали животните. \r\n                    \r\n                    \r\n\"Не мога да кажа как ще продължи живота ми. Ще си живея с пенсията или ще си умра с животните. Нямам пистолет, бих ги избила тия хора. Във вас ми е надеждата\", каза през сълзи баба Тодора.\r\nВетеринарните власти обаче са категорични, че животните трябва да бъдат евтанизирани, за да не се пренесе болестта и в други райони.\r\n \r\n", "date": "2018.07.14", "title": "Сълзите на баба Тодора срещу чумата: Нямам болни животни!"}
{"url": "https://www.dnes.bg/notifikacii/2018/07/14/sled-4-dni-spipaha-izbiagaliia-zatvornik-v-plovdiv.382213", "text": "59-годишният затворник Младен Младенов бе заловен на четвъртия ден, след като на 11 юли успя да избяга от университетската болница \"Св. Георги\", където бил настанен за лечение. \r\nТой е бил задържан тази сутрин в пловдивския квартал \"Кършияка\", след което бил предаден на служителите в затвора.\r\nПреди да избяга, на Младенов му оставало да излежи 4 месеца от наказанието си от година и половина за кражба. Сега срещу него ще бъде повдигнато обвинение за бягство и може да получи до 3 г.  \r\nЗатворникът е изтърпявал присъда на лек режим и има право сам да отиде в лечебното заведение. При рутинна проверка обаче полицията установила, че той не е там.\n\n\r\nСлед изчезването на Младенов полицията бе вдигната на крак и в крайна сметка беглецът бе заловен на четвъртия ден.", "date": "2018.07.14", "title": "След 4 дни: Спипаха избягалия затворник в Пловдив"}
{"url": "https://www.dnes.bg/obshtestvo/2018/07/14/sreshtu-evtanaziiata-jivotnovydi-sa-gotovi-za-aprilsko-vystanie.382211", "text": "Три села – Шарково, Странджа и Болярово са под полицейска блокада, за да се осигури възможност на ветеринари да избият всички животни в огнищата, дори и здравите.\n\r\nЗемеделският министър Румен Порожанов обеща обезщетение между 150 и 225 лв. на животно. \n\r\nТой да ми купи животно за тези 150 лв., призова Костадин Пулев от село Шарково.\n\r\nХората се заканват да не позволят на ветеринарите за унищожат животните им. Питат и защо няма превенция срещу опасните заболявания при животните.\n\"Не си даваме животните. Никой не е дошъл от София да ни чуе. Те са подведени. Каним министъра да дойде при нас и да вземат втори проби. Животните ни не са болни\", коментираха хора от селото пред Нова тв, където продължава евтаназирането на животни заради чума.\r\n                    \r\n                    \r\nСпоред местните пробите за чума са отрицателни. Те дадоха пример със свой съгражданин, който имал 150 животни, които отгледал с биберон.\n\r\n\"Полицаите са повече от нас, не можем да ги спрем\", каза Костадин Пулев, един от малкото стопани, останал с живи животни. Цялото село обаче го подкрепя.\n\r\nНякои от съселяните му пък са готови да повторят Априлското въстание. Жителите на селото седят пред кошарите си в опит да спрат евтаназията на животните си. Пътни блокади обаче няма да има, защото ветеринарните власти са в кошарите, допълниха потърпевшите.\n\r\nСпоред местни хора са избити вече над 1000 животни, като според думите им - те били здрави.\n\r\n\"Чума в селото няма. Докторите казват, че месото и млякото на животните могат да се консумират\", допълни друг от местните.\n\r\n\"Вчера ми убиха 800 животни, дадоха ми документ, който нямаше нито печат, нито написано от ветеринар, че са болни\", обясни възрастна жена.\n\r\nСпоред местните причината за случващото е да се обезлюди района.\n\r\n\"С парите, които Порожанов каза, че ще бъдат изплатени, не можем да си купим едно агне, камо ли да си подновим стадото\", категорични са те.\n\r\nПротестът на жителите на Голямо Шарково продължава със запалена вълна, останала, защото последния месец никой не изкупува нито нея, нито млякото.\n\r\n\"Това са правилата при подобни заболявания. Въпросът дали има наистина чума е несъстоятелен. Взели сме над 6000 проби, които са изпратени в референтна лаборатория. Трябва да защитим на 1 милион преживни в България. В понеделник ще дойдат експерти от Европа да проверят дали мерките са достатъчно ефективни дори и по границата\", обясни ситуацията д-р Дамян Илиев, изпълнителен директор на БАБХ.\n\r\nТой допълни, че риск за хората няма, но загубите ще са икономически. \n\r\n\"Не мога да отстъпя дори на база на тази емоция, като чух и видях, защото това са мнения на хора, които не познават заболяването и технологията на изследване\", каза Илиев.", "date": "2018.07.14", "title": "Срещу евтаназията: Животновъди са готови за \"Априлско въстание\""}
{"url": "https://www.dnes.bg/notifikacii/2018/07/14/samolet-na-ryanair-kacna-avariino-33-dushi-bili-zle.382212", "text": "Самолет на нискотарифната авиокомпания Ryanair направи извънредно междинно кацане на германското летище Франкфурт-Хан снощи, след като няколко десетки пътници на борда се почувствали зле от стомашно неразположение и остри болки в главата и ушите, съобщи ДПА и БТА.\r\nСамолетът летял от ирландската столица Дъблин за хърватския пристанищен град Задар на Адриатическо море. Предполага се, че причина за появилия се проблем е спаде на налягането в салона. На борда имало 189 пътници. \r\nСлед приземяването 33-ма от тях били отведени в местна болница. Останалите прекарали нощта на летището, където им били осигурени храна и напитки.\r\nПо случая е започнало разследване, съобщи говорител на германската полиция. ", "date": "2018.07.14", "title": "Самолет на Ryanair кацна аварийно, 33 души били зле"}
{"url": "https://www.dnes.bg/notifikacii/2018/07/14/koi-sa-stranichnite-efekti-ot-mlechnite-produkti.382170", "text": "Ако сте любители на млечните храни, колко често ги консумирате? Лактозната непоносимост е нещо, за което всички сме чували, но честата консумация на млечни продукти може да причини и други здравословни неразположения и проблеми, като:\r\n\r\nМлечните продукти спадат към групата на така наречените силно киселинни храни, въпреки че съдържат големи количества на минерала калций, който действа като алкален агент. Млякото например е богато на натурални киселини, които могат да причинят натрупване на калциеви отлагания и потенциално да предизвикат артрит и хронично възпаление.\r\nАко искате да поддържате костите си здрави, консумирайте млечни продукти, но в умерени количества, като може да добавите към менюто си храни като зеле, бадеми, смокини, които допринасят за доброто здраве на костите без да предизвикват подобни възпаления.\r\r\nМлечните продукти са ни любими, но са едни от най-трудните за храносмилане. Усещате ли се някак с по-малко енергия след консумацията им? Според някои проучвания има връзка между честата им консумация, развитието на ракови заболявания и ускоряване процеса на стареене.\r\n", "date": "2018.07.14", "title": "Кои са страничните ефекти от млечните продукти? "}
{"url": "https://www.dnes.bg/obshtestvo/2018/07/14/i-mrysna-i-mnogo-prashna-97-ot-bylgarite-dishat-praholiak.382167", "text": "Необходими са още пари и усилия от държавните и общинските органи за подобряването на качеството на въздуха, сочи доклад на Сметната палата.\r\nПрез 2014-2015 и 2016 година са отчетени повече от 35 превишения на средноденонощните норми със замърсяване с финни прахови частици в София, Пловдив, Бургас, Монтана, Видин, Ловеч.\n\n\n\r\nПроверката показала, че през 2014 – 2015 г. процентът на население, изложено на наднормени нива на фини прахови частици в страната достига до 97 на сто от населението на страната.\r\nБлизо 80% живеят при нива на замърсяване над целевата норма.\r\nОколо 75 на сто са хората у нас, живеещи при нива на замърсяване над целевата норма за бензопирен – един от най-силните канцерогени. \r\r\n                    \r\n                    Само в един район на страната (град Гълъбово) представляват проблем системните превишения на алармения праг на серен диоксид.\r\nОсновните източници на замърсители са пътен или друг вид транспорт, битово горене, топлоелектрически централи, промишлени предприятия, горивни и негоривни процеси в индустрията.\r\nПрепоръките на Сметната палата са да се предприемат действия от екоминистерството за актуализиране на националната стратегия за опазване на околната среда в съответствие с нормативните изисквания, да се осигури адекватен ред и контрол при разработване на мерки в общинските програми за качеството на атмосферния въздух.\r\nОт Сметната палата отчитат, че причините за влошеното качество на атмосферния въздух в страната имат социално-икономически характер и са свързани с високата енергийна бедност на населението, защото основният източник на замърсяването е битовото отопление през зимния сезон, смятат одиторите.\r\n\"Провежданата социална политика за предоставяне на целеви помощи за отопление на лица с ниски доходи също не е насочена към осигуряване на щадящи природата горива и решаване на проблемите в големите градове. Мерките на национално и общинско равнище не са насочени към основните източници на замърсяване – битово отопление на твърдо гориво, стария автомобилен парк и инфраструктурата, което е предизвикателство  предприетите мерки за борба срещу основните източници на замърсяване на атмосферния въздух в големите градове да са ефективни и ефикасни\", са част от заключенията от одита.\r\nКачеството на атмосферния въздух се следи чрез национална мрежа за мониторинг на атмосферния въздух към Националната система за мониторинг на околната среда. Оценката му се извършва чрез 48 стационарни пункта, разположени на територията на страната.", "date": "2018.07.14", "title": "И мръсна, и много прашна… 97% от българите дишат прахоляк "}
{"url": "https://www.dnes.bg/obshtestvo/2018/07/14/spomeni-ot-soca-grisha-filipov-ubit-ili-svalen-ot-vlast.381802", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази събота, 14 юли, в семейното предаване \"Фамилно\" по телевизия  гостува писателката Людмила Филипова - внучка на министър-председателя от 1981 до 1986 г. Гриша Филипов. \n\r\nТя разказва пред водещата Деляна Маринова как дядо й, който бил със солидно икономичесто образование, виждал, че социалистическия модел у нас не е успешен и се опитвал да го промени.\n\r\nИ това го поставило в ситуацията или да бъде убит, или да го остранят от власт. И го остраняват.\r\n\"Беше много унизително за него, че след 1988-та го хвърлиха в затвора и за една година там, той се разболя от рак и почина\", казва още Людимила.\r\r\n                    \r\n                    Едва 14-годишна тя била подлагана на публично унижение, когато учителите й пред целия клас се подигравали с дядо й, а по улиците също й се подмятали обидни думи, въпреки че била още дете.\r\nБаща й и майка й останали без работа и 14-годишна Людмила започнала да работи, за да помага на семейството.\r\n\"Омразата продължи и след това – когато издадох първата си книга, наричаха ме \"червената принцеса\", допълва Людмила Филипова.\r\nНаскоро излезе ново издание на първата й книга \"Анатомия на илюзиите\", в която тя използа части от дневника на своя дядо.\r\nВъв \"Фамилно\" Людмила споделя още как нейната баба – Василка Филипова, като директор на Държавния архив, успяла да спаси книгите на Яна Язова след смъртта й и как Николай Хайтов се опитал да открадне и да представи като свой романа на Язова за Левски. \r\n\"Фамилно\" започва в 10:30 ч. в събота. ", "date": "2018.07.14", "title": "Спомени от соца: Гриша Филипов – убит или свален от власт! "}
{"url": "https://www.dnes.bg/stranata/2018/07/14/padna-glavata-na-shefka-v-rzi-za-radiaciiata-na-vromos.382197", "text": "Скандалът с радиацията на плажа \"Вромос\" край Черноморец и последвалата истерия сред хора институции и туристи, взе главата на зам.-шефката на РЗИ Бургас д-р Вергиния Цанова. Тя е била уволнена дисциплинарно, броени дни след изявлението й, съобщава \"Монитор\".\n\r\nТиражираната новина, че радиацията в залива е 50 пъти над допустимата предизвика бунт сред жителите на общината, а местни хотелиери поискаха още преди седмица оставката на Цанова. Те заплашиха и с протести.\n\n\nШефът на бургаската РЗИ д-р Георги Паздеров обясни, че колежката му е допуснала грешка и объркването било родено от неин лапсус. д-р Вергиния Цанова също потвърди, че не е била разбрана правилно. \r\n                    \r\n                    \r\n\"Казах, че до 50 пъти са повишени нивата на радионуклидите, а не на радиацията, което е много различно. Когато имаме такова повишение на радионуклиди, то радиацията се повишава два до три пъти\", обясни Цанова. \n\r\nНяколко дни по-късно стана ясно, че тя е наказана с дисциплинарно уволнение. Макар привидно да изглежда, че отстраняването й е в пряка връзка със скандала \"Вромос\", истинската причина е друга, твърдят бившите й подчинени. \n\r\nДисциплинарното уволнение дошло, след като станало ясно, че докато шефът й д-р Паздеров бил в отпуск, тя е монтирала скрити камери в коридора на РЗИ. В обсега им попадала вратата на директорския кабинет и деловодството.   \n\r\n\"Случаят с Вромос може и да е бил последната капка, но големите разправии бяха заради монтираните камери и това е истинската причина за уволнението\", коментираха редови инспектори.  \n\r\nД-р Цанова отказа да коментира причината за остраняването от ръководния пост, но и не отрече то да има връзка с видеокамерите. \"Щом е преценено, че действията ми не са били законосъобразни и правилни, ще си понеса последствията, каквито и да са те\", коментира уволнената вече д-р Цанова.", "date": "2018.07.14", "title": "Падна главата на шефка в РЗИ за радиацията на \"Вромос\""}
{"url": "https://www.dnes.bg/akoshtete-vqrvaite/2018/07/14/vtoriiat-vnuk-na-borisov-shte-nosi-imeto-ivan.382198", "text": "Бойко Борисов стана дядо за втори път, след като дъщеря му Венета роди момче. Вече е ясно и как че се казва премиерският внук. \r\nТой ще носи най-популярното мъжко име в България – Иван, съобщава Канал 3.\n\r\nТвърде вероятно е дъщеря му Венета да е кръстила бебето на съпруга си, тъй като зетят на Борисов също се казва Иван.\r\nБебето се роди вчера, а Борисов разбра радостната вест, докато премиерът се отчиташе за отминалото европредседателство в Народното събрание. \r\nМайка му Венета отново избра Майчин дом да е болницата, където да изплаче второто й момченце. Първото е кръстено на дядо си Бойко и се роди през януари 2016 г.", "date": "2018.07.14", "title": "Вторият внук на Борисов ще носи името Иван"}
{"url": "https://www.dnes.bg/usa/2018/07/14/kak-rusnacite-haknaha-pobedata-na-hilari-klintyn.382199", "text": "През последните месеци от кампанията за президентските избори в САЩ през 2016 г. десетки хиляди имейли на високопоставени представители на Демократическата партия са били хакнати от руски агенти и публикувани в интернет. Според Хилари Клинтън това е била една от причините тя да загуби надпреварата за Белия дом, предаде Франс прес.\n\r\nОт вчера се знае малко повече за начина, по който руснаците са действали срещу над 300 души от Демократическата партия на САЩ и предизборния екип на Клинтън. Това е бил един от елементите от руската намеса в изборите, която е включвала и операции по дезинформация в социалните мрежи, вече описани от Конгреса и от американското разузнаване.\n\r\nСпециалният прокурор в разследването на руската намеса в изборите Робърт Мълър вчера повдигна обвинения на 12 руски агенти. В документ от 29 страници той описва методите на действие на хакерските атаки, извършени от два екипа на руското военно разузнаване ГРУ от два адреса - 20, булевард \"Комсомолски\" в Москва и 22, улица \"Киров\" град Химки, Московска област.\r\n                    \r\n                    \r\nНа 19 март 2016 г. един от обвинените руснаци изпраща лъжливо съобщение на личния адрес в уеб пощата Gmail на ръководителя на предизборната кампания на Клинтън Джон Подеста. То имитира съобщение от Google за сигурността с цел злонамерено придобиване на информация. Джон Подеста кликва на линка, който го препраща към фалшива страница на Google, където той въвежда паролата си и по този начин неволно дава на ГРУ достъп до електронната си поща.\n\r\nВ продължение на няколко месеца хакерите се опитват по този начин да проникнат в тайните на екипа на Клинтън. Те създават фалшив акаунт на името на един от членовете на този екип и излъгват тридесетина негови колеги чрез връзка към екселски файл.\n\r\nНападнати са и други представители на демократите. Чрез служител на една от организациите им, който става жертва на фишинг, хакерите постепенно проникват в сървърите на ръководството на Демократическата партия и инсталират вреден софтуер за шпионаж на 33 компютъра, с който получават скрийнкапове и данни за последователността на използване на клавишите. Те преравят харддисковете и в продължение на месеци крадат огромно количество данни.\n\r\nПрез май 2016 г. партията осъзнава, че е жертва на кибератака и започва да предприема мерки. Вирусите обаче остават скрити до октомври.\n\r\nХакерите търпеливо изчакват подходящи моменти да разпространят откраднатите документи. Едва на 8 юни сайтът DCLeaks.com, създаден по заобиколен път за прикриване на самоличността им, е лансиран с публикуването на първа партида файлове.\n\r\nХакерите стоят и зад ника Guccifer 2.0, който се представя за румънец, извършил кибератаката срещу Демократическата партия.\n\r\nИ най-вече, те използват добре познатия сайт Уикилийкс, който в края на юни и началото на юли се свързва с Guccifer 2.0 и иска от него \"всичко свързано с Хилари\", насърчавайки го да прехвърли плячката си преди конгреса на Демократическата партия през юли. В крайна сметка Уикилийкс разпространява хиляди имейли три дни преди началото на конгреса, което предизвиква оставката на председателката на партията заради разкриването на някои вътрешнопартийни тайни.\n\r\nВ последния месец преди вота през ноември 2016 г. отново Уикилийкс разпространява 50 000 имейла на Джон Подеста.\n\r\nСлед изборната си загуба Хилари Клинтън публично заявява, че е щяла да ги спечели, ако не са били две намеси: на бившия шеф на ФБР Джеймс Коми, който според нея ненужно е възобновил точно преди изборния ден отделното разследване на личния й сървър, който е ползвала докато е била държавен секретар (този сървър не е бил хакнат), и на руснаците.\n\r\n\"Бях поела към победата, докато писмото на Джим Коми от 28 октомври и руският Уикилийкс не породиха съмнения в главите на хората, които бяха склонни да ме подкрепят и в крайна сметка се уплашиха\", каза тя през май 2017 г.\n\r\nКлинтън изрази и убеждението си, че е имало контакти между предизборния екип на Тръмп и Русия - нещо, което президентът републиканец винаги е отричал като измислица, и което не е установено при разследването, отбелязва АФП.\r\n(БТА)", "date": "2018.07.14", "title": "Как руснаците хакнаха победата на Хилари Клинтън?"}
{"url": "https://www.dnes.bg/snimka-na-denia/2018/07/14/sybotata-slyncheva-maksimalnite-temperaturi-do-33.382200", "text": "Днес ни очаква слънчево време, като максималните температури ще бъдат между 28 и 33 градуса. В следобедните часове отново, главно над източните и планинските райони, ще се развива купеста облачност и на отделни места там ще превали и прегърми, сочи .\r\nНад Черноморието ще бъде предимно слънчево, но в следобедните часове е възможно да превали главно по северното крайбрежие. Максимални температури по морето ще са между 27° и 29°, а температурата на морската вода - 26 градуса.\r\nНад планините ще духа умерен до силен северозападен вятър. Максималната температура на височина 1200 метра ще е около 22°, на 2000 метра – около 14°.", "date": "2018.07.14", "title": "Съботата - слънчева, максималните температури до 33°"}
{"url": "https://www.dnes.bg/rusia/2018/07/14/ot-sasht-rusiia-destabilizira-iugoiztochna-evropa.382215", "text": "Министърът на отбраната на САЩ Джеймс Матис заяви, че действията на Русия в Югоизточна Европа имат дестабилизиращ характер, предаде ТАСС.\n\r\n\"Действията на Русия в Югоизточна Европа са дестабилизиращ фактор. Те подкопават демократическата структура на страните от този регион чрез разпространяване на лъжлива информация, икономически мерки и вмешателство\", е казал Матис в разговор с журналисти на път от Хърватия за Норвегия, съобщи пресслужбата на Пентагона.\n\r\nВ Загреб Матис се срещна с министрите на отбраната на страните от Адриатическата харта. Обединението е създадено през 2003 г. от Албания, Македония и Хърватия за улесняване на влизането на тези страни в НАТО. През 2008 г. към тях се присъединиха Черна Гора и Босна и Херцеговина.\r\n                    \r\n                    \r\nМатис заяви, че на тази среща е подчертал подкрепата, която САЩ оказват на Югоизточна Европа.\n\r\n\"Срещата беше много продуктивна. Обсъдихме как да напредваме по въпросите за обезпечаване на сигурността в региона. От петте страни в това обединение три вече са членки на НАТО, а още една - Македония, е в началото на пътя към влизане в алианса\", заяви Матис.\n\r\nНа 11 и 12 юли Матис придружаваше президента Доналд Тръмп на срещата на върха на НАТО в Брюксел. Днес в Осло той ще се срещне с министрите на външните работи и на отбраната на Норвегия.\r\n(БТА)", "date": "2018.07.14", "title": "От САЩ: Русия дестабилизира Югоизточна Европа"}
{"url": "https://www.dnes.bg/politika/2018/07/14/v-kojata-na-deputat-parlamentyt-otvori-vrati.382216", "text": "\n\r\nПарламентът отвари днес врати за посетители по повод годишнината от приемането на Конституцията на Република България от Седмото велико народно събрание. \r\nДенят на отворени врати започна в 10.00 часа и ще продължи до 16.00 часа.\r\nГостите ще могат да видят оригинала на съвременната българска Конституция, както и фотоизложба със знакови моменти от приемането на Основния закон.\r\nПървите посетители бяха посрещнати от председателя на Народното събрание Цвета Караянчева.\r\nГражданите ще могат да разгледат сградата на парламента, пленарната зала на Народното събрание, както и постоянната експозиция, свързана с историята на законодателната институция.", "date": "2018.07.14", "title": "В \"кожата\" на депутат: Парламентът отвори врати "}
{"url": "https://www.dnes.bg/politika/2018/07/14/po-zapoved-na-borisov-porojanov-poteglia-kym-regionite-s-chuma.382217", "text": "По разпореждане на министър-председателя Бойко Борисов министърът на земеделието, храните и горите Румен Порожанов ще посети всички населени места, където има открити огнища на чума. Обиколката ще започне от село Шарково, област Ямбол.\n\nПремиерът разпореди на министър Порожанов да се срещне с всички засегнати стопани и фермери и лично да следи изпълнението на мерките срещу разпространението на чумата по дребни преживни животни. \r\nНа министър Румен Порожанов е разпоредено също да информира стопаните на евтаназирани животни за реда и условията за получаване на обезщетения.\r\nВ село Шарково стопани са излезли на протест и не разрешават на ветеринарните власти да евтанизират останалите в три стопанства 400 животни.", "date": "2018.07.14", "title": "По заповед на Борисов: Порожанов потегля към регионите с чума"}
{"url": "https://www.dnes.bg/sofia/2018/07/14/policiiata-izdirva-asen-asenov-ot-sofiia-vijdali-li-ste-go.382218", "text": "Столичната полиция издирва Асен Манолов Асенов. Той е от София, на 72 години.\r\nМъжът е видян за последен път на 13 юли следобед, когато е напуснал дома си в столичния квартал \"Младост 3\" и оттогава е в неизвестност, съобщава МВР.\r\nАсенов е висок около 180 см, с късо подстригана прошарена коса, кафяви очи, носи очила. Облечен е бил с тъмносин анцуг, раирана блуза, кафяви обувки.\r\nОт полицията призовават хората, които имат информация за Асенов, да сигнализират на тел. 112, 02/9825310, 02/9827339 или в най близкото районно управление.", "date": "2018.07.14", "title": "Полицията издирва Асен Асенов от София. Виждали ли сте го?"}
{"url": "https://www.dnes.bg/obshtestvo/2018/07/14/v-starozagorski-dom-pravnuchka-pazi-sabia-na-hadji-dimityr.382214", "text": "На 14 юли отбелязваме 150 години от гибелта на националните герои Хаджи Димитър и Стефан Караджа. Годишнината ще бъде отбелязана на връх Бузлуджа.\n\r\nЧестването ще се проведе под патронажа на вицепремиера и министър на отбраната Красимир Каракачанов.\n\r\nТрадиционно ще бъде отслужена заупокойна молитва за загиналите, ще бъдат произнесени слова и ще бъдат положени венци и цветя пред паметника на воеводата.\n\r\n\"В моето семейство е описана историята на България\", казва д-р Нина Костова пред БТА. Тя е известен старозагорски лекар, която е потомък на пет поколения лекари, и правнучка на Хаджи Димитър.\n\r\nД-р Костова дели времето си като лекар между клиниката на дъщеря си в Нормандия на брега на Атлантическия океан, и в САЩ, където е семейството на другата й дъщеря. Последното поколение лекар във фамилията се дипломира в Кан в началото на месец юли, тази година.\r\n                    \r\n                    \r\nРодолюбието и патриотизма са наша наследствена черта, гордея се че съм потомък на фамилия, която е за пример, изтъква лекарката, преди да разкаже как изглеждат част от потомците на славния воевода, записал завинаги името си в българската история.\n\r\nМайката на воеводата Маринка и съпруга й Димитър имат 10 деца, едно от тях е моят прадядо, брат на Хаджи Димитър, разказва лекарката. В нашето семейство се говори, че воеводата е бил човек на дълга, образован, не се жени, защото идеалът му е свободата на България. Сигурно, ако беше оцелял и той щеше да стане лекар. Майка му си отива от този свят след инфаркт, след като отива на лобното му място на връх Бузлуджа.\n\r\nТрима от синовете й преди Освободителната война са заточени в Диарбекир, майка им продава семейното злато, сама тръгва да ги освобождава, върви пеш или на магаре, но се връща у дома с тримата. Когато я питат какво иска като награда след Освобождението, тя казва: \" Искам да помогнете на сираците на братята му да се изучат, нищо друго\".\n\r\nКакто мъжа си, така и тя, възпитава у децата си скромност, пестеливост, трудолюбие, благотворителност и любов към България, разказва семейният спомен. Когато Маринка започва да се жали за нещо, мъжът намира начин да я сгълчи и да и вдъхне увереност. Затова е и силна, много силна жена, когато остава вдовица.\n\r\nМоят дядо Петър се жени за своя доведена сестра Величка, сираче, което е отгледано от семейството на Маринка и Димитър, продължава потомката. По онова време много български фамилии приемат за свои деца, които губят родителите си в размириците по нашите земи. Нашите фамилии са многолюдни по онова време и често се срещат семейства с по десетина деца в къщата. За спомен от сватбата и до днес в дома им се пазят сребърни лъжици с инициалите на сливенския род на Хаджи Димитър.\n\r\nСлед Освобождението молбата на майката на хаджи Димитър към управляващите да помогнат на сирачетата на братята му става причина българското правителство да издържа дъщеря му Събка да учи медицина във Франция. Тук се запознава със съпруга си д-р Марко Костов, завършил в Русия, който по това време е на специализация в Нанси. Двамата поставят началото на традицията в семейството винаги да има лекари. Когато се завръщат в Стара Загора основават първата частна клиника в родния си град, а по-късно и Солун и София.\n\r\nД-р Костов е назначен и за главен лекар на старозагорската държавна болница. В библиотеката на фамилния му дом в Стара Загора се пазят научни публикации на български и френски език, които свидетелстват, че се е занимавал и с изследователска дейност.\n\r\nТехният син д-р Асен Костов също завършва медицина във Франция, но в Париж. След Девети септември френската диплома се превръща в сериозен проблем за него. Лекарят не се интересува от политика, но заради френската диплома, без съд и присъда е въдворен в Белене. Семейният спомен пази думите му: \" Една диплома на доктор струва повече от една зестра\".\n\r\nД-р Асен Костов има видима прилика с Хаджи Димитър, смятат в семейството. Има сини очи, като неговите, също си приличат и на ръст, както и във формата на лицето.\n\r\nНеговата дъщеря, която разказва историята на рода, също е лекар, а другата му дъщеря - фармацевт. Получават разрешение да следват благодарение на благодарни пациенти на баща си, които заемат високи постове в ОК на БКП в Стара Загора.\n\r\nСред красивите старинни мебели на фамилията има две саби и една въстаническа униформа. Не са ги предали в музей, защото са им много скъпи. За едната сабя се смята, че е принадлежала на Хаджи Димитър, а другата - на воеводата Кръстьо Асенов-Мечката от Сливен, брат на Събка Асенова.\r\nВдъхновен от героизма на чичо си Хаджи Димитър, още преди да замине за Македония за участие в Илинденско - Преображенското въстание, е пленен за нейното освобождение.\n\r\nАнглийската писателка Мерсия Макдермот в книгата си \"За свободата и съвършенството\" го описва много ярко и правдиво, твърдят потомците му.\n\r\nПотомъкът е сред спасителите на мис Стоун, отвлечената американска мисионерка, превърнала се в световна новина по онова време. Малцина знаят тази история. Но в дома на потомците на Хаджи Димитър се пазят сабята и униформата му.\n\r\nЗа юбилея на връх Бузлуджа, ще се изкачат заедно всички роднини на славния сливенски воевода, които пристигнаха от САЩ, Франция и потомците му от нашата страна", "date": "2018.07.14", "title": "В старозагорски дом: Правнучка пази сабя на Хаджи Димитър"}
{"url": "https://www.dnes.bg/notifikacii/2018/07/14/zadava-se-kraiat-na-leva-gotova-li-e-bylgariia.382221", "text": "България получи одобрение за т.нар. чакалня на еврозоната. Няма как обаче страната да въведе еврото преди 2022, пишат няколко немскоезични издания. Впрочем, 40% от германците са против въвеждането на еврото в България, пише .\n\r\nШвейцарският \"Нойе Цюрхер Цайтунг\" (НЦЦ) посочва, че България възнамерява да влезе едновременно в Механизма на обменните курсове ERM II и в Банковия съюз. ERM II, който е един вид преддверие към еврото, твърдо обвързва с еврото валутата на страната-кандидатка за влизане в еврозоната, като са възможни отклонения от най-много +/-15% от курса на еврото. Поне две години кандидатът трябва без особени сътресения да се справи с тази задача, преди да се премине към въвеждане на еврото. Фактът, че България едностранно е обвързала лева с еврото, не променя с нищо този срок, разяснява изданието.\r\nСлучаят с България се различава малко от предишните. Защото днес кандидатите за присъединяване към еврозоната трябва да са и част от Банковия съюз - задължително условие преди въвеждането на еврото. При предишни разширявания на еврозоната това не се е налагало, тъй като тогава Банковият съюз все още не съществуваше. Членството в него означава, че Европейската централна банка (ЕЦБ) във Франкфурт на Майн и Единният съвет за преструктуриране (ЕСП) в Брюксел ще засилят надзора над банковия сектор в България. НЦЦ посочва още, че България може да въведе еврото не по-рано от 2022 година.\n\r\n\n\r\nБългария иска еврото и на хартия нищо не говори против това: бюджетът на страната е балансиран, а държавният дълг е под 30% от БВП - един от най-ниските въобще в ЕС, пише по темата \"Зюддойче Цайтунг\" (ЗЦ). \n\r\nБългария се справя добре и по отношение на инфлацията и дългосрочните лихви. С това България изпълнява тъй наречените критерии за конвергенция. Но, преди да бъде приета в еврозоната, тя ще трябва да докаже още нещо - налага се да издържи изпитанието, наречено Механизъм на обменните курсове. Според Европейската комисия (ЕК), България трябва да подобри своята производителност - отделно от изпълнението на критериите за членство в Банковия съюз. Той беше създаден след избухването на кризата с еврото и не е част от Договора от Маастрихт. Въпреки това България трябва да хармонизира националното си законодателство с европейските правила, което ще бъде подложено на проверка от ЕЦБ. Очаква се това да отнеме около една година, посочва изданието.\n\r\nЗЦ припомня и друго: че повече от 10 години след приемането си в ЕС България продължава да е най-бедната страна в Общността, която има и сериозен проблем с корупцията. Брутният продукт на глава от населението е около 7 хиляди евро. За сравнение: в Германия той е 42 хиляди евро, а в Люксембург - цели 103 хиляди евро.\n\r\nСпоред изследване, проведено от социологическия институт Kantrar Emnid, цитирано от сайта wallstreet-online.de, 42% от германците подкрепят идеята в средносрочен план България да бъде приета във валутния съюз. В същото време 40% от анкетираните се обявяват против въвеждането на еврото в България, а 18 процента са посочили, че не могат да се решат. Най-голямо е одобрението за приемането на България в еврозоната сред избирателите на Левицата (59%) и на Социалдемократическата партия (57%). Най-слаба е подкрепата при избирателите на \"Алтернатива за Германия\" - 25 процента, и ХДС/ХСС - 35 процента.\n\r\nПроучването е проведено по поръчка на списание \"Фокус\" в периода 10-11 юли 2018 година. За него са били интервюирани 1010 пълнолетни германци.\r\n", "date": "2018.07.14", "title": "Задава се краят на лева, готова ли е България?"}
{"url": "https://www.dnes.bg/sofia/2018/07/14/pojarnata-v-sofiia-otbeliaza-140-godini-s-demonstraciia.382220", "text": "\n\r\nДнес столичните огнеборци честват 140 години от създаването на пожарната служба в града. Празникът бе отбелязан с атрактивна двучасова демонстрация на съвременна пожарна техника на площад \"Княз Александър I Батенберг\" в София. \n\r\nЖителите и гостите на града имаха възможност да се запознаят отблизо с техническите възможностите на служба, а най-смелите от тях - да бъдат пожарникари за няколко минути.\n\r\nПреди демонстрацията служителите на СД \"Пожарна безопасност и защита на населението\" поднесоха цветя пред паметника на колегите си, загинали при изпълнение на служебния си дълг. \n\r\nНа тържествена церемония директорът на пожарната служба ст. комисар Веселин Гетов награди пожарникарите, проявили себеотрицание и мъжество при локализирането и ликвидирането на опасни и тежки пожари, аварийно-спасителни дейности и наводнения.\r\n                    \r\n                    \r\nНа 14 юли през 1878 година в София за първи път е създадена организация от доброволци - пожарникари, съставена от столични жители по родове и съсловия. Протоколът, с който е документирано решението за създаването на първата пожарна команда е съхранен в протоколната книга на Софийския градски управителен съвет от 1878 г., намираща се в Софийски държавен архив. Първите български пожарни командири - Захари Коритаров, опълченецът Атанас Канарев, Димитър Тролев, Руси Караджов, Светослав Бойчев и други са ръководели потушаването на много пожари, проявявайки забележително умение, храброст и находчивост.\n\r\nПожарната \"толумба\", както наричали командата в началото, е разчитала на конска тяга и каруци, натоварени с бурета, секири и канджи. Първите пожарникарски съоръжения пристигат от Виена през 1879 година - три ръчни помпи, 14-метрова стълба, каски и брадвички, а през 1925 г. е доставен на дежурство първият противопожарен автомобил.", "date": "2018.07.14", "title": "Пожарната в София отбеляза 140 години с демонстрация"}
{"url": "https://www.dnes.bg/stranata/2018/07/14/za-niakolko-chasa-dvama-se-udaviha-v-rusensko.382222", "text": "Само за няколко часа двама души намериха смъртта си, след като се удавиха във водоеми в Русенско, съобщи БНТ. \r\nЕдиният от тях е потънал във водите на лимана на Пристанище Запад тази сутрин. Той е служител на пристанището. По първоначална информация инцидентът е станал по време на работа. Какви са причините за злополука все още се изяснява.\r\nТялото му в момента се издирва от Гранична полиция, предаде БНТ.\r\nТялото на другия мъж е изплувало тази сутрин в езерото Липник край русенското село Николово. Сигналът е подаден от рибари. По непотвърдена информация това е мъж от селото. Причината за удавянето се изяснява от полицията.\r\nЕзерото Липник е забранено за къпане и няма спасител.", "date": "2018.07.14", "title": "За няколко часа: Двама се удавиха в Русенско"}
{"url": "https://www.dnes.bg/stranata/2018/07/14/rodnata-policiia-ni-pazi-teche-akciia-respekt.382223", "text": "Специализираната полицейска акция \"Респект\", която се провежда от вчера в цялата страна, продължава и днес, съобщва bTV. Тя има за цел превенция на битовата престъпност, която тормози най-много хората. \r\nИменно сигналите за битова престъпност в полицията преобладават, заради което униформените в цялата страна се включват в акцията.\r\nЗа целта към селата са пренасочени полицаите, които бяха ангажирани с европредседателството.", "date": "2018.07.14", "title": "Родната полиция ни пази: Тече акция \"Респект\""}
{"url": "https://www.dnes.bg/notifikacii/2018/07/14/myj-prebi-mlada-jena-v-sofiiski-park-vze-i-600-lv.382225", "text": "Млада жена е била пребита в парк \"Робов дол\" в кв. \"Редута\", предаде агенция \"Фокус\". Пострадалата е била нападната и пребита от мъж, който е познавала.\r\nТой й е взел сума от около 600 лв. и е избягал. \r\nНападателят е идентифициран и е на около 30 години, а момичето - на около 18. \r\nЖивеещи в района разказаха, че са чули силни крясъци. На мястото имаше полиция и екип на „Спешна помощ”. По думите на съседите полицията е пристигнала на мястото за около две минути, а линейката - за около 45. Момичето е било ритано в главата и влачено. Има охлузни рани и счупена ръка. Транспортирана е в болница. Извършителят се издирва. \r\nОт МВР обясниха, че когато полицията е пристигнала на място, разправията е била приключила. Жената е настояла да бъде извикана Спешна помощ. ", "date": "2018.07.14", "title": "Мъж преби млада жена в софийски парк, взе й 600 лв."}
{"url": "https://www.dnes.bg/zvezdi/2018/07/14/na-geri-nikol-bylgariia-i-otesnia-shte-se-probva-i-navyn.382224", "text": "България се оказва тясна за таланта и амбициите на Гери-Никол. Младата певица смята, че нейното развитие задължително минава и през международния пазар.\r\n\"Искам да се развивам не само в музиката. И не само в България. Животът го живеем на един път, мисля, че ми е време да реализирам потенциала си и извън страната. Бъдещето е пред мен. Имам големи амбиции, смела съм\", заяви изпълнителката пред bTV.\r\nТя изрази задоволство от факта, че последната й песен \"Над закона\" е станала хит, а пък клипът бил на световно ниво. Отказа обаче да уточни колко е платила за него.\r\nМакар и недоизказано, Гери се подготвя за европейско турне, като засега остават в тайна подробностите.\r\nИначе певицата призна, че извън сцената полага сериозни грижи за формата си. И залага в залата на много кардио упражнения и тренировки по кикбокс.", "date": "2018.07.14", "title": "На Гери-Никол България й отесня, ще се пробва и навън"}
{"url": "https://www.dnes.bg/football/2018/07/14/hyrvatiia-krachi-kym-titlata-po-pyt-oseian-sys-skandali-i-izmami.382219", "text": "Това е истинска сензация: Хърватия отива на финала на Световното първенство в Русия. Този феномен трябва да бъде обяснен. Малката държава бълва като на конвейер футболни звезди. Но и футболни скандали, пише .\n\r\nЕдва ли някъде другаде по света има толкова разединен футболен съюз колкото хърватския. Толкова по-удивителен е щурмът на хърватите към световната титла.\n\r\nЗа да бъде разбрана същината на хърватския футбол, човек не бива да подминава \"Динамо Загреб\". Столичният футболен клуб е нещо като ковачница за футболни таланти. \n\r\n\"Международният център за спортни проучвания\" в Швейцария твърди, че \"Динамо\" е четвъртият по големина \"производител\" на играчи за първите лиги в Европа. И то за най-елитните! Мека за скаутите и фабрика за пари.\r\n                    \r\n                    \r\n\n\r\nВсъщност \"Динамо\" е постоянен кандидат за участие в Шампионската лига. В действителност обаче отборът стига най-много до груповата фаза на турнира и в повечето случаи се класира на последно място. Причината за това е ясна като бял ден. Ковачницата за футболисти на несменяемия шампион на страната много рядко съумява да изгради отбор, който да играе по-дълго от половин сезон в един и същ състав. Защото \"Динамо\" е нещо като европейска футболна борса. Футболисти идват и заминават.\n\r\nОще \"златното поколение\" на Бобан, Шукер и Боксич в късните 1990-те, което предизвика извънредно положение в страната с третото място на Световното първенство по футбол, дължи своята класа на следните три неща: издирване на таланти, усъвършенстване и продажба. \"Динамо\" приютяваше рано под крилото си млади футболисти от провинцията, обучаваше ги, превръщаше ги в по-скъпи играчи и ги прехвърляше предимно в Бундеслигата. Оттам те тръгваха към големите отбори на Англия, Испания, Италия. \"Динамо\" се превърна в търговска верига за футболисти и само за няколко години спечели стотици милиони от трансфери.\n\r\nВ хърватския футбол цари култура на измамите. Кръстник на тази система е най-вече Здравко Мамич заедно с целия си семеен клан. Бившият президент на \"Динамо\" се изнесе в Босна и Херцеговина малко преди Световното първенство в Русия. Причината: Мамич беше осъден за незаконно обогатяване, укриване на данъци и други престъпни дейности. Човекът, който в миналото продаваше възглавнички от стиропор за седалките на стадиона на столичния клуб, е получавал на ръка 20% комисионна от заплатите на своите трансферирани футболисти. И то не веднъж, а всяка година, докато съответният футболист е бил активен състезател. В този списък са Модрич, Манджукич, Ловрен и бившият футболист Ивица Олич. Лука Модрич даде противоречиви показания пред съда. Първоначално призна за комисионната, а после се отрече от показанията си. Оттогава насам капитанът на националния отбор е заподозрян в нарушаване на клетва.\n\r\nВсъщност, авантюрите в Хърватския футболен съюз имат дълга традиция. Незабравим остава епизодът, когато по време на Европейското първенство по футбол през 2016 председателят на футболния съюз даваше от трибуната указания на треньора за тактиката и смените на футболистите.\n\r\nПрестъпните обвързаности в Хърватския футболен съюз разединяват и запалянковците. Така например хърватските фенове се сбиха помежду си по време на срещата от същото Европейско първенство срещу Чехия. Подобни сцени се разиграват и в хърватската лига. Футболните клубове от Риека, Сплит или Осиек нямат никакъв шанс в битката срещу модела \"Динамо Загреб\". Съдиите също подкрепят столичния гранд. И това не е само слух. Дори най-отявлените фенове на \"Динамо\" - \"Bad Blue Boys\" - бойкотираха собствения си отбор в знак на протест срещу престъпните машинации в клубното ръководство. Много от феновете вече не посещават стадиона по време на домакински мачове.\n\r\nВъпреки това цялата нация се обединява зад националния отбор по футбол. Първият президент на Хърватия Франьо Туджман рано забеляза шанса да рекламира по света малката държава чрез спортните ѝ успехи. Той заложи много на марката футбол \"Made in Croatia\".\n\r\nВ хърватския футбол става дума за много пари. Оспорваните вътрешни първенства са рядкост. Другите отбори от хърватската лига много рядко изпреварват в класирането \"Динамо Загреб\". Също и поради факта, че столичният отбор привлича перспективните играчи от провинцията. Към това се прибавя и лобизмът за \"Динамо\", който по времето на Туджман се превърна едва ли не в държавна политика, която и до днес затормозява нормалното протичане на вътрешното първенство.\n\r\n\n\r\nТолкова по-удивително е класирането на Хърватия за финала на сегашното Световно първенство в Русия. Златко Далич, почти неизвестният треньор със срамежливата усмивка, успя да превърне групата хърватски легионери в истински отбор. Тяхното поведение сигнализира: Ние искаме повече!\n\r\nДалич бързо отстрани от отбора мърморковците, които не искаха да се подчинят в името на общия успех. Сега остава само една крачка до триумфа. А ако Хърватия действително бие Франция на финала, то тя би била първата малка държава световен шампион по футбол - ако не смятаме Уругвай през 1930-те години. Световен шампион, въпреки футболния хаос вътре в държавата.\r\n", "date": "2018.07.14", "title": "Хърватия крачи към титлата по път осеян със скандали и измами"}
