{"url": "https://www.dnes.bg/obshtestvo/2018/11/14/ms-dava-8-mln-za-ekspertizi-i-prevodi-v-mvr.393593", "text": "8 млн. лв. допълнително одобри правителството за извършени експертизи от вещи лица и преводачески услуги, свързани с работата по наказателни производства.\r\nОдобрени са и други близо 4.4 млн. лв. за разплащане на доставени противоградови ракети.\r\nНад 3.8 млн. лв. ще бъдат дадени като допълнителни възнаграждения за постигнати резултати на директорите на общинските детски градини и училища за 2018 г., съобщиха от правителствената пресслужба.\r\nОтпускат се и 601 802 лв. за финансово осигуряване на дейности по  националните програми \"Оптимизация на училищната мрежа\", \"Осигуряване на  съвременна образователна среда\" и \"Без свободен час\".\r\nДопълнителни 1.3 млн. лв. отиват за изпълнението на национална научна програма \"Иновативни нискотоксични биологично активни средства за прецизна медицина\" (БиоАктивМед). Изследванията в рамките на програмата се очаква да доведат до създаване на нови и съществено подобрени продукти, получени от природни източници.\r\n ", "date": "2018.11.14", "title": "МС дава 8 млн. за експертизи и преводи в МВР"}
{"url": "https://www.dnes.bg/usa/2018/11/14/cru-shtialo-da-prilaga-serum-na-istinata-nad-zatvornici.393551", "text": "Лекари от ЦРУ са обмисляли дали да използват \"серум на истината\" в рамките на програма за интензивни разпити - техники, сравнявани с изтезания и въведени след атентатите от 11 септември 2001 г. Това показват разпространени вчера документи, предаде Франс прес.\n\r\nИнициативата е била предложена след неуспешни опити през 2002 г. да бъдат получени сведения от палестинеца Абу Зубейда, заподозрян, че е сред организаторите на атентатите срещу Световния търговски център. \n\r\nТой не проговорил въпреки симулираните неведнъж опити за удавяне, лишаването от сън и затварянето му в тясно пространство.\n\r\nСпоред доклад на бивш главен лекар на ЦРУ колегите му били \"изненадани от интензивността и продължителността\" на разпитите му, което наложило да потърсят \"алтернатива, по принцип по-благоприятна, за разпити с използване на наркотици\".\n                    \n                    \n                \r\nДокументът от 90 страници е качен в интернет от влиятелната правозащитна организация Американски съюз за граждански свободи (АCLU), успяла да издейства разсекретяването му след дълга юридическа битка, пише БТА.\n\r\nСпоред него лекари от ЦРУ са разгледали исторически прецеденти и са били склонни да използват мощното успокоително мидазолам, без да са убедени в ефикасността му. \"Изглежда, че ако едно лице може да издържи интензивен разпит, ще може да устои на наркотиците\", пише авторът на доклада, но отбелязва, че тези дроги \"може да послужат за извинение на затворника, за да се покаже по-разговорлив, без да изгуби достойнство\".\n\r\nПодкрепилите тази идея обаче срещнали пречка - на ЦРУ е забранено да използва затворници като обект на научни изследвания след самоубийството на лице, третирано с ЛСД в рамките на секретна програма през 50-те.\n\r\nВодила вече сражения с министерството на правосъдието за други методи на разпит, юридическата служба на ЦРУ \"не е пожелала да повдига пред министерството още един въпрос\", се казва в доклада.\n\r\nПрез 2009 г. бившият президент на САЩ Барак Обама спря окончателно оспорваната програма за разпити, оприличавани понякога на изтезания и водени в тайни затвори на ЦРУ.", "date": "2018.11.14", "title": "ЦРУ щяло да прилага \"серум на истината\" над затворници"}
{"url": "https://www.dnes.bg/zvezdi/2018/11/14/selin-dion-vdyhnovena-puska-djendyr-kolekciia.393621", "text": "Преди няколко дни Селин Дион изненада своите фенове с новината, че създава детска колекция, която ще бъде джендър неутрална. \r\nЛинията Célinununu бе анонсирана чрез Instagram, а посланието е, че няма да се подчинява на разделения като пол.\r\nВидеото започва със самата Селин Дион, която е арестувана от двама полицаи непосредствено преди да обяви новия си проект, а заглавието към него е: \"Голямото откриване утре...\".\r\n \r\nКанадската певица публикува отново видеото на следващия ден и разкри основния мотив като „бранд, който разбива стереотипите и вдъхновява децата да бъдат свободни и да открият собствената си индивидуалност чрез дрехите“.\r\n \r\nЛинията ще съдържа унисекс предложения за деца от 18 месеца до 14-годишна възраст.\r\n \r\n", "date": "2018.11.14", "title": "Селин Дион вдъхновена – пуска джендър колекция!"}
{"url": "https://www.dnes.bg/balkani/2018/11/14/starata-liubov-zashto-viktor-orban-podsloni-nikola-gruevski.393582", "text": "Бившият македонски премиер Никола Груевски и председателят на унгарското правителство Виктор Орбан от дълги години поддържат близки отношения. Бягството на Груевски най-вероятно е било организирано от Орбан, възможно е да са сътрудничили и сръбските власти.\n\r\nКак успя Груевски да стигне до унгарска територия? Това е първият въпрос, който се налага след като експремиерът лично се похвали във Facebook, че е стигнал до Будапеща, откъдето, както казва, \"ще остане верен на каузата на Македония\". Груевски няма македонски паспорт от юли 2017 г., когато по искане на Специализираната прокуратура му бе отнет от съда като обвинен по делото \"Титаник\".\n\r\nБез паспорт, единствената възможност за Груевски би била да премине македонската граница през нелегален пункт.\n                    \n                    \n                \r\nПървата опция в такъв случай би била Сърбия. Груевски поддържаше близки отношения с президента Александър Вучич още от периода, когато бяха колеги като премиери. Сръбските власти днес мълчат за спекулациите, че Груевски е стигнал до Унгария през тяхна територия. В разговор по телефона със сръбската полиция любезно ни помолиха да изпратим въпросите си по тази тема по електронната поща, но не получихме отговор, пише Дойче веле.\n\n\n\n\r\nСценарият за бягството на Груевски, в случай че наистина е избягал през Сърбия, би могъл да се развива по следния начин: преминава с автомобил македонската граница през нелегален пункт, а след това със знанието или може би дори придружаван от сръбските власти до някое от сръбските летища или директно до унгарската граница.\n\r\nТакъв сценарий би бил трудно изпълним без знанието на висшите политически кръгове в Сърбия.\n\r\nДо Будапеща Груевски може да е стигнал с автомобил, с премиерския самолет на Виктор Орбан или с частна машина на някой от близките му олигарси от някое сръбско летище.\n\r\nМалко вероятно е Груевски да е преминал и унгарската граница през незаконен пункт, защото от началото на мигрантската криза тя е силно охранявана. Оттук и предположението, че е преминал границата законно с благословията на унгарските власти или я е прелетял.\n\r\nВръзките на Груевски и Орбан бяха много близки и сърдечни, особено от началото на мигрантската криза през 2015 г. Орбан беше редовен гост и на митингите на Груевски и ВМРО-ДПМНЕ в няколко предизборни кампании в Македония, а унгарското правителство дари телена ограда и помагаше при инсталирането й на границата с Гърция.\n\r\nПоследната среща на двамата бе на 28 септември 2017 г. Никола Груевски посрещна Виктор Орбан в Охрид няколко седмици преди местните избори в страната. Двамата политици разговаряха около три часа, след което Орбан се върна с частен самолет в Унгария.\r\nТъкмо на тази среща обаче Орбан обеща на Груевски, че може да се подслони в Унгария, ако в Македония го заплашва затвор. Веднага след срещата унгарските медии информираха, че Груевски е получил такова обещание от Орбан. Според техните информации, не само че двамата разработили подробен план за евентуално бягство на Груевски, чийто паспорт вече беше отнет, но и Орбан му посочил свои сътрудници, които биха му помогнали в намерението да напусне Македония и да получи убежище в неговата страна.\n\r\nИзточници на Дойче веле, които познават ситуацията в Унгария, казват, че Орбан няма никаква директна облага от това, че дава подслон на Груевски. Той прави това само, за да помогне на приятел в беда, казват тези източници и допълват, че Орбан е смятан за човек, който държи на думата си.\n\r\nПартиите на Груевски и Орбан - ВМРО-ДПМНЕ и Фидес, са сестрински консервативни партии и членки на Европейската народна партия.\n\r\nДа припомним, веднага след местните избори през 2017 г. на летището в Солун бяха арестувани бившите членове на Управлението за безопасност и контраразузнаване Горан Груевски и Никола Бошковски, обвинени по делата в Специализираната прокуратура \"Твърдина\" и \"Таргет\". С фалшифицирани български паспорти те се опитаха да заминат тъкмо за Будапеща. Македонската полиция издирваше и тях неуспешно, преди да успеят да избягат от страната в края на юли 2017 г.\r\n/БТА/", "date": "2018.11.14", "title": "Старата любов... Защо Виктор Орбан подслони Никола Груевски? "}
{"url": "https://www.dnes.bg/politika/2018/11/14/razruhata-v-bdj-zabaveni-remonti-losh-kontrol.393616", "text": "В БДЖ не достигат пътнически влакове, обяви министърът на транспорта Росен Желязков. Пред парламентарната транспортна комисия той даде подробности за състоянието на компанията.\n\n\r\n\"БДЖ - Пътнически превози\" разполага с 289 локомотивни мотрисни влакове, от тях 95 са изведени в изолация, а 42 в момента са в ремонт.\r\n30 електрически мотрисни влакове са в експлоатация, а 414 пътнически вагона от общо 726 са извън експлоатация.\r\n\"Налице е забавяне на провеждане на обществени поръчки, свързани с осигуряване на ремонтната дейност на дружеството. Има нарушения по контрола на ремонтите. Не съществува система за планиране на ресурсите\", каза Росен Желязков, цитиран от БНР.\r\n                    \n                    \n                Окончателно решение дали ще бъдат приети оставките на шефовете на Съвета на директорите на БДЖ ще бъде взето до края на месеца, след като приключи назначеният от министъра одит в БДЖ.\r\nПредстои да бъде направен анализ, който да покаже дали е необходимо да се запази настоящата структура на \"БДЖ Холдинг\" с дъщерни дружества.\r\n\"По отношение на упражняването на контрол върху БДЖ държавата трябва да има пряко участие\", настоя още Росен Желязков.", "date": "2018.11.14", "title": "Разрухата в БДЖ: Забавени ремонти, лош контрол..."}
{"url": "https://www.dnes.bg/akoshtete-vqrvaite/2018/11/14/4-zadyljitelni-syveta-za-krasotata-prez-zimata.393579", "text": "Студеното време вече е тук, а скоро ще посрещнем и зимата. Започваме да използваме шапки, шалове, а студът навън изсушава кожата и може да предизвика акне, пишат от Female First.\r\nЕто как да защитите кожата, според д-р Памела Бенито, козметичен дерматолог, практикуваща в Лондон. \r\n1. Използвайте по-студена вода при взимане на душ\r\n \r\nГорещият душ си е терапия за студените, зимни дни. Но не трябва да прекалявате, не е хубаво водата, с която се къпете, да е прекалено топла, особено при дълъг душ. Горещата вода лишава кожата от естествените ѝ мазнини и я прави още по-суха. Д-р Бенито съветва да взимате кратки душове с топла, но не гореща вода, а когато си взимате по-дълъг душ - водата да е хладка.\r\n \r\n2. Лосион след къпане\r\n \r\nКато излезете от банята, подсушете тялото с хавлия и после задължително нанесете лосион, за да остане кожата хидратирана. През всички сезони е хубаво да нанасяте овлажнител, но най-важно е това да се прави в студените месеци. Най-подходящо е да използвате лосиони с глицерин - той има свойството да абсорбира водата.\r\n \r\n", "date": "2018.11.14", "title": "4 задължителни съвета за красотата през зимата"}
{"url": "https://www.dnes.bg/zvezdi/2018/11/14/lora-karadjova-po-vliubena-sym-ot-vsiakoga.393611", "text": "Лора Караджова, която доскоро бе част от VIP Brother, лети на крилете на любовта. Нейното участие в шоуто мина доста скучно и незабележимо, но пък в личния си живот е на седмото небе от щастие. Причина за това е връзката ѝ с диджея Марсел Рохас.\r\n \r\nДвамата са заедно от началото на лятото и нещата между тях се случват изключително бързо, призна Лора.\r\n \r\n\"Познаваме се от дълго време. Изведнъж между нас пламна любов. По-влюбена съм от всякога\", разкри пред \"България Днес\" Лора.\r\n \r\nТя вече е запознала Марсел с дъщеря си Алиса и твърди, че двамата бързо са се сприятелили.\r\n \r\nИменно раздялата с Алиса е била най-тежка за певицата по време на престоя ѝ в Нови хан. От риалитито тя пази добри спомени от повечето от участниците, с изключение на Кулагин. Гримьорът няколко пъти обиди Лора, като я нарече \"дъртото Гери-Никол\".\r\n \r\n\"Беше ме страх от Кулагин. Той е енергиен вампир. Изпива всичко около теб. Като се махна от къщата, всички бяхме щастливи. Имах леки притеснения, преди да вляза вътре. Очаквах да е по-трудно, но опасенията ми се оказаха грешни\", заяви Лора.\r\n\r\n", "date": "2018.11.14", "title": "Лора Караджова: По-влюбена съм от всякога!"}
{"url": "https://www.dnes.bg/obshtestvo/2018/11/14/biznesyt-shte-naema-hora-s-uvrejdaniia-no-po-malko.393624", "text": "Работодатели с 50 до 99 работници и служители трябва да наемат поне един човек с трайно увреждане, а тези със сто и над сто работници и служители - 2 на сто от средносписъчния си състав. Това предвиждат приети на второ четене от социалната комисия текстове от Закона за хората с увреждания, съобщава БТА.\n\r\nПървоначалото предложение за квотите, одобрено на първо четене на законопроекта, беше фирмите от 50 до 99 работници да наемат поне двама с трайно увреждане, но работна група по законопроекта, в която участват всички представители на заинтересованите групи е предложила новия вариант, който беше одобрен от депутатите.\n\r\nНародните представители не подкрепиха предложението на Обединени патриоти за отпадане на квотите за наемане на хора с увреждания. Самите депутатите от парламентарната група, внесла предложението за отпадане на квотите, също не застанаха зад собственото си предложение. Те се въздържаха от подкрепа.\n                    \n                    \n                \r\nОмбудсманът Мая Манолова заяви, че въвеждането на квоти е едно от най-важните достойнства на този закон. По думите й квотите отразяват модерното разбиране за социално-отговорен бизнес. От БСП изказаха недоволство, че е намалено първоначалното предложение във фирмите с 50 до 99 работници да бъдат наети поне двама души с увреждания.\n\r\nНародните представители подкрепиха предложението на ГЕРБ председател на Националния съвет за интеграция на хората с увреждания да остане министърът на труда и социалната политика, а не както беше предвидено в първоначалния вариант това да бъде ресорният вицепремиер. \n\r\nСрещу промяната се изказа Вера Иванова, представител на протестиращите майки, която каза, че истинската реформа означава политиките за хората с увреждания да не са ресор само на социалното министерство, а на всички министерства - МОН, МЗ, МТСП, МРРБ и логично би било националният съвет да се председателства от вицепремиер.\n\r\nДепутатите обсъдиха и предложение на БСП в индивидуалната оценка на хората с увреждания да може да се включва и друг специалист при необходимост, а не само звеното на АСП. Въпреки че предложението срещна принципна подкрепа от АСП и от министъра на труда и социалната политика, то не беше одобрено. \n\r\nОт 2021 година оценката ще се прави от Агенцията за хората с увреждания, предвижда законопроектът.", "date": "2018.11.14", "title": "Бизнесът ще наема хора с увреждания, но по-малко"}
{"url": "https://www.dnes.bg/temida/2018/11/14/diado-na-syd-za-bludstvo-sys-7-godishna.393617", "text": "Възрастен мъж е предаден на съд за блудство със 7-годишно момиченце. Районна прокуратура – Петрич е внесла обвинителния акт срещу 57-годишния С. С. и се очаква насрочването на делото.\r\nОбвиняемият С. живеел със съпругата си и семейството на дъщеря си в Петрич в двуетажна къща с избено помещение. Една от внучките му била в приятелски отношения със съседско седемгодишно момиче. Децата ежедневно се виждали, играели заедно.\r\nНа 16 юни т.г. А.-М., която била в лятна ваканция след завършен с отличие първи клас, отново играела с приятелката си в двора на къщата на обвиняемия С. С. Той пък се наливал с алкохол, още от 11 ч.\r\nКъм 14 ч взел няколко царевични кочана и ги дал на внучката си, за да отиде и ги нарони на отглежданите зад къщата кокошки. Използвайки, че вече е останал насаме с малолетната А.-М., той пренесъл детето в избеното помещение, съблякъл го, след което извършил блудствени действия спрямо него, без съвкупление, пише \"\".\r\n                    \n                    \n                Междувременно внучката на обвиняемия се върнала и се насочила към прозореца на избата, където станала свидетел на случващото между нейния дядо и приятелката й, плачеща със свалени дрехи.\r\nПострадалата също я видяла и й махнала с ръка, след което по най-бързия начин изтичала към дома си, където разказала на майка си какво й е направил \"дядо С\".\r\nПопаден бил сигнал в РУ на МВР – Петрич, а малолетното момиче било прегледано от лекар, който констатирал одрасквания със зачервявания по интимните й части.", "date": "2018.11.14", "title": "Дядо на съд за блудство със... 7-годишна"}
{"url": "https://www.dnes.bg/notifikacii/2018/11/14/nepriiatnosti-v-nacionalniia-dvama-aut-za-kipyr-i-sloveniia.393594", "text": "Лоши новини сполетяха националния селекционер Петър Хубчев 2 дни преди решителния мач с Кипър от Лигата на нациите.\n\n\r\nНападателят Кирил Десподов беше освободен от лагера на националния отбор заради контузия, съобщиха от БФС.\n\r\nЗвездата на ЦСКА е с травма, която ще му попречи да вземе участие в предстоящите два двубоя на \"трикольорите\" от Лигата на нациите срещу Кипър и Словения. Ден по-рано селекционерът Петър Хубчев и щабът му освободиха и вратаря Пламен Илиев също по здравословни причини.\n\r\nОтсъствието на Десподов е голям удар за \"лъвовете\", защото той е твърд титуляр в състава и се разписа за 1:1 при домакинството на Кипър (2:1). Той беше титуляр във всички мачове на България от началото на Лигата на нациите.\n                \n                \r\nДесподов е и вторият най-добър голмайстор на ЦСКА от старта на сезона в Първа лига. Той има 7 попадения, като пред него от състава на \"червените\" е единствено Мауридес (8).\n\r\n\n\r\n ", "date": "2018.11.14", "title": "Неприятности в националния! Двама аут за Кипър и Словения"}
{"url": "https://www.dnes.bg/obshtestvo/2018/11/14/poredna-vecher-na-protesti-maikite-s-avtopohod-v-sofiia.393627", "text": "За поредна вечер хиляди граждани излязоха на протест в няколко български града. Повод за недоволството им са лошите условия за живот в страната.\n\r\nДемонстрациите, започнали в началото като протест срещу високите цени на горивата, вече имат множество други искания, свързани с доходите, данъците, монополите.\n\n\n\n\nВ София за 24-ти пореден ден протестират майките на деца с увреждания, като този път те минаха през столични булеварди под формата на автопоход. Колоната вече стигна до кв. \"Люлин\". Те настояват за оставката на Валери Симеонов.\n\r\nС викове \"Валери - позор, оставка и затвор\", протестиращи за оставката на вицепремиера блокираха кръстовището на два от ключовите булеварди в столичния жк \"Люлин\" - \"Царица Йоанна\" и \"Панчо Владигеров\". Протестиращите скандират още \"Мафия\" и \"Оставка\", удрят тъпани и развяват знамена. За кратко във всички посоки се образуваха колони от чакащи коли, които полицията трудно пропуска.\r\n                    \n                    \n                Почти един час след като се събраха пред Катедралния храм, протестиращите във Варна блокираха движението. На мястото има повече от 400 души. Протестът отново е подкрепен от представители на мотоклубовете в града, които поведоха с моторите си множеството по бул. \"Мария Луиза\". Със скандирания, \"Мафия\" и \"Оставка\" те се отправиха към Общината. Много от присъстващите носят трибагреници и плакати. Част от тях настояват за оставката на Валери Симеонов и цялото правителство.\n\r\nВ Перник демонстрантите за поредна вечер блокираха автомагистралата \"Люлин\" при пътен възел \"Даскалово\", като протестът е срещу високите цени на горивата. Той протича нормално и без ексцесии, съобщиха от МВР. Обходният маршрут е през Мало Бучино.\n\r\nВ Стара Загора десетки се включиха в шествие по улиците на града и поискаха оставка на правителството, съд и затвор за виновните затова, че България е най-бедната страна в Европейския съюз.\n\r\nВ Шумен се събраха около 30-ина души на площад \"Кристал\". Те поискаха по-високи заплати и стандарт на живот и призоваха политиците за бързи и адекватни действия.  \n\r\nВ Бургас също се събраха около 30 души пред сградата на общината. Техният протест е срещу високите цени на горивата, високите сметки и ниските доходи.\r\n ", "date": "2018.11.14", "title": "Поредна вечер на протести, майките с автопоход в София"}
{"url": "https://www.dnes.bg/obshtestvo/2018/11/14/pochti-1-3-ot-trudosposobnoto-naselenie-neaktivno.393564", "text": "Коефициентът на икономическа активност за населението на възраст 15 - 64 навършени години е 72.5%, като в сравнение със същото тримесечие на 2017 г. намалява с 0,3 на сто, по данни на НСИ.\r\nКоефициентът на заетост за населението на възраст 15 - 64 навършени години е 68.8%, като в сравнение със същото тримесечие на 2017 г. се увеличава с 0,3%.\r\nКоефициентът на безработица е 5%, или с 0,8 на сто по-нисък в сравнение с третото тримесечие на 2017 година.\r\nИкономически неактивните лица на възраст 15 - 64 навършени години са 1.24 млн., или 27.5% от населението в същата възрастова група. От тях 78.8 хил., или 6.3%, са обезкуражени лица (лицата извън работната сила, които желаят да работят, но не търсят активно работа, защото не вярват, че ще намерят).\n                    \n                    \n                \r\nПрез третото тримесечие на 2018 г. общият брой на заетите лица на възраст 15 и повече навършени години е 3.2 млн., като 1.7 млн. са мъже и 1.5 млн. - жени. Относителният дял на заетите лица от населението на възраст 15 и повече навършени години е 53.3%, като при мъжете този дял е 59.4%, а при жените - 47.8%.\n\r\nПрез третото тримесечие на 2018 г. 2 млн. души, или 62.6% от всички заети, работят в сектора на услугите, 974.1 хил. (30.4%) работят в индустрията и 224.7 хил. (7.0%) - в селското, горското и рибното стопанство.\n\r\nОт всички заети 3.6% (116.5 хил.) са работодатели, 7.3% (233.1 хил.) - самостоятелно заети лица (без наети), 88.3% (2.83 млн.) - наети лица, и 0.7% (23.9 хил.) - неплатени семейни работници. От общия брой на наетите лица 2.15 млн. (75.9%) работят в частния сектор, а 681.7 хил. (24.1%) - в обществения.\n\r\nС временна работа са 139.5 хил., или 4.9% от наетите лица.\n\r\nПрез третото тримесечие на 2018 г. заетостта в отделните възрастови групи е следната:\r\nЗаетите лица на възраст 15 - 64 навършени години са 3.115 млн. Коефициентът на заетост за населението в същата възрастова група е 68.8% (72.6% за мъжете и 65.0% за жените).\n\r\nКоефициентът на заетост за населението на възраст 15 - 29 навършени години е 41.9% (47.2% за мъжете и 36.3% за жените).\n\r\nКоефициентът на заетост за населението на възраст 20 - 64 навършени години е 73.5%, съответно 77.6% за мъжете и 69.3% за жените.\r\nЗаетите лица на възраст 55 - 64 навършени години са 595.5 хил., или 61.7% от населението в същата възрастова група (66.5% от мъжете и 57.3% от жените).\r\nПрез третото тримесечие на 2018 г. броят на безработните лица е 168.3 хил., от които 97.2 хил. (57.7%) са мъже и 71.1 хил. (42.3%) - жени. Коефициентът на безработица е 5.0% и в сравнение с третото тримесечие на 2017 г. намалява с 0.8 процентни пункта. Коефициентът на безработица за мъжете е 5.4%, а за жените - 4.5%.\n\r\nОт всички безработни лица 13.7% са с висше образование, 49.2% - със средно, и 37.1% - с основно или по-ниско образование. Коефициентите на безработица по степени на образование са съответно: 2.3% за висше образование, 4.3% за средно образование и 14.0% за основно и по-ниско образование.", "date": "2018.11.14", "title": "Почти 1/3 от трудоспособното население... неактивно"}
{"url": "https://www.dnes.bg/science/2018/11/14/hora-na-mars-do-25-godini-pytuvaneto-dotam-9-meseca.393589", "text": "НАСА си поставя за цел да изпрати астронавти на Марс, макар че те ще са изложени на риск от смъртоносна радиация, потенциална загуба на зрението и атрофия на костите, заявиха експерти от американското космическо ведомство, цитирани от Франс прес.\n\r\nСпоред тях човек може до 25 години да стъпи върху марсианската повърхност.\n\r\n\"Със сегашния и с малко увеличен бюджет ще са нужни 25 години, за да се решат тези проблеми\", поясни бившият астронавт на НАСА Том Джоунс.\n\r\nСтава въпрос за сериозни проблеми - пътуване до Червената планета, която се намира на 225 милиона км от Земята, ще отнеме 9 месеца.\n\n\r\nУчени предупреждават, че продължителният престой в състояние на безтегловност може да увреди кръвоносните съдове на ретината, влошавайки зрението. Продължителното пребиваване в космоса води също до загуба на калций в костите. Следователно за учените ще е трудно да преценят какъв ще е ефектът от едногодишна мисия на Марс, предаде БТА.\r\n                    \n                    \n                \"Трябва още отсега да концентрираме вниманието си върху някои технологии с ключово значение\", каза астронавтът Джоунс на пресконференция във Вашингтон. Той е на мнение, че въпросните заплахи за човешкия организъм ще може да се избегнат, ако се съкрати времето, нужно за изминаване на маршрута до Марс. Ще трябва да се намери също решение на проблема, свързан с радиацията. При пътуване до Марс астронавт ще бъде изложен на толкова радиация колкото през цялата си кариера. \"Все още не сме открили решение на проблема, свързан със защитата от космическите лъчи и слънчевите изригвания\", отбеляза той.\n\r\nПрез месец май НАСА изстреля сондата \"ИнСайт\", която е планирано да кацне на Марс на 26 ноември.\r\nЦелта на мисията е да се изследва вътрешната структура на Марс, за да се разбере как са се формирали скалистите планети в Слънчевата система.", "date": "2018.11.14", "title": "Хора на Марс до 25 години? Пътуването дотам – 9 месеца"}
{"url": "https://www.dnes.bg/notifikacii/2018/11/14/da-te-nasiliat-na-17-i-posle-da-ti-razveiat-prashkite-v-syda.393613", "text": "27-годишен мъж - невинен, след като беше обвинен в изнасилване на 17-годишно момиче в Ирландия.\r\nДелото се състояло на 6 ноември. Обвиняемият през цялото време поддържал версията, че сексуалният контакт между него и 17-годишното момиче е бил взаимен. Скандалът обаче не е само в оправдаването на обвиняемия.\r\nСъдебният процес предизвика истинско възмущение в обществото, след като адвокатът на защитата размаха бельо с думите: \"Вижте какво е носила онази вечер – прашки с дантела! Това бельо не доказва ли всъщност голямата вероятност, че момичето е било привлечено физически от моя клиент?\"\r\nЗапочва вълна от подкрепа на десетки жени в социалните мрежи, които твърдят, че жертвата на 27-годишния насилник е била обвинена несправедливо. Много ирландки започват да публикуват своето собствено бельо с хаштаг #ThisIaNotConsent.\r\n                \n                \"Трябваше отдавна да сме пораснали, да сме превъзмогнали архаичното схващане, че жертвата е виновна, ако е била изнасилена\", пишат потребители в подкрепа на момичето.\r\nВ знак на подкрепа и солидарност политикът Рут Копингер извадила от ръкава си синьо дантелено бельо в ирландския парламент:  \"Може би изглежда доста срамно да показвам прашки тук... Как си мислите, че се е почувствала жертва на изнасилване, ако нейните гащи се развяват в съда?\"\r\n \r\nМного от потребителите, които изразиха своето възмущение онлайн, отбелязват, че в други държави много ясно е регламентирано какви доказателства са допустими в съда при подобни дела за изнасилване и по какъв начин би трябвало да се приемат от съдебните заседатели.\r\n \r\nПланира се протестите да преминат и на улицата. Граждани ще излязат в различни градове в Ирландия. ", "date": "2018.11.14", "title": "Да те насилят на 17 и после да ти развеят прашките в съда..."}
{"url": "https://www.dnes.bg/temida/2018/11/14/niama-vinovni-za-ruhnalata-sgrada-na-alabin-v-sofiia.393628", "text": "Софийският градски съд оправда по всички обвинения подсъдимите по делото за срутилата се сграда - паметник на културата на ул. \"Алабин\" в София през 2006 г., която уби две млади жени, съобщава БТА.\r\nПодсъдими по делото са четирима души. То тръгна в съда през октомври 2016 г.\r\nПо-рано днес прокуратурата настоя за осъдителни присъди.\r\nСъдия Величка Маринкова прочете оправдателни присъди на Георги Кирчев, управител на фирма \"Хрисома\", инженер Петър Петров, натоварен да контролира ремонта на сградата, Николай Симеонов, управител на \"А3-Архитектура и изпълнение\", и строителят Манчо Антонов, собственик на фирмата за ремонти ЕТ \"Медия Манчо\". \r\nМотивите на съдията за оправдателната присъда се очаква да бъдат готови най-рано до 60 дни.\r\nПрисъдата е на първа инстанция, тя може да се протестира от прокуратурата пред Софийския апелативен съд.", "date": "2018.11.14", "title": "Няма виновни за рухналата сграда на \"Алабин\" в София"}
{"url": "https://www.dnes.bg/cars/2018/11/14/bmw-pokaza-nai-byrzata-nova-troika.393619", "text": "Германският производител BMW разкри най-мощните модификации на новото поколение на 3-Series – седаните M340i и M340i xDrive, чиято световна премиера ще се състои на стартиращото в края на месеца изложение в Лос Анжелос. Двата автомобила са получили специални настройки на шасито, редови 6-цилиндров турбомотор и М-диференциал.\r\nВерсията BMW M340i е оборудвана с двигател, развиваш 387 к.с. и 500 Нм. За Европа моторът ще развива 374 к.с., като той е получил турбокомпресор twin-scroll, обединен със стоманен изпускателен колектор. При мотора само 25% от детайлите са идентични с тези на старото поколение.\n\r\nТрансмисията е 8-степенен автомат Sport Steptronic с подобрена хидравлика, съкратено предавателно съотношение и функция за лаунч-контрол. Кутията може да бъде адаптирана към начина на шофиране и маршрута, като използва данни от навигационната система и активния круиз-контрол.\n                    \n                    \n                \r\nУскорението от 0 до 100 км/ч при седана отнема 4,4 секунд, като това е с 0,3 секунди по-бавно от M3 с мотор с 431 к.с. Максималната скорост е ограничена по електронен път на 250 км/ч.\r\nВ стандартното оборудване на BMW M340i влиза окачване М-спорт, което е по-твърдо от стандартното, тъй като има усилени пружини и стабилизатори за напречна устойчивост. Освен това, то е снижено с 10 мм. Като опция се предлага адаптивно окачване с електронно-управляеми амортисьори.\r\n", "date": "2018.11.14", "title": "BMW показа най-бързата нова тройка"}
{"url": "https://www.dnes.bg/balkani/2018/11/14/radikaliziran-rumynec-rani-10-dushi-v-mol.393620", "text": "Двайсетгодишен е наръгал друг мъж в Румъния, а после с колата си е блъснал хора на пътя и се е врязал в търговски център в неделя, при което са били ранени общо десет души, предаде Асошиейтед прес. Никой от пострадалите не е в животозастрашаващо състояние. \n\n\n\r\nГоворителката на полицията в Браила, Източна Румъния, Лаура Дан поясни, че нападателят наръгал другия мъж заради спор за собствеността на колата. Заподозреният после потеглил с автомобила и блъснал двама души на околовръстен път, а след това се врязал във вратите на мол в Браила, предава БТА.\n\r\nСедем души са пострадали при инцидента в търговския център, в т.ч. две деца на 11 и 13 години.\n                    \n                    \n                \r\nЖертвата, която е била наръгана, има наранявания в областта на гръдния кош и стомаха и се е наложило да бъде извършена операция, съобщи говорителка на болницата, в която е приет пострадалият.\n\r\nПо думите на Лаура Дан заподозреният е бил с концентрация на алкохол в издишания въздух от 0,37 мг/л. Той не е пострадал.\n\r\nВ Румъния шофирането след употреба дори на минимално количество алкохол е забранено.\n\r\nПо-късно стана ясно, че нападателят е бил под влияние на радиклани идеи и е искал да убие колкото се може повече хора, се посочва в документ, издаден от съда в Браила, съобщава в. \"Гъндул\".\n\r\nСпоред съда 20-годишният мъж е планирал нападението, което и извършено в оживена зона на града в неделя на обяд. Той дори написал бележки преди това, в които изразява радикалните си възгледи и намерението си да убие \"колкото се може повече румънци\", които според него са \"низша раса\". Когато бил заловен, той крещял \"аз съм терорист\" и \"трябва да се лее кръв в тази страна\".\n\r\nСпоред съдията, който разпореди оставането му в предварителния арест, действията на младежа са \"на ръба на терористичен акт\". При нападението леко са пострадали седем души, включително двама малолетни. Само шансът е предотвратил по-сериозна трагедия, тъй като мъжът се блъснал в бетонните колони на входа на мола, след което гражданите са му попречили да продължи нападението. Преди това той наръгал с нож друг мъж и блъснал двама души на околовръстен път.\n\r\nАдвокатът на обвиняемия твърди, че той не си спомня определени моменти и че съжалява за случилото се. Според защитника психиатрична експертиза на клиента му е абсолютно необходима.\r\n ", "date": "2018.11.14", "title": "Радикализиран румънец рани 10 души в мол"}
{"url": "https://www.dnes.bg/obshtestvo/2018/11/14/sled-skandalnata-reklama-bez-kasting-za-alma-mater.393603", "text": "Кастингът за университетската телевизия \"Алма матер\" се отменя, съобщи директорът й Башар Рахал.\r\nНовината идва ден, след като актьорът обяви, че набирането на нови надежди на медията ще се състои единствено в София, а останалите дати извън столицата ще се проведат по-късно поради \"организационни причини\".\n\r\n\"Поради негативната обществена нагласа, отменям кастинга за неопределено време. Искам да изкажа благодарност на всички кандидати, както и да ги уверя, че ще се свържем с тях на по-късен етап\", казва Рахал пред \"Монитор\".\r\nАктьорът вече се извини за проблематичния промоклип, в който той се заглежда в късата пола на студентка. \r\n                    \n                    \n                Видеото се появи преди седмица, а против него се обявиха преподавателите от Факултета по журналистика и масова комуникация към СУ. \n\r\nМалко по-късно с позиция излязоха и Управителния и Програмния съвет на Телевизия \"Алма матер\": \"Стилистиката и посланието на клипа не са в съответствие с академичния тон, който се очаква от всяко звено на най-стария и най-авторитетен университет в страната\", гласи част от въпросното становище.", "date": "2018.11.14", "title": "След скандалната реклама: Без кастинг за \"Алма матер\""}
{"url": "https://www.dnes.bg/notifikacii/2018/11/14/sluchaiat-diatlov-9-skiori-ubiti-v-planinata-ot-studa-nlo-ieti.393478", "text": "\n\r\n27 януари 1959 година. Група студенти се отправят на експедиция, дълбоко в сърцето на Сибир – към планинската система Урал, известна сред местните като \"Планината на смъртта\". По-късно алпийските служби ще намерят 9 трупа. Обстоятелствата около мистериозната смърт - неясни и до днес.\r\nЕкспедицията била кръстена на водача на групата – Игор Дятлов, който повел своите студенти към Холатчахль – планина в северната част на Урал. Въпреки лошата прогноза за времето групата тръгнала и експедицията \"Дятлов\" се очертавала като успешна. Архивни снимки са запечатали приповдигнатия дух на младежите – спомен, който ще остане завинаги само на хартия. Защото по-късно нещата ще претърпят мрачен обрат.\r\n                \n                В нощта на 2 февруари групата излиза от палатките си по неизвестни причини и напуска сигурния и топъл лагер. В продължение на дни от тях няма и следа. \r\nДни по-късно е организирана спасителна акция. На 27 февруари 4 от телата са открити. Екипите се натъкнали на тяхната палатка, която била разкъсана на парчета. Вещите и дрехите на младите алпинисти – пръснати навсякъде. \r\nСпоред официалната аутопсия студентите са загинали от хипотермия, въпреки че около експертизите съществуват много въпроси – по телата имало следи от физически травми като черепни фрактури, счупвания в областта на гръдния кош. Никой, обаче, не сметнал, че нещо около случая се покрива. На 5 март е намерено пето тяло. Било ясно, че студентът е бил ударен с нещо тежко по главата. Останалите четири трупа са намерени по-късно.\r\nИмало изключително странни обстоятелства около мистериозната смърт на деветимата алпинисти. Едно от телата било с извадени очни ябълки и език, и с множество счупени ребра, едно от които е пробило сърцето. Освен това, труповете били с леко оранжево-червеникав оттенък. Според някои доклади телата били изложени на радиация. От къде – никой не знае.\r\n\r\nСпоред дневници на едно от момичетата в експедицията нещата започнали да се влошават малко след старта на експедицията. Зинаида Алексеевна Колмогорова си водила записки ден по ден, а според тях състоянието на един от групата не било добро.\r\n\r\n\r\n\r\n.\r\n\r\n\r\n\r\n\r\n\r\n\r\nДневникът е намерен в джоба на палтото на Зинаида. Написаното в него е разпространено в Reddit от момче, което твърди, че получило записките от своя баща. Истинността им, обаче, е под въпрос.\r\nВъпреки това, наистина съществуват спекулации, че мистериозната смърт на деветимата от експедицията се дължи на нещо свръхестествено и няма нищо общо с премръзване. Зловещите картини, на които се натъкват спасителните екипи, не могат да са резултат от хипотермия или пък лавина. Възможно е причината за кървавата сцена да е нападение на животни, но няма други следи в околността освен тези на загиналите алпинисти.\r\nТелата на някои от групата са намерени по бельо, наоколо имало счупени клони от дървета. Разследващите смятат, че двама от групата са направили опит да се покатерят по тях, но са разкъсали кожата на ръцете си и са паднали.\r\nСпоред сведения близките на мъртвите студенти се чудят защо кожата им е оцветена по необичаен начин. Освен това, в някои доклади се твърди, че косите на алпинистите са загубили пигментацията си и са били напълно сиви.\r\nОткрити са следи от радиация по дрехите, но техният източник остава неясен. Главният разследващ по случая, който допуска намесата на извънземни същества, решава да провери откъде идвали светлините в злощастната вечер. Събира данни от военни и метеорологични станции в близост, които в действителност регистрирали подобен феномен. Мъжът смята, че в зловещата смърт на студентите е участвало НЛО.\r\nСподеля, че внезапно е бил принуден да прекрати разследването, а разкритията му били обявени за топ секретни. Какво точно е намерил – остава тайна.\r\nОколо случая \"Дятлов\" витаят много въпроси, които остават решени и до днес. Причината за внезапната и мистериозна смъртта на деветима млади скиори – напълно неясна.\r\nТеориите варират от твърдения, идващи от дебрите на въображението, минават през резонни медицински обяснения и навлизат в спекулации за тайни мисии на съветското разузнаване.\r\nКакво е убило руските студенти – лавина, Йети, извънземни, агенти, студа? Може би никога няма да разберем.", "date": "2018.11.14", "title": "Случаят \"Дятлов\": 9 скиори убити в планината... от студа, НЛО, Йети?!"}
{"url": "https://www.dnes.bg/crime/2018/11/14/myj-i-jena-prisvoili-nivi-za-185-bona-na-boliari.393578", "text": "Мъж и жена от Велико Търново са обвинени в присвояване на ниви на стойност 185 000 лева чрез фалшиви завещания, съобщиха от ОДМВР – Велико Търново.\r\nВ хода на разследването е установено, че в периода април – август миналата година, при продължавано престъпление двамата използвали неистински документ, саморъчно изготвени две завещания, на които бил придаден вид, че са съставени от нотариуси в град София.\r\nТе ги използвали за издаване на констативен нотариален акт и са получили без правно основание чуждо недвижимо имущество – ниви в землището на селата Хаджидимитрово и Алеково на обща стойност 185 000 лева.\r\nСлед доклад на материалите в прокуратурата, като обвиняеми са привлечени 76-годишна жена и 46-годишен мъж и двамата от Велико Търново, наложени са им мерки за неотклонение \"подписки\".", "date": "2018.11.14", "title": "Мъж и жена присвоили ниви за 185 бона на боляри"}
{"url": "https://www.dnes.bg/obshtestvo/2018/11/14/mvr-shefyt-sred-protestirashtite-ima-provokatori.393625", "text": "Вътрешният министър Младен Маринов отказа да изнесе информация дали МВР има данни за това, че част от протестите са платени по време на изслушване във вътрешната парламентарна комисия.\n\r\n\"Всяко нещо, свързано с обществено напрежение, ни притеснява. Нашата задача е да опазим обществения мир. На много места стават протести, които не са организирани съгласно закона, реално там няма организатор, няма с кого да се води диалог.\n\n\n\nВ групите присъстват хора, които явно под някакъв мотив, с друга цел са там или провокират полицаите, или провокират останалите участници в протеста. Там ние се намесваме, за да запазим реда\", каза Маринов, цитиран от БТА. \n                    \n                    \n                \r\nТой обясни, че директорът на ОДМВР Перник проверява случая от видеото, на което се вижда, че жандармерист бие с палка протестиращ, а негов колега го изблъсква встрани.\n\r\nЗа предстоящия зимен сезон Младен Маринов обясни пред депутатите, че е в действие съвместен щаб, базиран в сградата на АПИ, в който участват всички главни дирекции на МВР.\n\r\nТой добави, че МВР е в готовност при необходимост да се направи допълнителна организация на движението и да се окаже помощ на бедстващи граждани и населени места, при лоши метеорологични условия.\r\n ", "date": "2018.11.14", "title": "МВР шефът: Сред протестиращите има провокатори"}
{"url": "https://www.dnes.bg/politika/2018/11/14/44-ot-bylgarite-ne-simpatizirat-na-partiia-dori-ne-glasuvat.393602", "text": "44% от българите не са решили кого биха подкрепили, или изобщо не биха отишли до урните, ако днес се провеждаха парламентарни избори. Такива са резултатите от национално представително проучване, финансирано и проведено от \"Маркет Линкс\".\r\nОтношението към политическата класа в страната остaва силно негативно. След края на Европредседателството нивата на доверие към ГЕРБ остават над 37%, но същевременно недоверието е почти 60%.\r\n\"Обединени патриоти\" и БСП запазват сходни нива на доверие и недоверие, отчитат социолозите.\n\n\n\r\nПреднината на ГЕРБ в електоралната подкрепа пред втората политическа сила БСП е около 2.1% – съответно 19.4% и 17.3%.\r\n                    \n                    \n                Българите имат най-високо доверие в президентската институция. Народното събрание пък за пореден път е в дъното на класацията с над 3 пъти по-висок дял на гражданите, които нямат доверие, от тези, които имат.\r\nЕвропейското председателство се отразя положително на доверието към Европейската комисия.\r\n62% от участвалите в анкетата изразяват неудовлетвореност по отношение на развитието на страната. Почти две трети от имащите право на глас споделят това мнение, докато около 30% са тези, които са удовлетворени в една или друга степен, коментират от  \"Маркет Линкс.\r\n---------------------------------------------\r\n", "date": "2018.11.14", "title": "44% от българите не симпатизират на партия... Дори не гласуват!"}
{"url": "https://www.dnes.bg/obshtestvo/2018/11/14/protestirashti-maiki-zaplashvani-s-prebivane.393607", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаплахи към протестиращите майки на деца с увреждания, които вече близо месец настояват за оставката на вицепремиера Валери Симеонов.\r\n\"Не може да толерираме насилието. На законен протест да дойдат агитки и да пуснат димки върху деца с увреждания, върху семейства, които са тук да защитят достойнството на цяла България, е недопустимо и саботаж спрямо нас. Сега текат публични и лични заплахи, че ще бъдем пребити. Дори на страницата ни се пишат подобни съобщения. Абсурдно е да посегнеш на деца и хора с увреждания\", обясни Вера Иванова, която е представител на протестиращите майки.\r\nПред  тя съобщи, че майките са уведомили органите на реда и очакват те да си свършат работата.\r\n                    \n                    \n                Вера Иванова отбеляза още - майките са дочули, че става дума за агитки, които са близки до партия \"Атака\".\r\nТя бе категорична, че е срамно, ако наистина \"държавата се държи на лице като Валери Симеонов\".\r\nИванова подчерта, че майките продължават да отстояват своите права и не ги е страх. По думите ѝ няма кой да ги спре, защото е заложено бъдещето на децата им.\r\nДнес е 24-ият пореден ден, откакто майките протестират. И тази вечер те излизат на нов протест, който ще започне пред Министерския съвет.", "date": "2018.11.14", "title": "Протестиращи майки – заплашвани с пребиване!?"}
{"url": "https://www.dnes.bg/akoshtete-vqrvaite/2018/11/14/7-zodii-koito-chakat-s-netyrpenie-kolednite-praznici.393581", "text": "Още от ноември магазините започват да се пълнят с коледна украса и с предложения за подаръци за предстоящите празници. Кафенетата и ресторантите също вече са украсени с гирлянди и лампички, коледните песни звучат на много места около нас, започват да се излъчват и празнични филми. Ето кои са зодиите, които се радват много на тази атмосфера и нямат търпение да посрещнат празниците със семейството си. \r\n\r\n \r\nТелците започват да се подготвят за зимата и празниците още от септември-октомври. В началото на есента търсят по-дебелите си дрехи, празничните пуловери и шапки. Постепенно започват да залагат и на празничните ястия, купуват от рано шоколадов Дядо Коледа, снежен човек, камбанки, коледни курабии, пият горещ шоколад и кафе в коледни чаши. Когато стане декември, са щастливи от всичко - и от партитата, и от вечерята, споделена с роднините. Дори от излежаването пред телевизора, хапването на пуканки и гледането на коледни филми. Обичат да приготвят празничните ястия и да прекарват време с близките.\r\n \r\n\r\n\r\nТези знаци най-много се радват, че ще прекарат много време със семейството си и приятелите по празниците. Те са близки с роднините си и не издържат много време без тях, но знаят, че по празниците настроението е по-приповдигнато, има много общи ритуали и вълнуващи преживявания. Наваксват с новините около семейството, а и винаги най-хубавите им спомени са от Коледа, затова нямат търпение да направят нови. Започват да мислят какви подаръци ще купят и как ще прекарат края на декември, веднага след Хелоуин.\r\n \r\n\r\n \r\nЛъвовете се вълнуват за Коледа, защото знаят колко много незабравими купони им предстоят и на колко партита са поканени. Това е времето, в което могат да се хвалят със себе си, да покажат стилните си тоалети и прически, да грабнат вниманието. Ходят на всички коледни банкети, партита с приятели, събирания с роднините, не се изморяват. Обичат празниците, защото тогава получават много подаръци, а и те самите обожават да избират неща за близките си. Спят до късно, когато могат, но в коледното утро стават рано и веднага разглеждат какво има под елхата.\r\n \r\n", "date": "2018.11.14", "title": "7 зодии, които чакат с нетърпение коледните празници"}
{"url": "https://www.dnes.bg/temida/2018/11/14/zaradi-edna-cigara-20-g-zatvor-za-ubiistvoto-na-aleks.393626", "text": "33-годишният Валентин Маринов получи от Окръжният съд в Русе присъда от 20 години затвор при първоначален строг режим за убийството на 18-годишния Алекс от град Бяла, съобщи БТА. \n\r\nТрагичният инцидент се разигра заради една цигара. Алекс бе приет с тежка черепно-мозъчна травма в болница на 9 юли миналата година, след сбиване с група роми. На излизане от местната дискотека те му поискали цигара, а той отказал.\n\n\n\n\nЗаради случая в града в продължение на дни бяха организирани протести.\n\r\nСпоред прокуратурата около 5,50 часа Валентин Маринов нанася удар с ръка на Алекс Ангелов в центъра на Бяла, на излизане от дискотека, при което младежът пада и си удря главата в тротоарните плочки. Пострадалият е откаран в болницата в Русе с тежка черепно-мозъчна травма, в кома и с опасност за живота. Въпреки усилията на лекарите да го спасят, Алекс Ангелов почина на 15 юли 2017 г. След инцидента на Валентин Маринов му бе наложена мярка за неотклонение \"задържане под стража\" и бе приведен в затвора. Заради случая в Бяла в продължение на три дни бяха организирани и протести.\n                    \n                    \n                \r\nВ залата прокурорът по делото поиска 20 години затвор при първоначален строг режим. Според него става дума за умишлено убийство по хулигански подбуди. Той бе подкрепен и от повереника на гражданския ищец и частен обвинител, който поиска да бъдат присъдени общо 500 000 лева неимуществени вреди на родителите на момчето.\n\r\nСпоред адвоката на Маринов оспори обвинителния акт и заяви, че квалификация за извършено умишлено убийство по хулигански подбуди не отговаря на доказателствата по делото. \n\r\nПо думите му, престъплението е извършено при условията на силно раздразнение, предизвикано от Алекс, има умишлено нанесена лека телесна повреда, следствие на която е настъпила смърт по непредпазливост. Великов посочи, че обвиняемият е защитил своя племенник, който бил ударен от Алекс.\n\r\nВ съда стана ясно, че според химическата експертиза и обвиняемият, и жертвата са употребили немалко количество алкохол.\n\r\nСъдът реши, че Валентин Маринов трябва да плати общо 200 000 лева неимуществени вреди на родителите на починалото момче.\n\r\nСлед като присъдата бе произнесена, адвокатът на Маринов заяви, че тя ще бъде обжалвана пред Великотърновския апелативен съд.\r\n ", "date": "2018.11.14", "title": "Заради една цигара... 20 г. затвор за убийството на Алекс "}
{"url": "https://www.dnes.bg/health/2018/11/14/3-4-chashki-kafe-na-den-boriat-diabet-tip-2.393591", "text": "Специалисти от Института по научна информация за кафето изнесоха доклад на годишната среща на Асоциацията за изучаване на диабет в Берлин, който доказва, че употребата на 3-4 чаши от ободряващата напитка дневно предпазва от диабет тип-2, пише Юрикалърт. \r\nУчените анализирали данните от 30 изследвания, свързани с кафето и метаболитните заболявания, в които взели участие над 1 милион души.\r\nВсекидневната употреба на ароматната напитка в посочените количества намалява с 25 процента риска от диабет тип-2 както при мъжете, така и при жените. При това благоприятен ефект оказва дори и безкофеиновото кафе, информира БТА. \r\nАроматната напитка има противовъзпалително и антиоксидантно въздействие, влияе на чревната микрофлора и способства за изгарянето на мазнините. В кафето присъстват редица полезни вещества, включително и самият кофеин, а също така кофеиновата киселина, тригонелинът и дитерпените, които притежават противовъзпалително действие.", "date": "2018.11.14", "title": "3-4 чашки кафе на ден борят диабет тип-2"}
{"url": "https://www.dnes.bg/akoshtete-vqrvaite/2018/11/14/efektyt-pinokio-dokazan-no-naobratno-na-lyjata-nosyt-e-kys.393580", "text": "Приказката за Пинокио и лъжата не е съвсем измислица. Учени успяха да докажат как лъжата влия върху размера на носа. Оказва се, че вместо да расте, носът се свива.\r\nЕкспериментът е проведен от учени от Университета в Гранада, Испания. Те решили да изследват как температурата на тялото се променя, когато човек лъже, вместо да се фокусират върху пулса и дишането му. С помощта на термограф и инфрачервена камера те успели да проследят как топлината на тялото се променя и как се движи кръвта.\r\nСъбрали група 60 човека – студенти по психология в университета, и ги накарали да се обадят на свой близък и да излъжат. След това били накарани да кажат истина като обяснят какво виждат на малък екран.\r\n                    \n                    \n                На монитор били излъчени кадри от катастрофа, при която загиват хора. И в двата случая студентите се почувствали неспокойни, но когато казвали лъжа, температурата на тялото им се променяла видимо.\r\nСпоред данните носът става най-студен, като температурата спада между 0,6 и 1,2 градуса по Целзий. Междувременно, температурата на челото пък се вдига между 0,6 и 1,5 градуса. Колкото по-голяма е разликата, толкова повече се увеличава вероятността човекът отсреща да лъже.\r\nЗаради това, че носът става по-студен, той свива размера си, макар и минимално и почти незабележимо.\r\nРезултатите от изследването показали на учените, че всъщност термографът и доста по-точен от полиграфа или т.нар. детектор на лъжата. Въпреки това резултатите не могат да бъдат 100% сигурни. С този метод, обаче, учените смятат, че така значително намалява шансът да се излъже детекторът на лъжата.\r\nИзследването на учените от испанския университет е проведено заради опасенията и все по-голямата настоятелност на институциите да се подобри контролът на летища, гранични пунктове, гари и полицейски управления.\r\nСмята се, че тестът с термограф е цели 10% по-точен от детектора на лъжата и предвижда дали някой се опитва да излъже с около 80% точност.\r\nД-р Гомез Милан, който е част от учените, провели изследването, твърди, че по време на разпит от страна на полицията, ако въпросите се комбинират с термограф, то резултатите със сигурност ще бъдат много по-точни.", "date": "2018.11.14", "title": "Ефектът \"Пинокио\" – доказан, но наобратно! На лъжата... носът е къс? "}
{"url": "https://www.dnes.bg/notifikacii/2018/11/14/biznesyt-iska-pri-borisov-pritesni-se-za-kasovite-aparati.393609", "text": "За спешна среща с премиера Бойко Борисов настоява БСК от името на 28 браншови организации. Причината са промените в наредбата за касовите апарати.\r\nВ писмото до премиера организациите подчертават, че подкрепят усилията на кабинета за повишаване на фискалната дисциплина, ограничаване на нелоялните търговски практики и намаляване дела на \"сивата\" икономика, но са притеснени заради заложените кратки срокове пред бизнеса.\r\nИмало и непрецизно формулираните текстове, които създават \"неяснота, правна несигурност и икономическа непредвидимост\".\n\r\nВ писмото се изтъква, че промените в Наредбата засягат практически всички стопански субекти, от всички сектори на икономиката. Това означава, че сме изправени пред потенциална опасност в началото на следващата година да се стигне до сериозно социално напрежение, което бихме искали да предотвратим, отбелязват организациите.\r\n                \n                Депутатите решиха да се въведат изисквания към софтуера за управление на продажбите в търговските обекти и на електронните магазини.\r\nТака на практика ще трябва да бъдат подменени по-старите касови апарати, а на по-модерните устройства да им бъде обновен само софтуерът.\r\n \r\n \r\n ", "date": "2018.11.14", "title": "Бизнесът иска при Борисов, притесни се за касовите апарати"}
{"url": "https://www.dnes.bg/stranata/2018/11/14/butat-24-nezakonni-postroiki-v-stara-zagora.393546", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази сутрин започна премахването на 24 незаконни постройки в старозагорския квартал \"Колю Ганчев\", съобщиха от Община Стара Загора. \r\nСрокът за доброволно премахване на общо 48 постройки, изградени незаконно, е изтекъл от 1 година, съобщи началникът на отдел \"Контрол по строителството\" към общината Ангел Стоманярски. \r\nОт тях 24 са били премахнати доброволно от собствениците им, уточни той.\r\nЗа останалите се изпълнява принудително премахване, като дейностите по това са предвиди за днес и утре.\r\nОт първия мандат на кмета Живко Тодоров до момента са премахнати 56 незаконни къщи в парк \"Борова гора\", 14 в кв. \"Лозенец\" и около 20 постройки, изградени без надлежно разрешително в централната част на града, отчитат от общината.", "date": "2018.11.14", "title": "Бутат 24 незаконни постройки в Стара Загора"}
{"url": "https://www.dnes.bg/temida/2018/11/14/edin-93-godishen-lihvar-dal-v-zaem-350-bona-spechelil-112-hiliadi.393592", "text": "93-годишният лекар Божимир Ангелов от Варна и любимата му Грета Табакова (71 г.) ще бъдат съдени за лихварство, укрити данъци и нелегален софтуер, съобщи прокуратурата във Варна.\r\nД-р Ангелов е специалист по вътрешни болести, но и най-възрастният клиент на Темида.\r\nСпоред обвинението той започнал да дава пари и назаем срещу лихви още през 1997 г. Пикът в тази му дейност бил през 2006-а, когато е на 81 г.\r\nБожимир Ангелов-Доктора и приятелката му Грета давали пари назаем само на хора, за които били сигурни, че ще ги върнат. Длъжниците им подписвали записи на заповед или учредявали договорна ипотека върху свой имот като обезпечение.\r\nСамо главниците по отпуснатите заеми са за 350 хил. лв. От тях той спечелил 112 хил. лв, пише \"\".\n\r\n                    \n                    \n                Другото обвинение срещу стареца е за укриване на данъци в особено големи размери. От 2007-а до 2010 г. не декларирал 55 хил. лв. кредити, които раздал, и си спестил около 18 хил. лв. данъци.\r\nЖената, с която д-р Ангелов живее на семейни начала, също давала заеми. Грета Табакова услужила на 4-ма души с общо 82 хил. лв., от което спечелила 13 хил. лв.\r\nДо 2013 г. двамата ползвали и незаконни компютърни програми, което е третото обвинение срещу тях.\r\nЧетвъртото е за пране на пари. Легализирането им ставало, след като баба Грета купувала имоти, изнесени на публичен търг. Според прокуратурата тя е знаела, че парите са от престъпна дейност, и по този начин ги е изпирала.\r\nТова не е първият сблъсък на д-р Ангелов със съдебната система. По времето на комунизма е живял в Добрич. Работил е в местната болница. През 1983 г. е осъден за измами и лъжесвидетелстване и лежи в затвора до 1991 г. След това е изселен във Варна.\r\nКогато излиза от затвора обаче, Божимир Ангелов иска възобновяване на делото. Върховният съд отменя присъдата, която вече е излежал. Процесът започва отново, но е прекратен. Ангелов е водил дела и срещу съдията и следователя по делото от 80-те.\r\nДокторът, който ще бъде изправен на съд за лихварство, води десетки дела в съдилищата във Варна. Основно са срещу негови длъжници.\r\nД-р Ангелов живее в идеалния център на града. Синът му е общински съветник и също лекар като баща си.", "date": "2018.11.14", "title": "Един 93-годишен лихвар: Дал в заем 350 бона, спечелил 112 хиляди"}
{"url": "https://www.dnes.bg/obshtestvo/2018/11/14/probiv-benzinyt-2-leva-no-samo-na-niakolko-mesta.393604", "text": "И днес цените на горивата в страната продължават да падат, а на няколко бензиностанции в страната най-масовият бензин А 95 се продава на цена от 2 лева за литър, сочат данни от специализирания сайт .\n\n\n\r\nРазбира се, тези цени са по-скоро единични случаи, но само за последното денонощие средната цена на бензина у нас е паднала с още 3 стотинки и вече е 2.20 за литър. \r\nПри дизела няма промяна и той остава на средна цена от 2.36 лева за литър.\r\nОбласт Хасково остава с най-евтиното гориво, като А95 вече може да бъде закупен там за около 2.16 лева за литър, а а дизеловото гориво – за 2.32. \r\nСпоред данните, само за последната седмица бензинът е поевтинял с над 13 стотинки за литър, а дизелът – с 2. \r\nСпоред търговците тенденцията на спад на цените на този етап ще продължи. \r\n ", "date": "2018.11.14", "title": "Пробив! Бензинът – 2 лева! Но само на няколко места"}
{"url": "https://www.dnes.bg/stranata/2018/11/14/ognishte-na-ptichi-grip-v-starozagorska-oblast.393558", "text": "Огнище на птичи грип е установено в Старозагорска област. Заразата е потвърдена от лабораторни изследвания. Умъртвени са 3500 птици от ферма в село Православ, община Братя Даскалови, съобщава БНР.\n\n\r\nВирусът е открит в частна ферма за отглеждане на патици-мюлари при изследванията по програмата за превенция и профилактика на заразните болести.\r\nПтиците са унищожени в рамките на четири часа, а фермата е обеззаразена, съобщи началникът на отдел \"Здравеопазване на животните\" в Областната дирекция за безопасност на храните д-р Боян Папазов.\r\n\"Както и пълно механично изчистване незабавно с унищожаване на отпадните продукти вътре в животновъдния обект. В момента обектът ще почива известен период, тоест няма да бъде населван. Това е принудителна мярка. След това отново ще бъде дезинфекциран. Ще бъдат взети допълнителни проби\", обяви той.\r\n                    \n                    \n                Д-р Папазов съобщи, че до ден се очакват и изследванията и от съседна на заразената ферма с 1200 патици, чийто собственик е сигнализирал за промяна в здравословното им състояние.", "date": "2018.11.14", "title": "Огнище на птичи грип в Старозагорска област"}
{"url": "https://www.dnes.bg/obshtestvo/2018/11/14/oktomvriiska-statistika-po-skyp-hliab-mliako-oriz.393559", "text": "През третото тримесечие на 2018 г. брутният вътрешен продукт нараства с 3% спрямо съответното тримесечие на предходната година и с 0.5% спрямо второто тримесечие на 2018 г. по данни на НСИ.\r\nТака БВП в номинално изражение достига 29 001 млн. лева. \r\nПо елементи на крайното използване най-голям дял в БВП заема крайното потребление (70.5%), което в стойностно изражение възлиза на 20 446 млн. лева.\r\nКрайното потребление регистрира положителен икономически растеж от 6.9%. Вносът на стоки и услуги се увеличава с 5.1%, докато износът на стоки и услуги намалява с 3.2%.\r\nПрез октомври 2018 г. са се увеличили цените на следните хранителни продукти: ориз - с 0.6%, брашно - с 3.6%, хляб - с 6.3%, месо от едър рогат добитък - с 1.6%, пълномаслено прясно мляко - с 0.8%, извара - с 2.5%, яйца - с 0.9%, млечни масла - с 1.0%, маргарин - с 0.3%, грозде - със 7.2%, краставици - с 11.1%, пипер - с 13.4%, зрял лук - с 2.4%, маслини - с 0.3%, гъби - с 2.9%, зрял боб - с 0.5%, картофи - с 2.6%, захар - с 0.8%, оцет - с 0.5%, сол - с 0.5%, плодови сокове - с 0.7%, бира - с 0.5%, и други.\r\n                    \n                    \n                През миналия месец са се намалили цените на: свинско месо - с 0.6%, месо от домашни птици - с 1.3%, малотрайни и трайни колбаси - с по 0.2%, мляно месо (кайма) - с 1.2%, нискомаслено прясно мляко - с 0.7%, кисели млека - с 0.4%, сирене - с 0.6%, кашкавал - с 0.7%, олио - с 0.1%, ябълки - с 8.5%, цитрусови и южни плодове - с 10.3%, домати - с 2.5%, зеле - с 12.3%, зрял чесън - с 4.8%, леща - с 1.3%, кафе - с 1.9%, минерална вода - с 1.3%, ракии - с 1.1%, и други.\r\nПрез октомври 2018 г. в групите на нехранителните стоки и услугите е регистрирано увеличение на цените при: цигари - с 0.1%, облекло - с 8.1%, обувки - с 8.7%, централно газоснабдяване - с 8.4%, газообразни и течни горива за битови нужди - съответно с 2.1 и 4.7%, въглища - с 1.0%, дърва за отопление - с 1.9%, топлинна енергия за подгряване на вода - със 7.1%, прахове за пране - с 0.1%, дизелово гориво - с 3.6%, автомобилен бензин А95H - с 3.3%, автомобилен бензин А98Н - с 2.7%, газ пропан-бутан за ЛТС - с 3.3%, метан за ЛТС - с 2.9%, продукти за лична хигиена - с 1.9%, козметични продукти - с 1.1%, автомобилни застраховки - с 0.2%, и други.\r\nПрез разглеждания месец в групите на нехранителните стоки и услугите е регистрирано намаление на цените при: хладилници - с 0.2%, перални и съдомиялни - с 0.2%, готварски печки - с 0.4%, отоплителни уреди - с 0.7%, препарати за почистване на съдове - с 0.6%, образователни услуги, недефинирани със степен - с 1.1%, моторни и смазочни масла - с 0.6%, международни полети - с 33.3%, телевизори - с 0.7%, персонални компютри - с 0.2%, услуги по краткосрочно настаняване - с 6.3%, и други.\r\nПрез октомври 2018 г. цените на лекарските и на стоматологичните услуги са се увеличили съответно с 0.4 и 0.2%, а цените на лекарствените продукти са се намалили с 0.1%.", "date": "2018.11.14", "title": "Октомврийска статистика: По-скъп хляб, мляко, ориз..."}
{"url": "https://www.dnes.bg/muzika/2018/11/14/nova-interpretaciia-na-sheherezada-ot-balet-arabesk.393561", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Балет \"Арабеск\" ще представи на публиката съвременна интерпретация на Шехерезада в спектакъла \"Нощите\" на световноизвестния хореограф Анжелен Прелжокаж. Постановката ще има само 3 спектакъла - премиерата ще се състои на 15 ноември, а следващите представления са на 23 ноември и 12 декември.\n\r\n\"Много е сложно успяваме да докараме в България такова име. Винаги искат да видят първо трупата и много се радваме, че преди няколко месеца, когато Найдич беше в България да направи проба, той се съгласи\", сподели Боряна Сечанова, която е артистичен директор на балет \"Арабеск\".\n\r\nНаталия Найдич е асистент хореограф на Анжелен Прелжокаж. В студиото на \"България сутрин\" тя подчерта, че става въпрос за много прецизна работа, в която има технически трудности. \n                    \n                    \n                \r\n\"За всяка компания да придобие нов хореографски речник е важно предизвикателство, но танцьорите на \"Арабеск\" работиха много. Спектакълът беше създаден по поръчка през 2013 г. Тогава Марсилия беше европейска столица на културата и по повод това събитие бе създадена тази хореография. Средиземноморието вдъхнови Прелжокаж\", разказа Найдич.\n\r\nБоряна Сечанова допълни, че Балканите са кръстопът на Ориентализма и Западна Европа и се създава много красива история на сцената.\n\r\n\"Прелжокаж не е случаен хореограф. Неговата работа винаги е свързана с теми, които биха могли да събират хората. Винаги прави много сериозна изследователска работа\", каза още Сечанова пред ", "date": "2018.11.14", "title": "Нова интерпретация на Шехерезада от балет \"Арабеск\""}
{"url": "https://www.dnes.bg/dnes-te-kazaha/2018/11/14/14-11-2018.393583", "text": "Ако не започнем тези стъпки, в един момент можем, както се озовахме с моргите за стари автомобили около Перник, Дупница, София, да се озовем гробището на дизеловите автомобили и тогава ще бъде късно! Премиерът Бойко Борисов", "date": "2018.11.14", "title": "14.11.2018"}
{"url": "https://www.dnes.bg/teatar/2018/11/14/aktioryt-vasil-mihailov-s-priza-paisii-hilendarski.393566", "text": "\n\r\nАктьорът Васил Михайлов получи тазгодишната държавна награда \"Паисий Хилендарски\".\r\nТя се присъжда за стимулиране на български творци, свързани с историята и традициите ни от комисия, която по традиция се председателства от шефа на БАН.\r\n\"Васил Михайлов е познат на поколения българи и е един от най-ярките таланти на нашето съвремие. Той е достоен следовник на българските творци на духа и тази награда е убедително признание за неговата изключителна палитра от актьорски превъплъщения\", обяви акад. Юлиан Ревалски решението на комисията на церемония в Министерския съвет.\r\n\"Щастлив съм, че точно тази награда ме споходи\", каза известният актьор.\r\n                    \n                    \n                \"Все пак аз още съм на кон, не съм слязъл от коня, благодаря, че навреме ми я давате\", пошегува се той.\r\nМинистърът на културата Боил Банов заяви, че Васил Михайлов е любимият му артист и изключителна личност не само на сцената.\r\nЧе това е любимият му артист и народен будител си призна и премиерът Бойко Борисов.\r\nТой допълни, че в новия бюджет са отделени 20 млн. лв. повече за култура и пожела на Васил Михайлов \"дълги години да е на стремето\".", "date": "2018.11.14", "title": "Актьорът Васил Михайлов с приза \"Паисий Хилендарски\""}
{"url": "https://www.dnes.bg/muzika/2018/11/14/zlatnoto-vreme-na-vili-rai-pesni-ot-pirin-folk.393563", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНякои хора търсят златната среда. Други пък откриват \"Златното време\". Именно така е озаглавен и новият албум на познатата както за българската, така и за сръбската публика Вили Рай.\r\nИзпълнителката представи част от песните от него по време на галавечерта на фестивала \"Пирин фолк\" град Сандански. \r\n\"Изключително щастлива съм, че песните, които правя, се харесват на хората. Лесно е да изпееш нещо старо, но да създадеш нова народна песен, която аудиторията да хареса, не е никак лесно\", сподели пред  Вили Рай.4\r\n ", "date": "2018.11.14", "title": "\"Златното време\" на Вили Рай – песни от \"Пирин фолк\""}
{"url": "https://www.dnes.bg/sofia/2018/11/14/danychnata-politika-sbliji-knsb-i-bsp-kakvo-iskat.393562", "text": "КНСБ и БСП се обединиха около мнението, че промяната в данъчната политика е наложителна. Синдикалната организация и соцдепутатите обаче не са единодушни, че предложеният от управляващите бюджет е най-добрият в социално отношение. Те се разминаха и във виждането си за данъка върху старите автомобили, който според президентът на КНСБ Пламен Димитров не може да бъде централна тема.\n\n\r\n\"Имаме съвпадения и различия. По данъчната политика сме на едно мнение, че вече е наложителна промяна в данъчното облагане. Ние предлагаме прогресивна скала с отмяна на плоския данък и увеличение на данък дивидент. Обсъдихме различните варианти чрез различни скали на прогресия или необлагаем минумим. На едно мнение сме, че преизчисляване на пенсиите трябва да се направи, защото доходите на пенсионерите много изостават\", обобщи червената лидерка Корнелия Нинова след срещата с КНСБ в парламента.\r\n                    \n                    \n                Тя уточни че между първото и второто четене на бюджета ще бъдат внесени някои общи позиции като повишаването на обезщетението за безработица и това за отглеждане на дете от една до две години. Социалстите настояват обезщетението за втората година майчинство да бъде в рамер на минималната работна заплата.\r\nБСП и КНСБ обаче се разминаха в оценките си за Бюджет 2019.\r\n\"Не приемаме, че това е най-добрият в социолно отношение бюджет, тъй като са замразени 12 социални плащания. Не споделяме, че това е най-добрият бюджет за последните 10 години\", отсече Нинова.\r\nЧервените и КНСБ се разделиха и в мнението си за увеличаването на данъка на колите, които замърсяват повече околната среда. БСП настоява за отлагането му, а според Пламен Димитров това е въвеждане на евронорма и тежестта върху хората няма да бъде толкова голяма.\n\r\n\"20 млн. лева се предвидените приходи от въвеждането на една директива. Тези приходи ще отидат в общинските бюджети, дори няма да влязат в разпореждане на Бойко Борисов, който да ги похарчи с едно постановление на Министерския съвет. 2 млн. коли ще платят 20 млн. лева., това е 10 лева на кола. Не казвам, че трябва да плащаме повече данъци, но ако това е изискване и евронорма, не виждам как това ще бъде централната ни тема на дебат. Няма да се фокусираме как да обложим капитала по-добре, как дивидентът да бъде централна тема, а върху данъкът върху старите коли\", коментира президентът на КНСБ.", "date": "2018.11.14", "title": "Данъчната политика сближи КНСБ и БСП. Какво искат?"}
{"url": "https://www.dnes.bg/business/2018/11/14/startirat-proverki-na-toplofikaciite.393569", "text": "Екипи на Министерството на енергетиката и на Електроенергийният системен оператор стартират съвместни проверки на топлофикационните дружества в страната за ангажиментите им за поддържане на определени запаси от горива за зимния сезон. \r\nОбект на инспекциите относно спазването на Наредба 11 за резервите от горива ще бъдат ТЕЦ „Марица-изток 2“ ЕАД, ТЕЦ „Марица 3“ АД – Димитровград, ТЕЦ „КонтурГлобал Марица изток 1“ ЕООД, гр. Гълъбово, ТЕЦ „Брикел“ ЕАД, ТЕЦ „Бобов дол“ ЕАД, „Топлофикация-Русе“ ЕАД, „Топлофикация-Габрово“ ЕАД, „Топлофикация-Сливен“ ЕАД и „Топлофикация-Перник“ АД.\r\n                    \n                    \n                ЕСО ЕАД ще инспектира техническата изправност и поддържаните запаси на доставчиците с договори за осигуряване на разполагаемост за студен резерв – ТЕЦ „Бобов дол“ ЕАД, ТЕЦ „Марица 3“ АД -  Димитровград и „Топлофикация-Русе“ ЕАД. Проверките ще продължат до 29 ноември.  \n\r\nСъвместните инспекции са част от мерките за постигане на сигурно, безопасно и ефективно функциониране на електроенергийната система през зимния сезон.", "date": "2018.11.14", "title": "Стартират проверки на топлофикациите"}
{"url": "https://www.dnes.bg/rusia/2018/11/14/razreshiha-navalni-vse-pak-moje-da-napusne-rusiia.393567", "text": "Опозиционерът Алексей Навални получи разрешение да напусне Русия днес, за да присъства на оповестяването на решение на Европейския съд за правата на човека (ЕСПЧ) по заведено от него дело, предадоха Ройтерс и ТАСС.\n\r\nНавални иска да бъде в Страсбург утре, когато ЕСПЧ трябва да постанови дали множеството задържания на опозиционера от руската полиция са били политически мотивирани или не.\n\r\nВчера той беше спрян от руските гранични власти и не му беше позволено да замине с полет от Москва заради неплатена съдебна глоба, която според него е била внезапно и незаконно наложена като претекст да му бъде попречено да пътува в чужбина, посочва БТА.\n                    \n                    \n                \r\nФедералната служба на съдебните пристави, която блокира излизането му от Русия, заяви, че всички ограничения върху Навални, включително забраната за пътуване в чужбина, са отменени, след като той е платил глобата.\n\r\nНавални публикува в социалните медии снимка, на която се вижда как преминава през паспортния контрол на московско летище, и каза, че този път не се е натъкнал на проблеми при напускането на страната.", "date": "2018.11.14", "title": "Разрешиха: Навални все пак може да напусне Русия"}
{"url": "https://www.dnes.bg/crime/2018/11/14/mitnichari-zadyrjaha-blizo-ton-mente-alkohol.393584", "text": "Митническа мобилна група задържа близо един тон нелегален  алкохол при проверка в частен имот, намиращ се на територията на  Пловдивска област.\r\nПроверката  е започнала в данъчен склад за етилов алкохол и дестилати, който е имал  изход към частен имот. \r\nВ стопанската постройка са открити бидони с различна вместимост, пълни с общо 954 литра жълтеникава течност  с мирис и съдържание на етилов алкохол.\r\nВ рамките на проверката от  собственика на частния имот не са представени документи, удостоверяващи  плащането на акциз според Закон за акцизите и данъчните складове.  Алкохолът е задържан.\r\nВзети са проби за лабораторен анализ. След  излизане на резултатите от лабораторните експертизи предстои да бъде  образувано наказателно производство.", "date": "2018.11.14", "title": "Митничари задържаха близо тон менте алкохол"}
{"url": "https://www.dnes.bg/zvezdi/2018/11/14/sara-djesika-parkyr-rabotata-mi-ne-e-tolkova-zabavna.393571", "text": " Сара Джесика Паркър смята, че не се гледа сериозно на жените. След като влезе в ролята на Кари Брадшоу в \"Сексът и градът\", чуствала, че хората я подценяват.\r\n\"Не съм сигурна  дали жените са приемани сериозно. Не е само заради персонажите, които играят, а за това колко зрели са разговорите, които хората искат да водят с актьорите\", казва Сара пред The Daily Beast.\r\nТя подчертава, че хората не могат да си представят колко е трудно да предадеш на екран толкова \"дълбоко емоционален човек\", като Кари Брадшоу. И посочва, че работата по ролята не е била толкова забавна, колкото изглежда\".\r\n\"Хората си мислиха, че това не беше истинска работа. И ме питаха дали ми е било забавно. А не искаха да водим сериозни разговори за актьорството\", оплака се 53-годишната актриса.\r\n", "date": "2018.11.14", "title": "Сара Джесика Паркър: Работата ми не е толкова забавна!"}
{"url": "https://www.dnes.bg/stranata/2018/11/14/otkrivat-gkpp-na-granicata-ni-s-rumyniia-krushari.393590", "text": "Правителството прие решение за откриване на ГКПП-Крушари на границата с Румъния.\r\nТо е в изпълнение на подписаното през 2012 г. междуправителствено споразумение за откриване на две нови ГКПП-та между двете държави в точките Кайнарджа-Липница и Крушари-Добромир.\r\nВ хода на разменените ноти са регламентирани и редица детайли - работно време на двата гранични пункта от 08.00 до 20.00 часа, ограничение за международен превоз на хора и стоки до лимита на общо тегло 3.5 тона, съобщиха от правителствената пресслужба.\r\nГКПП-Кайнарджа бе открит с Решение на МС от 29 септември 2017 г.. Българските и румънските гранични полицейски служители прилагат т.нар. \"съвместен контрол\" на общите граници. Този подход ще се прилага и в работата при новия граничен пункт.\r\nШосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи.", "date": "2018.11.14", "title": "Откриват ГКПП на границата ни с Румъния - Крушари"}
{"url": "https://www.dnes.bg/science/2018/11/14/ot-homo-sapiens-v-homo-cyberneticus-kak-shte-evoliuira-choveshkiiat-vid.393556", "text": "Стигнали сме до момент, в който можем да спрем и да си зададем въпроса: \"Какво ще се случи от тук нататък?\" и да дадем почти всякакъв отговор на този въпрос, а може и да сме създатели на нов въпрос.\r\nИмаме волята да дадем всякакъв отговор, просто защото разполагаме със знанието и разума, с които да измислим логична аргументация за него. С други думи, ние имаме способността да доказваме теории, независимо дали са наблюдаеми или не. Притежаваме \"окото\" на науката, а интелектът, идващ от неокортекса, е нашата лупа.\r\nНо ние ли сме най-добрия еволюционен продукт? Или дървото, което може да живее над 5000 години? Или бактериите, които могат да оцелеят в Космоса?\r\n                    \n                    \n                Все още не сме достатъчно еволюирали, за да отговорим на всички въпроси. От еволюционна гледна точка, ние едва се събуждаме от дългия сън на просто инстинктивни животни и навлизаме в ерата на разума.\r\nКакво мислим за бъдещето, когато става дума за \"Homo Sapiens\"? Има много теории. Всъщност има много възможности. Някои от нас мислеха, че в бъдеще ще имаме по-големи глави с по-големи мозъци, но това се оказа еволюционно неефективно, тъй като жените биха раждали още по-трудно. Природата не би избрала това.\r\nДруги хора смятат, че в бъдеще хората ще имат по-добри физически характеристики и ще изглеждат по-слаби и стройни, ще сме с еднакъв цвят на кожата, ще сме с изравнени показатели.\r\nТрети смятат, че хората ще са безполови или, че човечеството ще се превърне в колективен суперорганизъм.\r\nИма, обаче, едно наистина интересно и логично предложение. Ако погледнем в периодичната таблица, можем да видим, че въглеродът и силицият са елементи от една и съща група. Животът на земята, както всички знаем, идва от един геном, който е базиран на въглерод, но се оказва, че може да съществува форма на живот, базирана на силиций. Това е малко вероятно да се случи, тъй като силицият не е толкова практичен и не се свързва толкова добре с други елементи, както въглерода.\r\nФутуристът Ян Пиърсън предполага, че ще се превърнем във видове, които леко ще бъдат подпомагани от части на компютър. Със някое и друго подобрение, бихме се превърнали в \"Homo cyberneticus\". Това означава нашите мозъчни и двигателни дисфункции да бъдат подпомогнати от силициеви приспособления. Като химичен елемент, силицият е на второ място след кислорода в човешкия организъм.\r\nСилицият е изключително важен минерал за имунитета. Различното при него е, че той успява да улови различните болестотворни микроорганизми, бактерии, вируси и гъбички и успешно да ги изведе извън организма. Части, направени от силиций, по никакъв начин не биха засегнали или инфектирали нашите организми, което би ни позволило да го използваме за алтернативни \"части\" на нашето тяло.\r\nАко този модел се окаже успешен, и използваме силициево-базирани приспособления за нашите мозъци, без проблем ще го докараме до момента, в който нашият мозък ще е изцяло базиран на принципите на един компютър. Този вид би бил известен като \"Homo hybridus\", тъй като ще има тяло, подобно на нашето.\r\nНо Пиърсън предвижда един основен недостатък на \"Homo hybridus\" - в крайна сметка органичните части на индивида ще изчезнат и ще умрат и това ще доведе до възхода на \"Homo machinus\". Този вид ще бъде изцяло изработен от силиций и по същество ще е безсмъртен. Мозъкът ще може да създава копия на информацията, по подобие на компютър, за да не я губи, а частите ще могат да бъдат ремонтирани или заменяни.\r\nРазбира се, ние като същества, пазещи \"човещината\" в себе си, не бихме искали да стигаме чак до този момент. Но \"Homo cyberneticus\" изглежда като нещо съвсем реалистично. В крайна сметка в момента науката не се ли стреми точно към създаването на приспособления, които биха могли да заместят липсата на някои функции/ органи на тялото ни?\r\nСъздаваме изкуствени крайници, създаваме изкуствени клапи, които да изпомпват кръвта ни. Защо да не създадем и малки частици, които да подобряват мозъчните ни показатели, или да помагат на човек с проблем да функционира нормално и безпроблемно?\r\nСмята се, че колкото по-напреднали са технологиите, толкова повече разузнаване ни е нужно, за да ги разберем и подобрим. Така че по някакъв начин напредването на технологиите чрез научните области, които сме създали (или, които са ни създадли), ни е направило малко по-интелигентни. Науката предизвиква нашия мозък като орган. Казва се, че сме втора версия на \"Homo sapiens\", тъй като сме се развили значително от момента, в който сме били просто изправени маймуни. Научихме се да пеем, да танцуваме, да разговаряме, да мислим, да реализираме, да мечтаем и много други. Какво ще се случи с третата версия на \"Homo sapiens\"? Или в близко бъдеще вече ще се говори за \"Homo cyberneticus\"?", "date": "2018.11.14", "title": "От \"Homo sapiens\" в \"Homo cyberneticus\" Как ще еволюира човешкият вид?"}
{"url": "https://www.dnes.bg/business/2018/11/14/brokeryt-ne-e-samo-tyrgovski-posrednik-a-i-syvetnik-za-finansite.393586", "text": "Срещаме ви с Ирена Перфанова - доскорошен председател, а в момента заместник-председател на Националното сдружение на недвижими имоти по международната дейност. Член е на Борда на Европейската асоциация на професионалистите на недвижими имоти CEPI и Член на REM Advisory Group към UNECE на ООН. С нея разговаря Снежана Стойчева - мениджър на \r\nЕдна от най-важните промени е нашата промяна в крак с времето.  Имотният пазар се развива постоянно и професиите свързани с него също. Информираността какви са тенденциите в световен мащаб помага на професионалистите у нас да надграждат своите умения и знания. Браншовата организация има за цел не само да информира, но и да бъде обществено активна по теми, свързани с имоти. Интересуваме се от всяка една законодателна инициатива, институционални процедури, квалификационни възможности, пазарни регулации и статистики. Натрупването на тези интереси доразвива и нашата експертиза. Брокерът на бъдещето не е просто търговски посредник, а експерт с широки познания и способен не само да продава, но и да съветва  и да управлява инвестиции.\n                    \n                    \n                \r\nМного важно в този въпрос е думата „консултант“, което е различно от това да си само търговски посредник. На фона на общия мащаб не повече от 3% от брокерите имат професионална диплома за брокери на недвижими имоти и не повече от 10-15% преминават през специализирани обучения.  Консултантът в сферата на недвижимите имоти трябва да има много специфични познания, за да дава правилни съвети на своя клиент. Не случайно професията е регулирана в много държави и брокерът не само посредничи в сделките, но е значим участник в  събирането на специфични данни за създаване на пазарни статистики. Говорим все по-често за индексите за устойчиво развитие, които стъпват на изходна статистическа информация. А на база на тези индекси се създават стратегии за развитие. Брокерът седи в основата на този източник на информация, когато говорим за имоти.\n\r\nДоброволният регистър може да изпревари законодателството, защото създаването му зависи от бранша, докато регулацията на професията със закон изисква институционална подкрепа и е свързано с осъзнаване от страна на държавата на нуждата от подобна регулация. В държавите, където има такава нивото на обслужване на клиентите е в пъти по-високо и отговорно. Самата защита на интересите на потребителите е част от това законодателство. Пазарът няма нужда от огромно количество посредници, а от качествени професионалисти, а регулацията е задължителна причина за преминаване през специализирани обучения, придобиване на минимални начални знания, които да бъдат надграждани ежегодно.\n\r\nMLS е концепция за работа на брокерите в добре развитите пазари и доказалата се най-добра система за обмен на информация и споделяне на бизнес между професионалистите. Тази концепция е свързана с ексклузивни отношения между брокер и клиент, т.е. изграждане на високо ниво на доверие и поемане на сериозна професионална отговорност. MLS дава ценен инструмент в ръцете на посредника, чрез който той да продава недвижими имоти по най-добрия начин за клиента. Колкото повече брокери има в един MLS, толкова по-голяма е ползата за посредника и респективно неговия клиент. MLS работи по утвърдени етични правила, което означава изграждане на доверие  и между брокерите. В MLS няма фалшиви оферти или оферти с неясни параметри, няма подвеждаща локация или некоректно посочена цена, защото всички оферти са ексклузивни. Там брокерите не са в конкуренция по между си, а клиентите са поставени в конкурентна среда. Затова крайният резултат за продавача е най-добрият възможен.\n\r\nКолкото повече расте броят на ексклузивните оферти, толкова повече брокери ще ползват MLS и обратното, колкото повече се разработва MLS, толкова повече ексклузивни оферти ще има на пазара.\n\r\nТази концепция е създадена преди десетилетия в САЩ  и през последните години започна да навлиза в Европа. В момента националните асоциации на всички европейски държави правят MLS, защото с налагането все повече на технологиите в бизнеса се осъзнава нуждата от подобен проект.\n\r\nСъвременният MLS е много по-модерен и многофункционален от първоначално създадения. Той разполага с модерни CRM системи, които дават добра организационна структура за брокера и голямо удобство при комуникацията с клиента.\n\r\nС какво новата Национална жилищна стратегия  ще бъде полезна за брокери, агенции за недвижими имоти, строители и инвеститори?\n\r\nТова е стратегическа рамка полезна за всички българи, независимо дали са брокери или просто граждани. Тя предвижда бъдещи законодателни промени, които да внесат повече ред в управлението на собствеността, наемните отношения, данъчни стимули, професионални регулации, енергийна ефективност. Всеки брокер знае колко по-лесно се продава недвижим имот, когато се намира в добре поддържана сграда. А добрата поддръжка се регулира от добро законодателство. Националната жилищна стратегия е първа стъпка към ангажираността на държавата, общините, професионалистите  и гражданите към изграждане на устойчива жилищна среда следваща тенденциите за развитие на градовете и условията, в които живеем. Процесът на прилагане на стратегията е дълъг и промените, които биха настъпили ще отнемат много време, но колкото повече се отлага началото, толкова повече време губим да отговорим на международните стандарти за достъпна и устойчива градска среда и да създадем по-добри условия за живот за самите нас. А една устойчива градска и жилищна среда привлича повече инвеститори, бизнес и млади хора.\n\r\n    - Да бъде запознат с устойчивото развитие и да стане пряк участник в него\r\n    - Да бъде професионален съветник на своя клиент\r\n    - Да бъде активен и инициативен гражданин и общественик\r\n    - Да разбира не просто от имоти, а от процесите свързани с тях\r\n    - Да управлява имоти и инвестиции компетентно\r\n    - Да бъде специализиран\r\n    - Да бъде иновативен и да работи с най-новите професионални технологии\r\n    - Да предлага комплексни услуги на своя клиент, свързани с недвижимите имоти\r\n    - Да пази високо ниво на конфиденциалност и етичност\r\n    - Да бъде експерт, динамичен и контактен\r\n    \r\nКакви са вашите препоръки към потребителите, които търсят коректен и компетентен брокер?\n\r\nПрепоръката от доволен клиент е най-сигурният индикатор, че си попаднал на подобен брокер.  Клиентът може да изиска да се запознае с професионалната квалификация на брокера, с портфолиото му от сделки, с организациите, в които членува, със специализацията му. Съветвам клиентите да избират един доверен  брокер, с който биха искали да работят, независимо дали купуват или продават недвижим имот.\n\r\nГодина на нови пазарни трансформации и процеси, които за едни населени места ще бъдат благоприятни, но за други не. Все още обаче пазарът продължава да е активен и очакваме да се запази такъв и следващата година, с много плавни темпове на покачване на цените, а на места в стабилизирането им. Балансиране на наемния пазар след големия скок на наемните нива през последните две години, което се усети основно при двустайни, тристайни апартаменти и офисни площи. Продължаващо търсене на новото строителство. Вероятно по-консервативно отпускане на кредити за закупуване на имот от средата на годината.\n\r\nВсеки гражданин е длъжен най-малко заради самия себе си да повлиява  за по-добрата визия на своя град. А за брокерите това трябва да се превърне в професионална ангажираност, защото те се срещат ежедневно с много клиенти и имат възможност да ги просвещават  в тази мисия. Има един утвърден модел на мислене у нас, който трябва бъде променен, за да създадем по-добра среда, а именно да се научим да мислим колективно, да приемаме общите части на сградите и като наша собственост, каквито те са в действителност, да приемаме градската среда като нещо създадено с наши средства и от самите нас чрез данъците, които общините събират от гражданите и да се грижим и ги пазим заедно, да възпитаваме децата си в устойчивост, за да са подготвени за своето бъдеще.\n\r\nБрокерът не е просто посредник, той е посланик и мениджър на процесите свързани с недвижими имоти. Неговата експертиза трябва да е висока, за да бъдат и ползите от него големи. Някой анализатори слагат тази професия в списъка на изчезващите в следващите 20 години, а моето мнение е, че тя ще претърпи тотална трансформация  и именно от нея ще излязат специалистите по недвижими имоти на бъдещето, от които ще се очаква да поемат професионалните имотни услуги на новото време.\n\r\nНа 15 и 16 ноември НСНИ организира Международен уъркшоп на тема: Моят град, Моят дом, Моят бизнес\", на който ще бъдат обсъдени възможностите за насърчаване на устойчив жилищен сектор.", "date": "2018.11.14", "title": "Брокерът не е само търговски посредник, а и съветник за финансите!"}
{"url": "https://www.dnes.bg/obshtestvo/2018/11/14/protestyt-koi-ni-byrka-v-djoba-povtoreniie-na-2013-a-ili.393536", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакви отстъпки е готово да направи правителството, за да запълни отворилите се пропасти и да отговори на исканията на протестиращите?\r\nСпоред политолога Цветанка Андреева протестите в цялата страна от последни дни са идентични с февруарските протести от 2013 г. и тя има усещането, че гледаме почти същия сценарий.\r\n\"Имаме комбиниран натиск, който не е свързан само с улицата. Изпълнителната власт започва да става зависима от натиск в парламента. Президентът Радев е главен актьор в този сценарий. Тези протести биха довели до Орешарски 2 през Радев 2. Вижте как веднага се измести акцентът. Беше срещу горивата. Тук говорим за сериозни монополи. Веднага се покри темата с горивата\", обясни тя пред .\n\r\n                    \n                    \n                \"Виждам групи, които умеят да се самоорганизират. Профилът на тези хора е с аморфни искания. Няма ясно мото на този протест\", каза още Андреева, визирайки футболни фенове и рокери.\r\nСоциологът Кольо Колев не се съгласи с нейната позиция и подчерта, че протестът е съвършено автентичен. \n\r\n\"Малко или много отвращение от властта, непрекъснато бъркаща в джоба ни. Не ти трябва Валери Симеонов, който прави огромна изцепка без никакво основание. Хората излизат на улицата и казват \"Аман от тази крадлива държава\", настоя социологът в \"България сутрин\".\n\r\nКолев е на мнение, че все по-малко са възможностите премиерът Бойко Борисов да реагира в ситуацията и по думите му той няма много полезни ходове.\r\nСпоред него въпросът вече не е дали ще има предсрочни избори, а кога - с местните избори или с евроизборите.\r\nЦветанка Андреева също допусна, че ще се стигне до предсрочни парламентарни избори, ако ситуацията продължи да бъде същата.\r\n\"Лицата на тези протести ще ги видим в листите на ДПС\", заключи Андреева.", "date": "2018.11.14", "title": "Протестът \"Кой ни бърка в джоба?\": Повторениие на 2013-а или..."}
{"url": "https://www.dnes.bg/crime/2018/11/14/kiustendilec-dade-9-000-lv-v-torbichka.393557", "text": "77-годишен жител на Кюстендил стана жертва на телефонна измама, съобщиха от полицията в града. \r\nВъзрастният мъж бил въведен в заблуждение по телефона от друг мъж, който се е представил за служител на полицията и му поискал съдействие за залавянето на измамници. \r\nСпоред указанията 77-годишният кюстендилец трябвало да предаде наличните си пари. Той се доверил и предал торбичката с 9000 лв. на непознат на улицата, в близост до дома си. \r\nДва часа по-късно е уведомил полицията за случилото се. По случая е започнато досъдебно производство в РУ Кюстендил, уведомен е дежурен прокурор.", "date": "2018.11.14", "title": "Кюстендилец даде 9 000 лв. в торбичка"}
{"url": "https://www.dnes.bg/cars/2018/11/14/40-ot-kolite-v-burgas-stari-i-capashti.393523", "text": "Зад вдигането на данъка за стари автомобили стои екологията, заради което принципът му е \"замърсителят плаща\", както е в цяла Европа. Има автомобили, на които ще се вдигне, има и коли, на които ще намалее данъка. \r\n\"На стари автомобили ще е средно между 2 и 12-13 лв. на годишна база, което е сравнително малко\", коментира пред БНТ кметът на Бургас Димитър Николов.\r\n\"Основно искам да повторя, че идеята от страна на местната власт, е голяма част от автомобилите, които са стари и не се ползват, да се мотивират собствениците им да се разделят с тях. Да имат мотив да си купят нови автомобили, които са по-екологични и ще са по-полезни за околната среда\", обясни той.\n\n\r\n                    \n                    \n                \"Официална цифра ще обявим, след като този закон влезе в сила, ако това се случи. В момента има наложено вето. Принципът е следният - замърсителят плаща, както и за този данък, така и за другия, на който също е наложено вето - този за такса смет. Сега ще бъдем принудени от 31 януари до 1 март всички домакинства да внесат декларации за броя членове на семейството, за да прецени всяка община каква да бъде таксата смет\", коментира Николов.\r\nПо думите му това са мерки, които са представени от всички политически сили в страната и това е тема, която се дискутира от няколко години. \r\n\"Колите, замаскирани като баничарки, сега ще бъдат принудени да плащат реалния си данък\", смята той.\r\n\"Нашето опасение е, че до няколко години България ще бъде залята от стари автомобили, които ще замърсяват околната среда. Ефектът ще се отрази на екологията и на здравеопазването. В Бургас има 100 хил. регистрирани автомобили. 40 хил. са от тази категория, като повечето от тях не се ползват по предназначение - ползват се за запазване на паркомясто или с друга цел и на собственика им това е изгодно\", каза още кметът на Бургас.\r\nТой цитира и данни, че между 33-35% от замърсяването в градовете се дължи на автомобилния трафик. \r\n ", "date": "2018.11.14", "title": "40% от колите в Бургас... стари и цапащи "}
{"url": "https://www.dnes.bg/stranata/2018/11/14/prebiha-uchenik-do-bezsyznanie-v-centyra-na-lovech.393526", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУченик от Софийската духовна семинария беше зверски пребит в центъра на Ловеч, съобщи .\r\nМладежът имал среща с приятелка, когато бил обкръжен от шестима души, които го нападнали пред множество свидетели.\n\n\r\nНа 31 октомври Росен Нечов се прибира в родния си дом в Ловеч. Разказва, че преди това с него се свързала бивша съученичка от началното му училище и го помолила да се видят в центъра на града. Отишъл там със сестра си, но с изненада открил, че момичето не е на посоченото място, a само нейна приятелка и шестима младежи. Един от тях бил бившият ѝ приятел.\r\n                    \n                    \n                Росен бива заобиколен и нападнат. Ударите продължават дори, след като Росен изпада в безсъзнание пред очите на десетки свидетели. Никой обаче не му помога.\r\nМомчето е транспортирано до болница, където престоява няколко дни на системи. Освен изпочупени зъби и множество синини, младежът изпитва трудност при хранене.\r\nСлед случилото се бившата му съученичка не му се обажда.\r\nОт областната дирекция на МВР в Ловеч съобщиха, че извършителите са установени и разпитани. Материалите по случая ще бъдат предадени на Районната прокуратура в града, а оттам ще преценят дали ще има разследване.\n\r\n\n\r\n ", "date": "2018.11.14", "title": "Пребиха ученик до безсъзнание в центъра на Ловеч"}
{"url": "https://www.dnes.bg/za-da-se-razbirame/2018/11/14/koi-sa-priznacite-che-ste-otgledani-ot-narcistichni-roditeli.393500", "text": "Сещате ли се колко е неприятно, когато разговаряте с човек, който всъщност води монолог, а вие сте в ролята на безмълвен слушател. Винаги се случва така, че ако заговорите за вашите проблеми, този човек ще накара проблемът ви да изглежда по-маловажен от неговия. Постоянната демонстрация на екстремен егоизъм е толкова дразнеща, че се стремите да избягате от такива хора и никога в живота си да не общувате с тях.\r\nНо когато единият ви родител или и двамата са такива?\r\nКак ще избягате тогава? Трябва да се справите с проблема колкото и да е трудно, понякога дори невъзможно.\r\nТакива хора наричаме нарциси. Лошото е, че когато нашите родители са такива, бягството е невъзможно. Нужен е подход, който не всеки умее да открива.\r\n                    \n                    \n                \r\nНарцисизмът се определя като модел на демонстрация на грандиозност, непрекъсната нужда от възхищение от страна на другите, но тотална липса на емпатия и съпричастност от страна на нарциса, пише prevention.com. В повечето случаи проявите на нарцисизъм започват още в ранна детска възраст и могат да се изявят чрез различни проявления:\r\nКои са признаците, че сте отгледани от нарцистични майка или баща?", "date": "2018.11.14", "title": "Кои са признаците, че сте отгледани от нарцистични родители?"}
{"url": "https://www.dnes.bg/obshtestvo/2018/11/14/starozagorskiiat-mitropolit-na-poseshtenie-v-ukraina.393530", "text": "Старозагорският митрополит Киприан съслужи в Украйна с митрополит Онуфрий - глава на каноничната Украинска православна църква към Московската патриаршия, пише \"\". \n\r\nБългарският Свети синод още няма позиция за споровете между Руската църква и Вселенския патриарх. Вартоломей дава автокефалия на православните в Украйна, а Онуфрий реагира, че тя не е нужна.\n\r\nДядо Киприан, който е председател на комисията по църковния въпрос за Украйна, е получил лична покана от Онуфрий много преди да ескалира конфликтът.\n\r\n\"Откликването на поканата не взема страна към спора, тъй като по-скоро евентуален отказ на поканата щеше да се тълкува като вземане на страна\", обясниха неофициално от Светия синод.\n                    \n                    \n                \r\nВ Украйна има още две разколнически църкви - Украинска автокефална православна и Киевска патриаршия. Има и отделно трето формирование - униатска църква към папата.\n\r\nВ неделя главите на първите две - Филарет и Макарий, написаха до Вартоломей, че няма да се кандидатират за предстоятели на единната автокефална църква, каквато той признава.\n\r\nВъв вторник Сръбската църква подкрепи Русия и се обяви против автокефалията.\n\r\nВ неделя Киприан и Онуфрий са служили в Киево-Печорската лавра, когато се почитат св. мъченици Мина, Виктор и Викентий. Там Онуфрий благодарил на свещениците от БПЦ за съвместната молитва. Отново неофициално източниците на изданието от Светия синод коментираха, че въпросът е сложен, тъй като в църковните отношения между Константинопол и Москва преобладава повече политика, отколкото каноничност, и представителите на двете страни говорят твърде политически.", "date": "2018.11.14", "title": "Старозагорският митрополит на посещение в Украйна"}
{"url": "https://www.dnes.bg/usa/2018/11/14/pohodyt-stigna-tihuana-sledvashta-migrantska-spirka-sasht.393525", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Първите мигранти, които са част от кервана, поел от Хондурас преди месец, започнаха да пристигат в район в Мексико, граничещ със САЩ, предаде ДПА. Група от около 360 мигранти достигна днес Тихуана в Мексико, южно от Калифорния.\r\n\"Щастлив съм, радостен съм, защото благодарение на Бог сме на една стъпка от влизането в САЩ\", каза Хосе Мехия от Хондурас. \"Не е лесно, но важното е да достигнем границата и тогава ще видим какво ще стане\", допълни той.\n\n\r\nГрупата пристигна в Тихуана с автобуси. Други хора от кервана, наброяващ 5000 души, са на повече от 2000 километра назад, в Гуадалахара, където се оплакват, че местните власти не им предоставят превозни средства, за да се придвижват.\r\nДруги групи от мигранти от Централна Америка също прекосяват Мексико по посока към САЩ.\r\n ", "date": "2018.11.14", "title": "Походът стигна Тихуана: Следваща мигрантска спирка – САЩ?"}
{"url": "https://www.dnes.bg/stranata/2018/11/14/policai-chast-ot-obshtestvoto-sme-podkrepiame-protesta.393527", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължават протестите в страната за високите цени на горивата, а с тях – напрежението все повече расте. Традиционно, на предните линии застават органите на реда, за да охраняват протестиращите и да предотвратят ескалиране на напрежението. \r\nОбикновено в такива моменти започва да се спекулира, че служителите на МВР прехвърлят своите правомощия. Този път се появиха и видеоклипове в социалните мрежи, които показват как служители на реда проявяват агресия срещу гражданите и да пишат актове. \r\n\"Заповеди от страна на ръководството на МВР органите на реда да бият протестиращите няма и не вярвам някога да има. Ние категорично подкрепяме гражданите в исканията им за по-достоен живот и по-справедливи цени спрямо стандарта в България, полицията също е част от това общество\", коментира пред  зам.-председателят на синдиката на МВР Илия Кузманов.\n\n\r\n                    \n                    \n                Той уточни, че това, което няма да бъде толерирано са незаконни протести, нарушаващи правилата.\r\n\"Все пак гражданите са ни гласували доверие и ние сме длъжни да се грижим за тяхната сигурност\", отбеляза Кузманов.\r\nПо думите му, при ескалация на напрежението органите на реда имат строго регламентирани правомощия, които на практика не се изпълняват в пълния им обем именно защото полицаите се съобразявали с протестиращите и подкрепяли исканията им.\r\n\"Помощните средства са разрешени. Те включват използването на палки и гумени куршуми. Ако колегите преценят е напълно законно  да прибегнат до тях. Не вярвам обаче български полицай да го стори\", категоричен бе Илия Кузманов.\r\nВ социалните мрежи са заявени нови мащабни протести през уикенда в цялата страна. ", "date": "2018.11.14", "title": "Полицаи: Част от обществото сме, подкрепяме протеста!"}
{"url": "https://www.dnes.bg/balkani/2018/11/14/skopie-izdade-mejdunarodna-zapoved-za-arest-na-gruevski.393528", "text": "Македонското МВР издаде международна заповед за арест на бившия премиер и почетен председател на ВМРО-ДПМНЕ Никола Груевски, предаде агенция МИА.\r\nСлед получено потвърждение от властите в Унгария и решение на съда бе издадена международна заповед за арест. Международните служби за сигурност също са информирани, че Груевски се издирва, за да изтърпи присъдата си от две години затвор по делото \"Танк\" за доставката на луксозния мерцедес, предаде БТА.\n\n\n\n\n\r\nОт Наказателния съд отхвърлиха обвиненията, отправени срещу тях и информираха, че прокурорът не е поискал досега на Груевски да бъде наложена мярката арест, предаде телевизия Сител.\r\n                    \n                    \n                Специалният прокурор Катица Янева каза, че Специалната прокуратура е поискала Груевски да бъде арестуван още през февруари 2016 г., и до миналия четвъртък изобщо не е имало признаци, че бившият премиер няма да дойде в съда, за да се намери основание повторно да се иска мярката арест, предаде агенция МИА.\r\nЯнева каза, че институциите не бива да си прехвърлят едни на други вината за бягството на Груевски и добави, че са използвани всички моменти пред съда за това бившият премиер да бъде арестуван. Прокурорът подчерта, че след бягството ще поискат разделяне на всички други процедури, водени против Груевски и добави, че той ще бъде съден задочно.\r\nНадявам се бързо по дипломатически път Груевски да бъде върнат обратно, каза Янева и изрази очакването, че бившият премиер ще бъде екстрадиран от Унгария във възможно най-кратък срок.\r\nМедиите в Унгария публикуваха подробности за възможностите, които предвижда местният закон за убежището. Процедурата от подаване на молбата за убежище до взимането на решение може да продължи и до 60 дни, но има възможност и за спешна процедура в срок от 15 дни, съобщава Сител.\r\nМакедонските власти се надяват молбата на Груевски да получи убежище в Унгария да бъде отхвърлена, а Груевски екстрадиран в Република Македония. ", "date": "2018.11.14", "title": "Скопие издаде международна заповед за арест на Груевски"}
{"url": "https://www.dnes.bg/sofia/2018/11/14/odrani-nahapani-biti-agresiia-v-detska-gradina.393529", "text": "Родители от столичната 167 детска градина \"Малкият принц\" се оплакват, че децата им са бити и тормозени от  агресивно дете. \r\nТе твърдят, че причината за това е липсата на достатъчно персонал и лошата дисциплина.\n\n\n\r\n\"За мен проблемът, който трябва да се дискутира, е непрекъснатата смяна на преподаватели. Миналата учебна година имаше почти през цялата година един екип, от който бяхме изключително доволни\", обясни майка на дете от забавачката. \r\n\"Ние сме отскоро в детската градина. На третия ден, откакто започна да посещава градината, вечерта намерих детето си с одрано лице. Казаха ми, че е одрано от друго дете и когато разпитах във Фейсбук групата на детската градина, разбрах, че не е единичен случай\", обясни майка, чието дете е потърпевшо от агресията на друго дете в групата.\r\n                    \n                    \n                Родителите на малчугана, за което се твърди, че проявява агресивно поведение, обясниха, че и към него има проявена агресия. \r\nДиректорът на детската градина Даниела Кулинска обясни пред Нова тв: \"Децата не остават без надзор. Те са малки и това се получава, когато са в свободни игри. Конфликтът се получава за играчка, донесена от вкъщи. Във вътрешните правила е регламентирано, че играчки от вкъщи не трябва да се носят, защото децата се карат за тях\".\r\nПсихологът на детската градина Величка Иванова, назначена от 1 ноември, обясни, че децата в потърпевшата група са много спокойни. \r\n\"Агресията може да бъде породена от много причини - утвърждаване в групата, себеутвърждаване, както може да бъде породена и от семейни конфликти. Семейството на детето, срещу което има оплакване, категорично отказва среща с нас. Предстои покана за екипна среща с ръководството на детската градина, педагозите в групата и мен, за да се обсъди проблема и да се намери решение. Ние предложихме на майката на това дете да дойде да види поведението на детето си в групата, но тя категорично отказа\", обясни Иванова.\r\nСпоред майките обаче пропускът е в педагозите, които допускат децата с играчки от вкъщи.", "date": "2018.11.14", "title": "Одрани, нахапани, бити... Агресия в детска градина?  "}
{"url": "https://www.dnes.bg/pop/2018/11/14/bydi-live-s-dnes-bg-grafa.393531", "text": "На 26 и 27 ноември Графа ще представи новото си музикално шоу в зала 1 на НДК. Новата концепция за сцена, осветление и мултимедиа е разработена от екип от професионални сценографи, озвучители и осветители. Специално за шоуто са поръчани ново поколение мултимедиини конструкции от Италия, които зрителите на концерта ще видят вплетени в сценографията.\n\r\nРепетициите за двата поредни концерта вече започнаха, а музикантите, с които Графа ще се появи на сцената, са Борислав Бояджиев, Краси Тодоров, Мирослав Иванов, Венци Трифонов, Александър Обретенов, Васил Крумов и LaTiDa. В програмата на концерта са включени актуалните му песни и най-големите му хитова. На сцената на НДК за първи път на живо ще бъде предсавен новия му сингъл \"Огън\".\n                    \n                    \n                \r\nМонте Мюзик и Dnes.bg ви дават възможност да спечелите две двойни покани за събитието на 27 ноември.\n\r\n\n\r\nДо 10:00 часа на 21 ноември, сряда, трябва да ни изпратите верен отговор на въпроса, който сме ви задали по-долу в анкетата.\n\r\nПобедителите ще бъдат избрани на лотариен принцип, след което ще се свържем за подробностите за получаването на билетите.\n\r\nАко не успеем да влезем в контакт със спечелилия в рамките на деня на тегленето, нито по мейл, нито по телефон, ще изтеглим друг участник на негово място. Служители на Инвестор.БГ и техни роднини нямат право да участват в играта. Dnes.bg си запазва да прави промени в играта.\r\nУчаствайки в играта вие се съгласявате с условията за поверителност, \r\n", "date": "2018.11.14", "title": "Бъди LIVE с Dnes.bg – Графа"}
{"url": "https://www.dnes.bg/politika/2018/11/14/oshte-dvama-bez-imunitet-plamen-hristov-i-georgi-mihailov.393539", "text": "Още двама депутати се отказаха доброволно от имунитетите си, които им поиска главният прокурор Сотир Цацаров.\r\nТова са Пламен Христов от \"Воля\" и Георги Михайлов от БСП. В петък със защитата си се простиха и Елена Йончева от БСП и Васил Кърчев от ГЕРБ. \n\n\r\nЦацаров поиска имунитета и на лидера на \"Воля\" Веселин Марешки и на неговата депутатка Кристина Таскова, но те обявиха, че най-вероятно ще изчакат съдбата им да бъде решена с гласуване в пленарната зала.\r\nРазследването срещу Марешки, Таскова и Христов е за изнудване. За Георги Михайлов е за умишлена безстопанственост и за неизгодни договори, които е сключил като директор на Специализирана болница за активно лечение на хематологични заболявания в София.\r\n                    \n                    \n                Главният прокурор поиска имунитета на Борис Кърчев от ГЕРБ, за престъпления за неплатени данъци в особено големи размери. Разследването срещу Йончева е за пране на пари.\r\nЗа да няма игри с кворума от страна на опозицията, още в началото на пленарното заседание в сряда от ГЕРБ поискаха поименна проверка.\r\nСъгласно правилника за организацията и дейността на парламента преброяването на всеки един депутат може да се прави само веднъж на заседание.\r\nВ 9:00 ч. в пленарната зала бяха 125 депутати, но понеже очакванията са, че по-късно през деня ще намалеят, Данаил Кирилов от ГЕРБ предложи да се направи поименна проверка. Тя пък показа, че на работните си места са 134 депутати.", "date": "2018.11.14", "title": "Още двама без имунитет: Пламен Христов и Георги Михайлов"}
{"url": "https://www.dnes.bg/sofia/2018/11/14/koi-stolichni-kvartali-ostavat-bez-voda-utre.393544", "text": "\"Софийска вода\" временно ще прекъсне водоснабдяването в някои части на столицата утре, 15 ноември, съобщиха от дружеството.\r\nВъв връзка с монтаж на спирателни кранове на ул. 111 жк., \"Обеля\" 2, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. 106, ул. 104, ул. \"Акад.Дмитрий Лихачов“, ул. 275, ул. \"Обелски път“, ул. \"Илия Георгов“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул.106 ъгъла с ул. \"Дико Илиев“.\r\nВъв връзка с изграждане на сградно водопроводно отклонение на ул. \"Златен рог\", жк. \"Лозенец“, се налага спиране на водоподаването от 10:00 до 20:00 часа на клиентите на \"Софийска вода\", живеещи в района на: ул. \"Капитан Тодор Ночев“ - от бул. \"Джеймс Баучер“ до ул. \"Любата“ и ул. \"Вискяр планина“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул.“Златен рог“ ъгъла с бул. \"Джеймс Баучер“.\r\n                    \n                    \n                Поради подмяна на сградно водопроводно отклонение на ул. \"Мара Бунева“, кв. \"Орландовци“, се налага спиране на водоподаването от 09:00 до 19:00 часа на клиентите на \"Софийска вода\", живеещи на ул. \"Босилеградска“ - от ул. \"Мара Бунева“ до ул. \"Железопътна“, ул. \"Христо Батанджиев“ - от ул. \"Кирил Пърличев“ до ул. \"Босилеградска“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул.“Мара Бунева“ и ъгъла с ул. \"Босилеградска“.\r\nВъв връзка с подмяна на сградно водопроводно отклонение на ул. \"Рила“, вилна зона \"Мало Бучино“, се налага спиране на водоподаването от 09:00 до 16:00 часа на клиентите на \"Софийска вода\", живеещи на ул. \"Искър“, ул. \"Рила“, ул. \"Мургаш“, ул. \"Родопи“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул.\"Родопи\" и ъгъла с ул. \"Янтра“.\r\nПоради подмяна на сградно водопроводно отклонение на ул. \"Топола“, с. Мировяне, се налага спиране на водоподаването от 09:30 до 15:30 часа на клиентите на \"Софийска вода\", живеещи в района на:\r\nул. \"Сини вир“, ул. \"Топола“ от ул. \"Сини вир“ до ул. \"Мировско шосе“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул.“Топола“ ъгъла с ул. \"Мировско шосе“. \r\nВъв връзка с подмяна на сградно водопроводно отклонение на ул. \"Вихрен\", кв. \"Филиповци“, се налага спиране на водоподаването от 10:30 до 16:30 часа на клиентите на \"Софийска вода\", живеещи на ул. \"Вихрен“, по ул. \"Божко Димитров“ - от ул. \"Крайречна“ до ул. \"Подпоручик Иван Желязков“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул.“Вихрен“и  ъгъла с ул. \"Крайречна“.", "date": "2018.11.14", "title": "Кои столични квартали остават без вода утре"}
{"url": "https://www.dnes.bg/obshtestvo/2018/11/14/prichiniavat-li-mobilnite-telefoni-rak.393532", "text": "Ако сте като повечето хора, най-вероятно мобилният телефон е нещо повече от приятел за вас – той е продължение на ръката ви. И защо не? Съвременната техника предоставя толкова много възможности: телефонът е за звънене, игри, снимане, организиране на събития, сърфиране в интернет и т.н.\n\r\nТъй като обикновено мобилните телефони се придържат близо до главата, когато се използват, основната грижа на обществото е дали могат да причинят (или поне да допринесат за) тумори в тази област: глиоми, менингиоми, шванмоми и т.н. Други проучвания се опитват да свържат клетъчните телефони с рак на кожата и рак на тестисите.\n                    \n                    \n                \r\n\n\r\nМобилните телефони работят чрез изпращане на сигнали до (и приемането им от) близките клетъчни кули, използващи RF вълни - форма на електромагнитна енергия. Подобно на радио вълните, микровълните, видимата светлина и топлината, RF вълните са форма на нейонизиращо лъчение. За разлика от йонизиращото лъчение, като рентгеновите лъчи, гама лъчите и ултравиолетовата светлина, RF вълните не са способни да пречупят химическите връзки в ДНК.\n\r\n\n\r\nЧовешките клетки, които са най-близо до телефона, поглъщат повече енергия от излъчването. Количеството енергия, което тялото поема, е известно като специфична стойност на усвояването (или specific absorption rate), която може да варира в зависимост от различните телефони. Производителите са задължени да съобщават тези данни на публичните органи и съответно да ги предлагат като информация на съответните уебсайтове.\n\r\n\n\r\nRF вълните, излъчвани от клетъчните телефони, нямат достатъчно енергия, за да увредят директно ДНК, което е подкрепено от повечето изследвания, извършени в лаборатория. Дали обаче могат да подпомогнат процесите, отговорни за образуването на тумори? Неотдавнашно голямо проучване на Националната токсикологична програма на САЩ разкрива, че съществува повишен риск от тумори при мъжки плъхове, изложени на RF радиация. По време на експеримента, който продължава две години (което е еквивалент на около 70 години при хората), лабораторните плъхове са излагани на цялостно телесно облъчване на радиочестотна енергия в продължение на 9 часа на ден, пише .\n\r\nВъпреки притеснителните резултати, експериментът страда от следните ограничения, които не позволяват на резултатите да се генерализират върху хора: \n\r\n- Няма ясен повишен риск при женските плъхове, а мъжките, развили туморни образувания, поради някаква причина са останали живи по-дълго от болните;\r\n- Дозите радиация в проучването са били принципно по-високи от използваните при клетъчните телефони – между 1,5W/kg до 6W/kg при плъховете;\r\n- Не само цялото тяло на животните е било изложено на радиация, но и времето на облъчване е сравнително по-дълго от това, което обикновено хората прекарват на телефона си.\n\r\n\n\r\nНяколко дузини проучвания разгледат възможните връзки между употребата на мобилни телефони и туморите, но понастоящем резултатите са смесени. Например:\n\r\n- В повечето проучвания пациентите с мозъчни тумори не съобщават да са използвали телефоните си повече от контролната група;\r\n- Повечето проучвания не показват връзка между „доза“ - „реакция\", което би било случаят, ако рискът от мозъчни тумори е по-висок при по-голяма употреба на мобилни телефони;\r\n- Повечето проучвания не показват, че мозъчните тумори се появяват по-често от страната на главата, където хората държат мобилните си телефони;\r\n- В контраст на повечето изследвания, някои проучвания откриват възможна връзка. Например, няколко изследвания, публикувани от една и съща изследователска група в Швеция, съобщават за повишен риск от тумори отстрана на главата, с която хората говорят по мобилния телефон, особено при 10 или повече години употреба.\n\r\nСпоред American Cancer Society няколко големи изследвания заслужават внимание: The INTERPHONE study, The Danish cohort study и The Million Women Study. Техният анализ обаче демонстрира следните ограничения, които проблематизират извлечените данни: \n\r\n- Проучванията все още не са в състояние да следят хората за много дълги периоди от време;\r\n- Не само употребата на клетъчни телефони, но и самите устройства се променят динамично. С други думи, не е ясно дали резултатите от миналото ще са валидни и днес;\r\n- Повечето от публикуваните досега изследвания са фокусирани върху възрастни, а не върху деца. Последните могат да се отличават с по-чувствителен на RF вълни организъм;\r\n- Подобен тип изследвания често разчитат на спомените и докладите на участниците, а не на контролирани експериментални условия.\n\r\nИмайки предвид изброените ограничения, важно е да се спомене, че потенциалният риск от излагането на облъчване при употребата на мобилни телефони следва да се проучва посредством по-силни и сигурни методи, особено що се отнася до употребата им от деца.", "date": "2018.11.14", "title": "Причиняват ли мобилните телефони рак?"}
{"url": "https://www.dnes.bg/balkani/2018/11/14/makedonska-televiziia-gruevski-e-vyv-vilata-na-orban.393538", "text": "Бившият премиер на Република Македония Никола Груевски, който избяга от страната и поиска политическо убежище в Унгария, се намира във вилата на унгарския премиер Виктор Орбан, след като прекара първата вечер в Унгария в хотел \"Коринтия\" в Будапеща, научава македонската телевизия 1ТВ от свои източници.\n\r\nГруевски снощи бе обявен за международно издирване.\n\r\nМакедонският министър на вътрешните работи Оливер Спасовски заяви, че докато продължава процедурата за одобряване на убежище, Груевски не може да бъде екстрадиран. Единственото правилно решение е искането за убежище да бъде отхвърлено и Груевски да бъде екстрадиран в Република Македония и да си изтърпи присъдата, каза Спасовски за телевизия Канал 5.\n\n\n\r\n                    \n                    \n                Той добави, че не само е чудно, но е и жалко страна член на ЕС да бъде мястото, в което е дошъл осъден за престъпление бивш премиер на Република Македония. \"Недопустимо е страна член на ЕС да оказва подкрепа на такива лица\", каза Спасовски.\n\r\nСъпругата на Груевски Боркица и майка му Надежда не са с него в Будапеща. Те са в Република Македония и са позволили на полицията да го потърси в домовете им, съобщи също така министър Спасовски по Канал 5 снощи, предаде БТА.\n\r\nИ Боркица, и майката на Груевски позволили вчера на полицията да провери домовете им и било установено, че Груевски не е там.\n\r\nСпасовски уточни, че Груевски, който е в Будапеща и поиска политическо убежище в Унгария, не е избягал по въздушен път, а е минал границата незаконно, през зелената граница, която според министъра не може да бъде херметически затворена.\r\n ", "date": "2018.11.14", "title": "Македонска телевизия: Груевски е във вилата на Орбан"}
{"url": "https://www.dnes.bg/balkani/2018/11/14/pensionerska-emigraciia-gyrkyt-lisheniia-ne-tyrpi-piruva-v-bylgariia.393520", "text": "Всичко, което е далече от морето, е провинция, пише Хемингуей, а Гърция със своята най-дълга брегова линия в света (13 676 км) има претенции да се определи като столицата на Европа. Със сигурност това не е държава, от която бягаш, за да оцелееш. Тук приходите от туризъм са 14,6 млрд. евро – 1/ 4 от брутния вътрешен продукт на Гърция. Неин е нaй-гoлeмият тъpгoвcки флoт в cвeтa, който е пoлoвинaтa от икoнoмикaта й, а тя надхвърля 204 млрд. долара през 2017 г.\n\r\nОбикновено за промяната на манталитета и начина на живот в дадено общество е необходим период от три поколения. В Гърция това стана в рамките на едно поколение – за 25-30 години, пише Бойка Атанасова, кореспондент на \"Труд\" в Атина. Трудно е един народ да се преобрази за толкова кратко време, но гърците преминават през тази Голгота. \n                    \n                    \n                \r\nВ тяхната ДНК са закодирани качества, които спомогнаха за това. Една историческа мегаломания, една удивителна приспособимост, едно чувство, че всички са им длъжници и една естествена способност да оцеляват в трудни условия.\n\n\r\nЗа гърка е нормално да тръгва от дъното, да се издига високо, след това отново да пада. Пример за това е днешният 60-годишен грък, който като дете е живял в бедност, на 40 години става богат, докато на 50 отново е беден.\r\nДнешните съвременни пенсионери са представители на поколение, плувало в потоци от пари. Към днешна дата вследствие на кризата приходите намаляха и се мъчат да \"оцеляват\" чрез \"пенсионерска емиграция\" основно в България.\r\nПрез 2015 г. гръцки пенсионер шокира Германия като изплака болката си, че преди е получавал 3600 евро пенсия и я орязали по настояване на кредиторите на 1500 евро.\r\nГъркът по принцип не работи тежък физически труд и не е свикнал да живее с лишения. Достатъчни са няколко седмици престой в Гърция, за да се забележи този феномен. През 60-те години в Гърция е имало 50-60% земеделци, 20-30% работници, а останалите 20% са били ангажирани в чиновнически служби и търговия. Днес земеделската класа е по-малко от 10% от населението, а промишлеността на страната е буквално затрита. Неприятното е, че страната остарява с бързи темпове.\n\r\nПрез 2016 г. според официални данни в Гърция е имало 2 500 000 пенсионери, 3 500 000 работещи и 1 250 000 безработни. Останалите до 11 000 000 са млади хора, повечето от които не желаят да работят (главно жени) и естествено гърци, които са напуснали страната като имигранти. Само през годините на кризата Гърция е изпратила 500 000 имигранти в Европейския Съюз и Америка.\n\r\nОт 3 500 000 трудещи се в Гърция 600-800 000 работят държавна работа, т.е. един на всеки пет души. Всеки трети работи в областта на туризма. От тези, които работят в частния сектор, 1/3 от тях са назначени на работа с така наречените ‘’гъвкави форми на работа“ – заплата и осигуровка за четиричасово работно време. \n\r\nРаботещите в осигурителните институти, както и икономисти ще ви кажат, че за да може системата да бъде устойчива, трябва трима работещи да съответстват на един пенсионер. В Гърция това съотношение е 1 към 1,3. \n\r\nСредната пенсия трябва да е 50% от средната заплата, защото в противен случай парите, които се събират от осигурителните вноски, не са достатъчни. В Гърция въпреки големите орязвания през последните години средната пенсия се равнява приблизително на средната заплата.\n\r\nКакво търсят 300 000 българи, 700 000 албанци или 200 000 румънци в една икономика като гръцката? Обяснението е, че гърците не се ангажират с физически труд. Въпреки икономическия си хал сега те продължават да правят това, което са научили през десетилетията на 1990 г. и на 2000 г. Не работят на полетата, във фабриките, в строителството. \n\r\nГъркът е научен на постоянна, стабилна и добре платена работа, предлагаща му комфорт и не изискваща отговорност. Ако не намери такава, предпочита да сърба кафе по площадите и да кипи в критика срещу политиците, които същият той е издигнал на власт с вота си. Или да емигрира на друго място, където ще живее, както е свикнал, без лишения и комфортно.\n\r\nОт сто гръцки семейства и стоте желаят детето им да стане лекар, инженер, адвокат или икономист. Смятат за обидна мисълта, че синът или дъщеря им ще стане водопроводчик, електротехник, медицинска сестра или работничка. Тези нископрофилни дейности са за българите и албанците. \n\r\nПрез 1990 г. и 2000 г. всички се втурнаха да стават брокери, но борсата им се срина два пъти от 5000-6000 единици на 300-400, изяждайки парите на наивниците, които смятаха, че са намерили нов начин да забогатеят и без труд. Сега мода е образованието за мениджъри на предприятия – в една страна, в която предприятията или се закриват, или емигрират в България и Кипър. Техници, работници или земеделци не стават. Селското стопанство на Гърция щеше да се срине, ако имигрантите ги нямаше.\n\r\nГръцкият селски стопанин, вместо да смъмри разглезения си син, който седи в кафенето и не работи по нивите на семейството, предпочита да намалява надницата на имигранта, който му работи, за да не се съсипе реколтата. Как да притисне детето, когато той самият седи в кафенето и се прави на господар пред неосигурените работници, вместо да иде на полето.\n\r\nПовечето от тези синове ще останат безработни, но и тези, които ще завършат образованието си и ще станат лекари или инженери, ще емигрират в Германия и Англия. в Гърция няма работа за тях.Само в Атина има повече зъболекари, отколкото има в цяла Австрия или Унгария. \n\r\nАдвокати, които работят в Гърция, са равни по брой на адвокатите в 5 европейски държави: Чехия, Унгария, Швеция, Швейцария и Холандия. И въпреки това гръцкото правораздаване е от най-тромавите в ЕС. Ако някой подаде жалба през 2018 г. в гръцки съд, крайното решение по делото ще излезе след 2024 г!\n\r\nТози начин на функциониране на държавата и обществото е наследство от времето на лесните пари.\n\r\nМаслините, портокалите, ягодите, ябълките, зеленчуците в оранжериите, всички продукти, които Гърция изнася в Европа, щяха да остават по полетата и да гният, ако не бяха албанецът, българинът или пакистанецът, за да ги съберат, пакетират и товарят на камионите. Гърците не щат да вършат такава работа. И рибарските лодки щяха да останат на пристанищата, ако не бяха египтяните, които работят по шлеповете.", "date": "2018.11.14", "title": "Пенсионерска емиграция: Гъркът лишения не търпи, пирува в България!"}
{"url": "https://www.dnes.bg/sofia/2018/11/14/koledna-dobavka-shte-ima-kabinetyt-otpusna-51-mln-leva.393547", "text": "Най-бедните пенсионери отново ще получат коледен бонус. За целта правителството ще отдели повече от 51 млн. лв., съобщи премиерът Бойко Борисов в началото на заседанието на Министерския съвет.\n\r\nС отпуснатите пари е разчетено, че 1 290 600 пенсионери ще получат добавката, която ще е в размер на 40 лв. и ще се изплаща на възрастни хора, на които пенсията или сборът от пенсиите, заедно с добавките и компенсациите към тях за месец декември 2018 г. е в размер до 348 лв. включително, т.е. до размера на линията на бедност за 2019 г.\r\nПремиерът Бойко Борисов отбеляза, че това е възможно заради добрите приходи в бюджета.", "date": "2018.11.14", "title": "Коледна добавка ще има! Кабинетът отпусна 51 млн. лева"}
{"url": "https://www.dnes.bg/obshtestvo/2018/11/14/izvaian-ot-rycete-na-uchenici-diado-dobri-pametnikyt-na-dobroto.393548", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМесеци след кончината на светеца от Байлово \"Сдружение Азбукари\" и съмишленици продължават работа по своята кауза – да се изгради монумент на дядо Добри, който да стане първият паметник на доброто в България. \r\nИдеята е на Цвета Кирилова, председател на \"Сдружение Азбукари\", и Борислав Радославов - журналист и автор на книгата \"Дядо Добри – Светецът от Байлово\", а инициаторите имат желание паметника на доброто да се намира около храма \"Св. Александър Невски\" в София, на който дядо Добри беше най-големият дарител.\n\n\r\n\"Все повече българи в страната и чужбина стават поддръжници на тази кауза. Тя е многопластова, правим доста инициативи, с които искаме да събудим общественото мнение. Тази кампания има за цел да обърнем общественото внимание към позитивното, към красивото и най-вече да увлечем децата, защото те са в центъра на всичко това\", каза цвета Кирилова в студиото на \"България сутрин\".\r\n                    \n                    \n                Борислав Радославов пък разкри, че именно деца ще изработят монумента на дядо Добри. Това са учениците от професионалната гимназия по каменообработване във врачанското село Кунино, което е единственото на Балканите и второ в Европа.\r\n\"Това училище има нужда не само от подобни хубави инициативи, но и от подкрепа. По този начин помагаме и на това училище. Деца ще изградят паметника на дядо Добри, тъй като той най-много обичаше децата\", обясни Радославов пред .\r\nУчениците от професионалната гимназия по каменообработване вече работят по проекта за монумент, разработват макети и се очаква да бъде избрана визията на паметника, а инициаторите искат той да е в цял ръст.\r\nСлед като стане ясно как ще изглежда монумента, колко и какви материали ще са нужни за изработката, ще е ясно и каква ще е необходимата сума, за която се събират средства чрез дарителска кампания.\r\nОчакванията на организаторите на тази инициатива са да са нужни между 30 000 и 50 000 лева, а до момента са събрани над 7 000 лв. ", "date": "2018.11.14", "title": "Изваян от ръцете на ученици: Дядо Добри – паметникът на доброто!"}
{"url": "https://www.dnes.bg/eu/2018/11/14/evrosyiuzyt-prodyljava-s-pakta-za-migraciiata-i-bez-bylgariia.393512", "text": "Европейският съюз ще продължи с подкрепата си за Глобалния пакт за миграцията на ООН, въпреки че някои от неговите членки няма да го подпишат. Това съобщи комисарят за хуманитарната помощ Христос Стилянидис в Европейския парламент в Страсбург късно снощи.\r\n\"Съжаляваме, че някои членки на ЕС решиха да не подкрепят Глобалния пакт за миграцията. Това си е тяхно национално решение, което не засяга позицията на Комисията\", заяви комисарят в пленарната зала, където се проведе дебат по отношението на еврочленките към документа.\n\r\nТой добави, че никоя държава не може сама да се справи с миграцията, но \"заедно можем да създадем механизъм за управление на човешката мобилност\". Комисарят увери, че Еврокомисията \"категорично подкрепя Глобалния пакт за миграцията и ще се включи активно в следващите етапи\".\n\n\n\r\n                    \n                    \n                Стилянидис обясни, че Комисията е участвала в изготвянето на текста на Пакта за безопасна, организирана и законна миграция и чрез мисията си към ООН е подпомагала и страните членки в преговорите, за да е сигурна, че \"европейските приоритети са отразени в окончателния текст\".\n\r\n\"Текстът не е перфектен и страните от ЕС трябваше да направят компромиси в по време на преговорите, но като цяло имаме основания да сме доволни от Глобалния пакт за миграцията\", заяви Стилянидис.\n\r\nТой увери, че Пактът няма да има задължителни правни последици, ще намали незаконната миграция, ще подобри положението на мигрантите и ще подпомогне борбата с трафика на хора.\n\r\nСлед САЩ и Австралия, които се оттеглиха още по време на преговорите, никоя членка на ЕС не се отказала официално да подпише документа. Засега само Унгария и Австрия са анонсирали намерения да направят това. Резерви са изразили и Полша, Чехия и Хърватия, стана ясно по време на дебата. Евродепутатите включиха и България сред неподкрепящите, макар че правителството още не е приело официална позиция, след като Съветът на коалицията реши в понеделник Пактът да не се подписва.\n\r\n\"Ние имаме общ интерес за намиране на общи решения. Глобалният пакт е такова решение, което ще допринесе за по-добро управление на процеса\", заяви Стилянидис.\n\r\nСпоред него не отговарят на истината твърденията, че документът е правно ангажиращ, ограничава националния суверенитет за вземане на решения и окуражава миграцията. В понеделник шефът на Еврокомисията Жан-Клод Юнкер изрази съмнения, че страните, които имат възражения, познават съдържанието на документа. Стилянидис обясни, че Пактът представя добри практики и политики, които няма да са задължителни за подкрепилите го държави.\n\r\nЕвропарламентът също поддържа пакта за миграцията. В резолюция, одобрена от 517 от 751-те евродепутати през април, парламентът подкрепи целите на Пакта, призова страните от ЕС да се обединят около обща позиция и поръча на дипломатическата служба на ЕС да убеди повече държави по света да се включат, за да осигурят успеха му. \n\r\nЕвропарламентът ще изпрати делегация на конференцията в Мароко през декември, където той ще бъде приет.\n\r\nОт трите основни институции без обща позиция остава само Съветът. Причината е че по време на българското председателство Унгария блокира даването на мандат за преговори на Европейската комисия. През юли австрийското председателство вкара за обсъждане проектотекста на Пакта, но до обща позиция отново не се стигна и всяка държава членка сама ще преценява дали да даде политическа подкрепа за документа в Мароко през декември и ще го гласува ли на сесията на Генералната асамблея на ООН в Ню Йорк през януари.\n\r\nПо време на дебата в Страсбург някои евродепутати призоваха Австрия, която обяви преди седмица, че също обмисля да се оттегли от документа, да се откаже временно от председателството си на Съвета на ЕС за време на конференцията на ООН в Мароко, тъй като с позицията си не може да представлява Съвета.\n\r\nГлобалният пакт е първото международно споразумение за миграцията в историята.\r\n ", "date": "2018.11.14", "title": "Евросъюзът продължава с Пакта за миграцията и без България"}
{"url": "https://www.dnes.bg/football/2018/11/14/kapitanyt-s-goliamo-syrce-radvam-se-na-malkite-neshta-v-jivota.393493", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият капитан на националния ни отбор по футбол Стилиян Петров стана герой в поредицата \"Иконите\" на клубната телевизия на \"Астън Вила\". Стенли дава интервюта изключително рядко, но в този случай бе до болка откровен за всичко, през което е преминал.\n\r\nБившият футболист сподели, че най-голямото му разочарование е, че няма спечелен трофей по време на престоя си в \"Астън Вила\". Но пък никога няма да забрави дербито на Бирмингам, което отборът му спечели с 5:1.\n\r\nСтилиян Петров прекара 7 години в \"Астън Вила\", а в края на кариерата си бе избран и за капитан на тима.\r\n\"Да бъда капитан на Астън Вила ме направи горд като футболист и като човек. Да си капитан е нещо специално. Аз винаги съм се отнасял много сериозно към тази роля\", отчете халфът пред клубната телевизия. \n                    \n                    \n                \r\nНай-голяма подкрепа бившият футболист получава в битката си с левкемията. А сега просто се радва на живота.\n\r\n\"Разбираш колко си привилегирован, че си още жив, когато надмогнеш такова заболяване. Наистина се наслаждавам на малките неща в живота. Дребните усмивки, как растат децата ми, радвам се на съпругата ми, която мога да виждам всеки ден. Генерално се наслаждавам на живота, защото имах своите мрачни и тежки мигове\", споделя Стилиян.\n\r\n\r\n ", "date": "2018.11.14", "title": "Капитанът с голямо сърце: Радвам се на малките неща в живота"}
{"url": "https://www.dnes.bg/usa/2018/11/14/jertvite-ot-ogynia-v-kaliforniia-48-izcheznali-230-dushi.393513", "text": "Жертвите от най-смъртоносните пожари в щата Калифорния станаха 48, предадоха Асошиейтед прес и Ройтерс, като се позоваха на властите.\r\nТелата на още шестима души са намерени вчера във и около изпепеления град Парадайз, който допреди пожара е имал население от 27 000 души.\r\nМнозина близки и приятели на хора, живеещи в зоните на пожарите, казват, че са изгубили връзка с тях. Според шерифа на окръг Бют около 230 души са изчезнали, посочва Ройтерс.\r\nНад 5000 пожарникари се борят със стихията, опустошила площ от 505 квадратни километра за близо седмица. Изгорели са 7700 къщи и 52 000 души са евакуирани. \r\nОфисът на шерифа на Бют е поискал подкрепление от още 100 военни от националната гвардия, които да се включат в издирването на жертви и оцелели, отбелязва ДПА, цитирана от БТА.\r\n ", "date": "2018.11.14", "title": "Жертвите от огъня в Калифорния – 48, изчезнали – 230 души"}
{"url": "https://www.dnes.bg/snimka-na-denia/2018/11/14/oblachen-den-shte-prevali-na-mesta-dovechera.393514", "text": "Ще бъде предимно облачно днес. На отделни места, главно във вечерните часове, ще превали дъжд. \r\nМинималните температури ще са предимно между 0 и 5 градуса, максималните - между 10-15 градуса, в крайните западни райони до 17-18 градуса, сочи  на НИМХ при БАН.\r\nМаксимална температура на въздуха по Черноморието - между 10 и 13 градуса. Температурата на морската вода е 15-16 градуса. Вълнението на морето ще е 2-3 бала.\r\nНад планините облачността ще е по-често значителна, с повече слънце над масивите от Югозападна България. Температурите ще се понижават и максималната на височина 1200 метра ще е около 8 градуса, на 2000 метра - около 2 градуса. \r\n ", "date": "2018.11.14", "title": "Облачен ден, ще превали на места довечера"}
{"url": "https://www.dnes.bg/zvezdi/2018/11/14/olga-kurilenko-na-39-krasota-v-kinoto-i-modata.393451", "text": "\n\r\nНа днешния 14 ноември рожден ден празнува популярната актриса и модел Олга Куриленко. Родена през 1979 година в Бердянск, днешна Украйна, тя започва своята активна кариера през 1995 година.\n\r\nНай-известните й роли в киното са във филма \"Спектър на утехата\", част от поредицата за Джеймс Бонд, \"Хитман\", \"Париж, обичам те!\", \"Забвение\" и други.\n\r\n\n\r\nБаща й Константин е украинец, а майка й – рускиня. Двамата се развеждат още докато Олга е на 3 години.\n\r\nКато малка тренира балет в продължение на 4 години.\n                    \n                    \n                \r\nЗапочва своята кариера като модел още на 13-годишна възраст в Москва.\n\r\nНа 16-годишна възраст се мести от Украйна в Париж, а през 2001 г. придобива френско гражданство.\n\r\nВсъщност, преди да започне да се снима в киното, тя участва в няколко музикални клипа.\n\r\nИма зад гърба си два брака, като в момента отново е свободна.\n\r\nАктрисата има син на име Александър.\n\r\nСвири на пиано.\n\r\nГовори руски, френски, английски и малко испански и италиански.\n\r\nТвърди, че е голям фен на старото черно-бяло кино.", "date": "2018.11.14", "title": "Олга Куриленко на 39: Красота в киното и модата"}
{"url": "https://www.dnes.bg/eu/2018/11/14/skandal-v-chehiia-premieryt-otvliakyl-sina-si-ne-e-viarno.393515", "text": "Чешкият премиер Андрей Бабиш и президентът Милош Земан отхвърлиха твърденията за корупция и отвличане, разтърсили правителството на малцинството в Прага, предаде ДПА.\n\r\nСкандалът се разрази с пълна сила вчера след цитирано изявление на сина на Бабиш, че приближени на баща му го отвели насила в анексирания от Русия Кримски полуостров миналата година. \n\r\n\"Баща ми искаше да изчезна\", заявил Бабиш младши пред чешки новинарски портал и добавил, че баща му заплашил да го затвори в психиатрична клиника.\n\r\nПремиерът отхвърли обвиненията и заяви, че синът му, който сега живее в Швейцария, е психически болен и е напуснал доброволно страната. Бабиш заяви във Facebook, че скандалът е развихрен от хора, които са взели на прицел него и семейството му и уточни, че става дума за журналисти и следователи, действащи по поръчка на политически опоненти.\n                    \n                    \n                \r\nПрезидентът Земан каза пред чешка телевизия, че това му прилича на безумна конспиративна теория и призова Бабиш да не си губи нервите.\n\r\nБабиш освен това е обвинен в злоупотреби с 1,7 милиона евро европейски средства, отпуснати за неговия луксозен курорт \"Щъркелово гнездо\" южно от Прага. \n\r\nТвърди се, че Бабиш младши и други членове на семейството имат участие в този бизнес, но в интервюто синът е заявил, че няма представа за корупционната схема, добавя ДПА, цитирана от БТА.\r\n ", "date": "2018.11.14", "title": "Скандал в Чехия: Премиерът отвлякъл сина си? Не е вярно!"}
{"url": "https://www.dnes.bg/sofia/2018/11/14/praviat-peshehodna-zona-chast-ot-bul-car-osvoboditel.393516", "text": "Ограничаване на колите в центъра на София е основна цел на градската управа. С проекта на план за устойчива градска мобилност с хоризонт до 2035 г. експертите от “Инфрамобилплан” предлагат на общината да се направи пешеходна зона част от бул. “Цар Освободител”, обясни пред “Труд” общинският съветник Зафир Зарков.\n\r\nЦелта на мярката е да се ограничи транзитният трафик през центъра на града, като се прекъсне пътят на колите и те да минават по ринговете на града. \n\r\nЕкспертите предлагат бул. „Цар Освободител” да се затвори след ул. “Раковска” – от “Орлов мост” към Народното събрание, но още не са конкретизирали идеите си. \n                    \n                    \n                \r\nДруго предложение е да се затвори пресечната точка на бул. “Дондуков” и бул. “Цар Освободител”. Важно е всички тези идеи да бъдат широко комуникирани с гражданите, допълни Зарков.\n\r\nПланът обхваща политики по всички видове транспорт и ще бъде гласуван от СОС. Предлага се и ограничаване на доставките за магазините от камиони само с Евро 5 и 6.\n\r\nЕкспертите предлагат и паркирането да поскъпне в платените зони, запълнени на над 85%, което не е сигурно, че съветниците ще приемат. Логиката е, че ако зоната е толкова пълна, значи цената е ниска и не води до това по-малко коли да влизат в центъра. \n\r\nВ останалите райони на града се предвижда въвеждане на жълта зона, където паркирането ще е безплатно. Идеята е да бъдат обособени и разчертани паркоместата и пътна полиция да осъществява контрол дали се паркира правилно. \n\r\nЩе се строят буферни паркинги на бул. „Монтевидео”, бул. “Ботевградско шосе”, кв. „Надежда”, кв. “Люлин” под метростанция “Сливница”. Ще бъде довършен и този на бул. „В. Левски”.\n\r\nОтделно във вече приетия доклад с описани в него мерки за чист въздух е предвидена рестрикция за старите коли и по-специално за тези, които са с по-ниски екологични стандарти от Евро 5 или Евро 6. При продължаващо с дни замърсяване на въздуха и прогноза за такова, те няма да бъдат допускани в центъра. Предстоят законодателни промени за да се осъществи контролът по мярката. \n\r\nИма и предложение да се въведе зелена зона между бул. “Шипченски проход”, ул. “Л. Стоянов”, бул. “Цариградско шосе” и бул. “М. Еминеску”. Според Зарков това не е удачно, защото въвеждането й силно ще редуцира паркоместата на живущите в района и е необходимо да бъде комуникирано отново с тях.\n\r\n ", "date": "2018.11.14", "title": "Правят пешеходна зона част от бул. \"Цар Освободител\"?"}
{"url": "https://www.dnes.bg/eu/2018/11/14/germanski-ministyr-stop-na-pregovorite-s-turciia.393517", "text": "Германският министър на здравеопазването Йенс Шпан поиска Европейският съюз да прекрати преговорите за присъединяване с Турция и наред с това препоръча по-помирителен подход към някои източноевропейски членове на съюза, предаде ДПА.\n\r\n\"В края на краищата на всеки е ясно, че Турция никога няма да стане член на ЕС в сегашното си състояние\", каза Шпан пред осведомителната агенция Редакционснетсверк Дойчланд в изявление, което ще бъде публикувано утре. \"Най-честно ще е да се прекратят преговорите за присъединяване\", добави той.\n\r\nОтношенията на Германия с Турция се обтегнаха след задържането на германски журналисти в Турция и предизборните прояви на турски политици сред населението с турски произход в Германия, напомня ДПА, цитирана от БТА.\n\n\r\n                    \n                    \n                Министърът предложи освен това да се прояви повече разбиране към позициите на страни като Полша и Унгария. \"Германия трябва да прояви повече разбиране и да бъде посредник в отношенията с Източна и Централна Европа\", каза Шпан. \n\r\nТой съвсем не е съгласен с всичко, което прави унгарският премиер Виктор Орбан, но смята, че \"трябва поне да се опитаме да го разберем\". \r\nСпоред Шпан \"страни като Полша и Унгария виждат нещата различно от Германия от историческа перспектива\".\n\r\n38-годишният министър на здравеопазването е един от кандидатите за приемник на канцлера Ангела Меркел като лидер на Християндемократическия съюз и е смятан за представител на дясното му крило. Той открито критикува либералната имиграционна политика на Меркел, отбелязва ДПА.\r\n ", "date": "2018.11.14", "title": "Германски министър: Стоп на преговорите с Турция!"}
{"url": "https://www.dnes.bg/eu/2018/11/14/rim-ne-otstypva-pred-briuksel-ne-promenia-biudjeta-si.393518", "text": "Италианският вицепремиер и лидер на антисистемното движение \"5 звезди\" Луиджи Ди Майо заяви снощи, че правителството няма да внесе промени в проектобюджета за 2019 година, въпреки че Европейската комисия го отхвърли, предаде Франс прес.\n\n\r\n\"Бюджетът няма да се промени, нито в изчисленията, нито в прогнозата за растеж. Ние сме убедени, че нашата страна има нужда от този бюджет, за да тръгне отново напред\", каза Ди Майо пред журналисти след заседание на правителството.\n\r\nДругият вицепремиер Матео Салвини, лидер на партията Лига, заяви, че италианското правителство поддържа прогнозите си за дефицита и икономическия растеж за 2019 г., въпреки че Европейската комисия настоя проектобюджетът да бъде преработен, предаде Ройтерс, цитирана от БТА.\r\n                    \n                    \n                В изявление след заседанието на правителството Салвини каза, че бюджетният дефицит се предвижда да бъде 2,4 на сто от БВП, а растежът - 1,5 процента. Той добави, че разходите ще бъдат стриктно контролирани.\n\r\n ", "date": "2018.11.14", "title": "Рим не отстъпва пред Брюксел, не променя бюджета си"}
{"url": "https://www.dnes.bg/mish-mash/2018/11/14/50-mln-za-leonardo-da-vinchi-na-diamantite.393519", "text": "Великолепен 19-каратов розов диамант бе продаден за над 50 милиона евро на търг в аукционната къща Кристис в Женева снощи. Това е нов световен рекорд за цена на карат за скъпоценен камък с този цвят, предадоха Франс прес и Асошиейтед прес.\n\r\nДиамантът \"Розово наследство\" е бил открит преди около един век в Южна Африка. Той е купен от американската бижутерска фирма \"Хари Уинстън\", притежавана от швейцарската часовникарска група \"Суоч\", след 10-минутно наддаване с участието на четирима кандидати за купувачи. \n\r\nЕксперти от Кристис заявиха, че той е от камъните с най-чист химичен състав.\n\r\nСкъпоценният камък, оценен предварително на сума между 30 и 50 милиона долара, бе веднага преименуван от купувача на \"Розово наследство Уинстън\".\n                    \n                    \n                \r\n\"2,6 милиона долара за карат е световен рекорд за розов диамант\", заяви шефът на Кристис за Европа Франсоа Кюриел. \"За мен този камък е \"Леонардо да Винчи на диамантите\", добави той.\n\r\n\"Розовото наследство\" има правоъгълна форма и е бил притежаван от семейство Опенхаймер, което в продължение на десетилетия е ръководело миннодобивната компания Де Беерс. Американският Институт за скъпоценните камъни му е определил най-високата степен на наситеност на цвета (fancy vivid), посочва АП, цитирана от БТА.\n\r\n ", "date": "2018.11.14", "title": "€50 млн. за \"Леонардо да Винчи на диамантите\""}
{"url": "https://www.dnes.bg/index/2018/11/14/receptata-dnes-sladkish-s-iabylki-i-orehi.393416", "text": ":\r\n3-4 яйца\r\n2 с.л. олио\r\n1 ч.ч. кафява захар\r\n1 ч.ч. кисело мляко + 1/2 с.л. сода за хляб\r\n2 ч.ч. брашно от лимец\r\n1 бакпулвер\r\n1 ванилия\r\n1 ч.ч. смлени орехи\r\n1 пакетче канела\r\nнастъргана кора от лимон\r\nябълки (може и дюли)\r\n \r\n:\r\n \r\nСместа се разбърква с миксер и половината се изсипва в тава/форма за кекс или електрическа тенджера. Нареждат се нарязаните и обелени ябълки и отгоре се изсипва останалата смес. Пече се около 30 минути в предварително загрята фурна на 180 градуса. Поръсва се с пудра захар.\r\n \r\nПо ваше желание може да замените ябълките в рецептата с дюли.\r\n\r\n", "date": "2018.11.14", "title": "Рецептата Dnes: Сладкиш с ябълки и орехи "}
{"url": "https://www.dnes.bg/politika/2018/11/14/kasoviiat-bon-kazva-kolko-struva-benzina-koi-kolko-pribira.393524", "text": "В касовата бележка при покупката на горива ще пише как се формира цената му. По идея на финансовия министър Владислав Горанов търговците на дребно ще са длъжни да изписват колко надценка слагат за себе си, акциза на държавата и печалбата на дистрибуторите на горива. Така ще бъде постигната прозрачност при формирането на цената на бензина и дизела.\r\nСлед среща с премиера Борисов Горанов обяви, че ще предложи промени в Наредба Н-18 за регистриране и отчитане на продажби в търговските обекти.\n\n\n\n\r\n\"Както в момента клиентите четат фактурите си за тока и парно и разбират какво плащат, така и при зареждане ясно ще бъдат показани търговските надценки\", коментира идеята си финансовият министър, която предстои да бъда публикувана за обществено обсъждане.\r\n                    \n                    \n                \"Има 3 стълба които определят цената на горивата - първият е цената на суровия петрол, на което правителството не може да влияе. Оттам трябва да заработи пазарът. Смятам да предложа изменения, елементарни на пръв поглед, които ще допринесат за по-голяма прозрачност - да задължим всеки търговец на горива да посочва търговската надценка в касовата бележка на всеки купувач на бензиностанция - колко е за държавата и колко - за търговеца. Акцизът на течните горива у нас е най-ниският възможен. В този смисъл ръцете на правителството са вързани\", уточни Горанов пред bTV.\r\nМеждувременно бензинът поевтиня с 13 ст., а дизеловото гориво с 4 ст. за литър през последната седмица, сочат данните на сайта .\r\nТака при бензина намалението е с 5,51%, докато при нафтата е в рамките на 4 ст. за литър.\r\nВчера най-масовият бензин А 95 се продаваше на средна цена от 2.23 лева за литър, макар и в някои области и на определи вериги цената все още да е около 2.40.\r\nЦената на дизела пък е средно около 2,36 лв. При пропан-бутанът пък е регистрирано поевтиняване средно с една стотинка.\r\nТърговците обясняват намалената цена с котировките на петрола, чиято цена е трайно под 72 долара за барел. За сравнение, в края на октомври цената му бе стигнала почти 85 долара за барел.", "date": "2018.11.14", "title": "Касовият бон казва: Колко струва бензина? Кой колко прибира?"}
{"url": "https://www.dnes.bg/obshtestvo/2018/11/14/hrana-v-tymnina-restorantyt-koito-potapia-zriashtite-v-sveta-na-nezriashtite.393522", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредставяли ли сте си някога какво е да не виждаш нищо? Абсолютна тъмнина. За някои е асоциация за страх, но за други, над 18 000 незрящи у нас – всекидневие. Тъмнината обаче може да дава отговори. Стига да отвориш достатъчно очите си.\r\nПървият ресторант на тъмно отвори врати у нас , а екипът на  имаше възможността първи да прекрачи прага му.\r\nТук оставате насаме с мрака, а хората, които ви поднасят храната, са незрящи. Сред тях са 24-годишната Ралица Станева, която губи зрението си преди 12 години, и Панчо Карамански, който казва, че от години се стреми да подобрява социалните си умения.\r\n                    \n                    \n                \"Ресторантът променя сетивата на хората. Те губят представа за времето, а какво има в чинията им, често остава загадка, до момента, в който не излязат от него\", казва Ралица.\r\nСъздател на ресторанта е Пламен Веселинов, пътешественик и мечтател, който сам избира да влезе в света на незрящите. Завършил право и инженерна психология, преди 6 години той решава да отвори първия на Балканите тъмен ресторант.\r\nЗа храната тук се грижи екип от топ готвачи, сред които Тодор Иванов, който с радост приема идеята да бъде част от екипа, а възможността да работи за клиенти, които нямат никаква представа какво имат в чинията си, е истинско предизвикателство.", "date": "2018.11.14", "title": "Храна в тъмнина: Ресторантът, който потапя зрящите в света на незрящите!"}
{"url": "https://www.dnes.bg/health/2018/11/14/za-kakvo-e-polezna-steviiata.393501", "text": "Стевията е растение, което се използва още от древността като заместител на захарта, тъй като листата му имат доста сладък вкус. В тях се съдържат естествени захари, които придават характерния сладък вкус на ястия, десерти и печива, но са много по-здравословни от рафинираната захар.\r\nСтевията е родом от Южна Америка. Използвана е в продължение на стотици години като подсладител. Тя е около 40 пъти по-сладка от захарта, но не влияе на глюкозата в кръвта по същия начин като рафинираната захар.\r\nКои са основните ползи от консумацията на стевия?\r\n\r\nНа страдащите от диабет се налага да се въздържат от захарта и да я заменят максимално с алтернативни подсладители. Стевията е чудесна за тази цел, тъй като не повишава нивата на кръвната захар. Тя допринася и за намаляване на усложненията, възникнали заради неконтролирани нива на глюкоза в кръвта.\r\n                    \n                    \n                \r\nСтевията е с ниско съдържание на калории. Това я прави идеална като заместител на захарта по време на диети и хранителни режими с цел намаляване на телесните мазнини.\r\n\r\nСтевиозидът в стевията е вид гликозид, съдържащ се като активно вещество в това растение. Той помага на кръвоносните съдове да се отпуснат. Като следствие от това кръвното налягане се нормализира. Стевията има свойството да улеснява извеждането на излишния натрий от кръвта, което оказва допълнително положително влияние върху кръвното налягане.\r\nСтевията намалява стреса в организма като по този начин балансира кръвообращението и състоянието на стените на кръвоносните съдове.\r\n", "date": "2018.11.14", "title": "За какво е полезна стевията?"}
{"url": "https://www.dnes.bg/sport/2018/11/14/prandi-pred-zavryshtane-pri-voleibolnite-ni-nacionali.393542", "text": "След 10 години прекъсване националният отбор на България по волейбол може отново да бъде воден от Силвано Пранди.\r\nПочти сигурно 71-годишният наставник ще бъде избран за наследник на Пламен Константинов като селекционер на мъжете.\r\nКакто е известно, четирикратният шампион на Италия, който има титла и на Франция, води отбора от 2008 до 2010 година. Тогава той наследи Мартин Стоев след Олимпийските игри в Пекин.\r\nС Пранди националите ни спечелиха и последните си медали от голямо първенство - бронз от европейското в Турция през 2009 година. На световното в Италия през следващата година обаче нашите останаха на крачка от топ 4 на Мондиала.\r\nСпоред информациите, цитирани от , повечето членове на Управителния съвет на федерацията са се обединили около връщането на Пранди, който още води актуалния френски вицешампион Шомон.\r\n                    \n                    \n                ", "date": "2018.11.14", "title": "Пранди пред завръщане при волейболните ни национали"}
{"url": "https://www.dnes.bg/politika/2018/11/14/s-kokal-napred-kym-ns-mareshki-sdade-imunitet.393555", "text": "\n\r\nВъпреки заканата, че депутатите от \"Воля\" няма да се регистрират в пленарната зала, докато вицепремиерите Валери Симеонов и Красимир Каракачанов не подадат оставки, днес Веселин Марешки обяви, че се отказва от това си намерение. Той настоя, че партията му няма да абдикира от отговорност и ще продължи работата си в парламента.\r\n\"Обмисляхме този вариант, но това няма да напълни джобовете на хората\", каза Марешки. По думите му и в този случай \"Воля\" ще сложи националния интерес пред тяснопартийния.\r\n\"Нашите симпатизанти и членове не са ни пратили тук, за да се крием по кулоарите. Неявяването на работа в момент kа растящи цени не е решаване на проблема, а абдикация от отговорност\", каза още лидерът на \"Воля\".\r\n                    \n                    \n                Марешки обяви и че той и колежката му Кръстина Таскова са се отказали от депутатските си имунитети. Миналата седмица главният прокурор им ги поиска заради разследване за изнудване.\r\nВеселин Марешки за пореден път нападна и вицепремиерите Валери Симеонов и Красимир Каракачанов и настоя за оставката им. Като този път метафорично дори размаха и пластмасов кокал.\r\nСпоред публикация във \"Флагман\" от миналата седмица Марешки е успял да внесе в Народното събрание бедрена кост от говедо, като имал намерение на следващия ден да размаха кокала от трибуната на парламента, докато чете декларация срещу правителството. Още същата вечер обаче кокалът е бил намерен и изнесен от пленарната зала. Затова днес Марешки размаха бял пластмасов кокал.\r\n\"Не съм бил бесен, че са ми го откраднали. Вмирисаният кокал, за който знаеха само двамата вицепремиери и техните партии - НФСБ и ВМРО, вижте как го намирам. Ние се чудим къде се скриха двамата вицепремиери - да гризкат кокала на властта и да не оставят нищо за българския народ\", отсече Веселин Марешки. ", "date": "2018.11.14", "title": "С кокал напред към НС: Марешки сдаде имунитет! "}
{"url": "https://www.dnes.bg/stranata/2018/11/14/myj-zagina-pri-katastrofa-v-shumen.393537", "text": "48-годишен мъж е загинал при катастрофа в района на индустриалната зона в Шумен, съобщава \"Фокус\".\r\nМъжът е шофирал лек автомобил \"Пежо 306\" и е катастрофирал по стария път от Шумен за Варна. \r\nСигналът за инцидента е подаден на тел 112 след 7:30 часа тази сутрин. \r\nЕкипи на \"Пътна полиция\" са на мястото на инцидента. Работи се по изясняване на обстоятелствата и причината за тежкия пътен инцидент.", "date": "2018.11.14", "title": "Мъж загина при катастрофа в Шумен"}
{"url": "https://www.dnes.bg/politika/2018/11/14/shte-zabavi-li-vetoto-na-prezidenta-biudjet-2019-a.393534", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВетото на президента Румен Радев едва ли ще доведе до забавяне на  бюджета за следващата година, управляващите ще вземат мерки, тъй като е в  техен интерес да спазят срока. По-важното обаче е народните  представители да си свършат качествено работата както с данъците, така и  със самия бюджет, коментира в студиото на \"България сутрин\" бившият  министър на финансите проф. Христина Вучева.\n\n\n\r\nВчера държавният глава наложи вето на Закона за изменение и допълнение на Закона за корпоративното подоходно облагане, приет на 7 ноември. Радев изразява несъгласие с разпоредбите, с които се въвежда нов екокомпонент в данъка за колите, отлага се прилагането на формулата \"замърсителят плаща\" при определянето на таксата смет, повишава се местният данък за сгради в курортните общини и се дава по-голяма свобода за уволнения в агенция \"Митници\".\n                    \n                    \n                \r\nЧаст от оспорените от държавния глава текстове са изменения в други закони, прокарани с преходни и заключителни разпоредби и са внесени от депутати текстове между първо и второ четене без икономическа обосновка и без обществено обсъждане.\r\nИкономистът Гарабед Минасян пък отбеляза пред , че има твърде много неща, които оставали зад кадър. \n\r\n\"Наред с всички хубави неща, които се споменават, като най-голям бюджет или пък най-много пари за нещо друго, никой не отбелязва, че дистанцията между България и Европейския съюз все повече се увеличава\", каза той.\n\r\nМинасян допълни още, че неравенството между богати и бедни у нас е най-голямо в целия ЕС и за съжаление продължава да расте.\r\n ", "date": "2018.11.14", "title": "Ще забави ли ветото на президента Бюджет 2019-а?"}
{"url": "https://www.dnes.bg/balkani/2018/11/14/dvama-bivshi-rykovodni-kadri-na-vmro-dpmne-arestuvani.393541", "text": "Бившият македонски министър на транспорта Миле Янакиески и бившият генерален секретар на правителството на Никола Груевски Кирил Божиновски тази нощ са поставени под арест по искане на Специалната прокуратура на Република Македония, съобщават медиите в Скопие.\n\r\nТакова решение взе Наказателният съд по искане на Специалната прокуратура след бягството на бившия премиер Никола Груевски в Унгария.\n\n\n\r\nИнформацията бе потвърдена за македонските медии и от съда, и от директора на затвора в Шуто Оризари.\n\r\nСпециалната прокурорка Катица Янева подчерта в телевизионно интервю, че досега прокуратурата не е искала арест за двамата, защото те са спазвали наложените им мерки.\n                    \n                    \n                \r\nДвамата са разследвани по делото \"Талир\" за незаконно финансиране на ВМРО-ДПМНЕ и са обвинени и в няколко други случая, за които се водят съдебни процеси, сред които и делото \"Титаник\" за изборни измами при предишните избори, за което днес има насрочено съдебно заседание, посочва БТА.\n\r\nМиле Янакиески снощи осъди бягството на Груевски.\r\n ", "date": "2018.11.14", "title": "Двама бивши ръководни кадри на ВМРО-ДПМНЕ арестувани"}
{"url": "https://www.dnes.bg/akoshtete-vqrvaite/2018/11/14/8-te-neshta-koito-mnogo-privlichat-myjete.393499", "text": "Знаете ли, че цветовете, които избираме да носим, имат голямо значение за нашата привлекателност. Така например, червеният цвят силно влияе на мъжете, защото е свързан с любовта и страстта. Няма жена, която да не иска да бъде привлекателна във всеки един момент. Какво още във външността на дамите привлича мъжете, вижте в следващите редове.\r\n\r\nКогато един мъж види една жена, той подсъзнателно мисли дали може да има деца от нея или не. Мъжкият мозък търси жена с по-големи бедра и по-тънка талия. Жената трябва да изглежда здрава и плодовита, което означава, че твърде слабите жени не са особено привлекателни за господата. Според изследвания, идеалното съотношение за женското тяло е 7:10 между талията и бедрата. Такова съотношение е приемано от мъжете за привлекателно, но и за партньорка, която може да им роди деца.\r\n                    \n                    \n                \r\nУсмивката определено привлича представителите на силния пол. Усмихнатите жени изглеждат по-отворени и готови да флиртуват. Но мъжете обръщат внимание и на зъбите, защото добре изглеждащите зъби са показател за добро здраве и добра генетика. \r\n", "date": "2018.11.14", "title": "8-те неща, които много привличат мъжете"}
{"url": "https://www.dnes.bg/crime/2018/11/14/alo-apashi-na-18-i-22-g-pribrali-nad-10-bona-i-zlato.393550", "text": "Полицията в Козлодуй разкри два случая на телефонни измами, при които възрастни жени от Козлодуй бяха ощетени с общо 10 800 лв. и 150 евро, съобщиха от МВР.\n\r\nНа 12 ноември в РУ-Козлодуй се получило съобщение от 75-годишна местна жителка, че същия ден на домашния й телефон позвънил непознат мъж, представил се за \"комисар Петров\", който й съобщил, че дъщеря й е претърпяла злополука и трябва да се плати сумата от 29 000 лева за операция.\n\r\nСлед като жената заявила, че разполага само с 5000 лева, по инструкция от непознатия, оставила парите до дърво на улицата. След бързи издирвателни действия, предприети веднага след получаването на сигнала, полицейските служители установили и задържали участниците в измамната схема - на 18 и 22 години. Намерена и иззета е и част от паричната сума, а именно 3750 лева.\n                    \n                    \n                \r\nИдентичен сигнал за измамена по телефона 68-годишна жена постъпил в РУ-Козлодуй и на следващия ден. Потърпевшата заявила, че предния ден непознат я е въвел в заблуждение, че участва в полицейска операция по залавянето на група измамници, в резултат на което й причинил вреда в размер на 5806 лева и 150 евро.\n\r\nСлед получения сигнал полицейските служители предприели незабавни издирвателни и процесуално-следствени действия в резултат на които установили и задържали извършителите- на 21 и 22 години от Козлодуй, криминално проявени и осъждани. Полицейските служители са намерили и иззели част от парите, оставени от измамената жена, в размер на 3200 лв.\n\r\nПо двата случая са образувани досъдебни производства.\r\n ", "date": "2018.11.14", "title": "Ало апаши на 18 и 22 г., прибрали над 10 бона и злато"}
{"url": "https://www.dnes.bg/notifikacii/2018/11/14/francuzoika-2-g-krie-bebeto-si-v-bagajnika.393549", "text": "В град Тюл в Югозападна Франция пред съда беше изправена 50-годишната Роза Мария Крус по обвинение, че е скрила раждането на свое дете и го е крила, лишавайки го от храна и необходимите грижи. \n\r\nПовдигнати са й обвинения в системно насилие над детето, което е довело до увреждания. Подсъдимата може да получи присъда от 20 години затвор. \n\r\n50-годишната французойка от португалски произход е крила повече от две години от партньора си и от трите си други деца четвъртта си бременност и появилото се на бял свят дете. \n\r\nПрез 2013 г. детето е било открито от автомонтьор в гараж, където била поправяна колата на Роза Мария Крус. Той чул звуци, идващи от багажника. \n\r\nОтваряйки го, той усетил ужасяваща миризма и видял вътре бледо, с болезнен вид момиченце на около 2 годинки, което лежало голо в собствените си изпражнения. \n                \n                \r\nАвтомонтьорът изчакал майката да дойде и не можел да повярва – жената изглеждала спокойна и изобщо не се учудила, че детето е в багажника. \n\r\nРоза Мария Крус родила четвъртото си дете през 2011 г. То било момиченце, което нарекла Серена, разказва Би Би Си. \n\r\nЖената решила да скрие раждането на детето и две години го крила в багажника на колата си и в мазето на къщата си. Серена била системно недохранвана, това предизвикало силно забавяне в развитието на детето. \n\r\nСъседи разказали пред журналисти, че научавайки за случилото се, те останали потресени. Те не забелязали нито бременността, нито четвъртото дете на Крус, макар че редовно общували с нея. \n\r\nПо думите на Роза Мария Крус тя започнала да разговаря със Серена, чак когато момиченцето било на 18 месеца. „Защото се усмихна“, обяснила Крус. \n\r\nСега Серена е на около 7 години. Тя живее при приемни родители. \n\r\nВеднага след като властите научили за случилото се, двамата братя и сестрата на Серена, които са от 9 до 15-годишни, също за известно време били настанени при приемни семейства. В крайна сметка обаче на децата било разрешено да живеят с бащата. \n\r\nОбвиненията срещу него са били свалени, тъй като той заявява, че не е знаел за Серена. \n\r\nНе се съобщава дали Роза Мария Крус има психично заболяване. \r\n ", "date": "2018.11.14", "title": "Французойка 2 г. крие бебето си в... багажника"}
{"url": "https://www.dnes.bg/stranata/2018/11/14/minimalni-stavki-pri-novoto-oblagane-na-kolite-v-pazardjik.393543", "text": "Община Пазарджик ще запази минималните ставки при новото облагане на автомобилите, съобщи БНР.\n\r\nПромените са във връзка с отчитането на екологичната категория на колите, при определянето на годишните данъци от следващата финансова година.\r\nСпоред кмета Тодор Попов поскъпването на налозите на автомобилите, които най-много замърсяват въздуха, е справедливо.\r\nПопов обаче е категоричен, че с поскъпването на налога на старите автомобили се спекулира излишно: \"В нетно увеличение цифрата не е голяма. Може би най-голямата цифра ще бъде около 7-8 лева на автомобил. Те цапат най-много, но пък на хората такива са им възможностите. Досега плащаха най-малко и пак ще плащат най-малко, в смисъл няма да плащат повече, отколкото другите, които имат по-скъпи автомобили\".\r\nС колко точно ще се повиши данъкът, ще стане ясно при гласуване на Общинския съвет в началото на следващия месец.", "date": "2018.11.14", "title": "Минимални ставки при новото облагане на колите в Пазарджик"}
{"url": "https://www.dnes.bg/usa/2018/11/14/mishel-obama-otkrovena-v-da-stanesh.393540", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМишел Обама с емоционална изповед в новата си книга. Мемоарите на бившата първа дама на САЩ разкриват много лични моменти за брака ѝ, децата ѝ и за това, което никога няма да прости на настоящия президент Доналд Тръмп.\r\nОткровения и много любопитни моменти от живота на бившата първа дама се разкриват в книгата ѝ \"Да станеш“.\r\nСъпругата на 44-я US президент споделя, че двамата с Барак имат прекрасна романтична връзка, която обаче е преминала през тежки периоди. За пръв път тя разказва, че е преживяла спонтанен аборт, а дъщерите ѝ Малия и Саша са заченати ин витро.\r\nМишел Обама споделя и какво никога няма да прости на настоящия президент Доналд Тръмп. Тя го обвинява, че е разпространил слуха, че Барак Обама може би няма американски акт за раждане и гражданството му е под въпрос.\r\n                    \n                    \n                Нещо, което накара мнозина да се съмняват дали Барак Обама е бил избран законно, съобщава\r\nМишел определи изказванията на Тръмп като злобни и целящи да разпалят предразсъдъци и ксенофобия. За пореден път съпругата на 44-я президент изтъкна, че няма намерение да се кандидатира за президент през 2020 г. и заяви, че никога не е била почитателка на политиката, а преживяното в последните години не е променило мнението ѝ.", "date": "2018.11.14", "title": "Мишел Обама откровена в... \"Да станеш\""}
{"url": "https://www.dnes.bg/obshtestvo/2018/11/14/opitva-li-se-niakoi-da-si-prishie-protesta.393533", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият вътрешен министър Румен Петков коментира  многобройните протести, общественият натиск и хилядното гражданско недоволство, което се изразява в различни градове в цялата страна, като каза, че тези протести са спонтанни и категорично се възпротиви на изразеното от друг бивш вътрешен министър Цветан Цветанов мнение, че зад уличното недоволство стоят координирани действия на БСП и президента Румен Радев.\r\n\"Има граждани, които са в някакви незабележими политически сили, които се опитват да си пришият протеста, едва ли не да се самообявят за организатори на протеста, което не е така\", категорично заяви Петков.\n\n\n\r\n                    \n                    \n                Бившият министър на вътрешните работи дори разкритикува още повече Цветанов като каза, че всяка поява на председателя на ПГ на ГЕРБ задълбочава кризата в партията на Бойко Борисов.\r\nРумен Петков говори и за различните скандали, които се случиха през последните месеци.\r\nПо думите му за всички тях има решения, които могат да се вземат, но правителството създава впечатление, че действа под натиск.\r\n\"Аз мисля, че в парламента ефективна опозиция няма. Това е част от усещането на българите за безалтернативност, но от друга страна тези протести показват търсенето на решение\", подчерта Петков.\r\nТой дори определи вицепремиера Валери Симеонов за котва, която потапя правителството и каза, че има проблеми, които не се решават, което по думите му значи, че няма как да се избегнат предсрочни парламентарни избори.", "date": "2018.11.14", "title": "Опитва ли се някой да си \"пришие\" протеста?"}
{"url": "https://www.dnes.bg/snimka-na-denia/2018/11/14/snegyt-idva-v-bylgariia-prognozite-shte-vali-niama-da-trupa.393568", "text": "През нощта в повечето райони ще е облачно и на много места ще има валежи от дъжд, в централните райони и по-значителни. \n\r\nУтре над по-голямата част от страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. \n\r\nМинималните температури ще останат високи и ще са между 5° и 10°, в югозападните райони по-ниски – между минус 2° и 3°. През деня ще нахлува хладен въздух и максималните температури ще са между 7° и 12°, сочи  на синоптиците от НИМХ.\n                \n                \r\nВ петък и събота над страната ще преобладава облачно време. С продължаващото понижение на температурите, на отделни места в Северна и Източна България е възможно да превали сняг, несъществени количества. \n\r\nПреобладаващите температури в петък ще са: минимални - между минус 1° и 4°, максимални – между 4° и 9°, в събота - с още градус - два по-ниски. \n\r\nВ неделя облачността временно ще се разкъса, вятърът ще отслабне. Сутрешните температури ще са ниски, в отделни райони и под минус 5°, дневните слабо ще се повишат. \n\r\nВ началото на следващата седмица ще преобладава облачно време, с превалявания. В планините и планинските райони ще вали сняг, в равнините – предимно дъжд, но в нощните часове и рано сутрин на места ще се примесва и ще преминава в сняг, без да се образува снежна покривка.", "date": "2018.11.14", "title": "Снегът идва в България! Прогнозите: Ще вали, няма да трупа"}
{"url": "https://www.dnes.bg/politika/2018/11/14/dps-s-pohvala-dosta-rabota-e-svyrshena-sreshtu-korupciiata.393553", "text": "ДПС похвали институциите, че са свършили доста работа в последната година за борбата с корупцията и това било отчетено в доклада на ЕК, който излезе вчера.\r\nОт Брюксел във вторник съобщиха основните изводи в доклада на ЕК по Механизма за сътрудничество и проверка.\n\n\n\r\nВ него се констатира, че през последните месеци България е продължила с усилията си да изпълни препоръките в него. И с оглед на оценката ЕК счита, че някои препоръки вече са изпълнени и могат да се считат за временно затворени.\r\nСпоред Йордан Цонев е радостно, че това ще е предпоследният доклад.\r\n\"ДПС смята, че докладът е обективен и добър за страната, но истината е, че добрият напредък е очевиден\", коментира той.\r\nЦонев смята, че не само правителството, но и всички институции, а и опозицията имат своят принос за това.", "date": "2018.11.14", "title": "ДПС с похвала: Доста работа е свършена срещу корупцията "}
{"url": "https://www.dnes.bg/top-novini/2018/11/14/premieryt-poiska-na-belejkata-obiasnenie-za-cenata-na-gorivoto.393560", "text": "Касовата бележка на бензиностанцията да показва как се формира цената на горивото. Това е възложил премиерът Бойко Борисов на финансовия министър Владислав Горанов.\r\nВ началото на днешното заседание на кабинета Борисов поиска дебат в обществото за старите коли и чистотата на въздуха.\n\r\n\"Безумно голям трафик, коли на по 20 г. Някои ще кажат бедни са една част от българите, щото наред с всичките има и много скъпи коли\", коментира той.\r\nПремиерът уточни, че кметовете са против връщането на предложенията за по-висок данък за старите коли, защото чистотата на въздуха била основната атака срещу тях.\r\n\"Ако не започнем тези стъпки, в един момент можем, както се озовахме с моргите за стари автомобили около Перник, Дупница, София, да се озовем гробището на дизеловите автомобили и тогава ще бъде късно\", заяви той.\r\n                \n                Премиерът напомни и че тече наказателна процедура на ЕК срещу нас по тази тема. Затова и поискал да има среща на депутати от ГЕРБ с президента Румен Радев.\r\n\"БСП може да го покани на пленум, да си представя визията, ние не можем управленски решения, на които текат наказателни процедури, да отидем и да потърсим подкрепа\", ядоса се Борисов.\r\nТой отрече да има политическо вмешателство в проверката на прокуратурата спрямо Атанас Семов, който бе президентският избор за Конституционния съд.\r\nБорисов изтъкна, че Семов е бил предложен от правителството му през 2015 г. за кандидат на България за адвокат в Съда на ЕС, но Европа тогава не го одобрила.\r\nПремиерът коментира и доклада на ЕК за правосъдието, обявен вчера, като изтъкна, че са затворени точки, които десетилетия са тормозили българите. Той напомни че добрите думи към страната ни за борбата с корупцията и организираната престъпност са дошли от социалиста Франс Тимерманс. Според Борисов сега е възможно холандското правителство да прецени България да бъде приета в Шенген по въздух до края на мандата на тази ЕК.\r\n\"Това ли искат протестите – да спре борбата, това ли е оценката, която се дава, че било блато\", попита риторично той.\r\nПремиерът определи бюджета за следващата година като най-щедрия към всички съсловия в контекста на доклада и допълни, че преди тези пари са отивали в организирана престъпност.\r\nБорисов заяви, че у нас има свобода на медиите и няма нещо, което да е скрито и непубликувано. По думите му министрите са \"обсадени седмици наред\" от протести, а недоволните ги наричат с обидни имена, и това се повтаря без цензура в най-гледаното време.\r\n\"Всеки подсъдим олигарх може да си направи електронен сайт в рамките на часове и да каже искам да пиша нещо, те не ми дават. Няма нещо в тази тема, което да ни притесни\", категоричен беше министър-председателят.\r\n ", "date": "2018.11.14", "title": "Премиерът поиска: На бележката – обяснение за цената на горивото!"}
{"url": "https://www.dnes.bg/notifikacii/2018/11/14/vahid-mazlumin-sultanyt-na-monetite-obesen-v-iran.393570", "text": "В Иран бе обесен така нареченият султан на монетите заедно с негов съучастник, съобщиха световните агенции, позовавайки се на ирански държавни медии.\n\r\n\"Султанът на монетите\" Вахид Мазлумин бе осъден за манипулации на валутния пазар. Освен това бе съобщено, че при арестуването му са били открити два тона златни монети.\n\r\nВторият екзекутиран е Мохамад Исмаил Гасеми, който е бил съучастник на Мазлумин. И на двамата бяха повдигнати обвинения в корупция, нарушаване на законите за валутно-парична регулация на страната и контрабанда.\n\r\nОт август Иран взема извънредни мерки за противодействие на корупцията и спекулата. Те са в отговор на тежката икономическа обстановка в страната и обезценяването на националната валута. Извънредните мерки включват създаването на специализирани съдилища, които да се занимават с икономически престъпления.\n                \n                \r\nПрез последните месеци икономическата конюнктура в Иран се влоши. Най-красноречиво доказателство за това е рязката девалвация на националната валута с близо 70%, припомня Ройтерс, цитирана от БТА.\n\r\nВлошаването на икономиката на Иран се задълбочи през пролетта на т.г., след като президентът на САЩ Доналд Тръмп обяви, че страната му се оттегля от иранското ядрено споразумение от 2015 година и възобновява санкциите срещу Техеран.\n\r\n ", "date": "2018.11.14", "title": "Вахид Мазлумин – \"султанът на монетите\" обесен в Иран"}
{"url": "https://www.dnes.bg/politika/2018/11/14/op-podkrepi-niakoi-iskaniia-na-knsb-koi-shte-vnese.393600", "text": "\"Обединени патриоти\" може да внесат някои от предложенията на КНСБ между първото и второто четене на Закона за държавния бюджет, стана ясно след срещата между синдиката и патриотите в парламента.\n\r\nКои точно предложения ще бъдат подкрепени обаче било въпрос на калкулации.\n\n\n\n\r\n\"Имаме уверение, че част от нашите предложения ще бъдат разгледани от колегите и внесени тези дни. За двете предложения - увеличение на минималния размер на обезщетение за безработица от 9 на 12 лева и това за отглеждане на дете през втората година - от 380 на 420 лева, срещнахме разбиране и подкрепа\", посочи председателят на КНСБ Пламен Димитров.\n                    \n                    \n                \r\n\"Техните предложения срещат нашата подкрепа. Сега въпросът е да се направят малко калкулации и да се проведат разговори\", каза и депутатът от \"Обединени патриоти\" Искрен Веселинов.\n\r\nПатриотите и КНСБ имат и еднаква оценка за полезността на Бюджет 2019 г. Пламен Димитров отново каза, че винаги може да се иска още, но отчете, че е това е най-добрият бюджет през последните години.\n\r\n\"Бюджет 2019 г. отговаря на основните посоки, които сме фиксирали – ръст на доходите, повече социални разходи. Изпълняваме обещанията си. Процесът на тяхното крайно изпълнение е все пак с хоризонт до края на мандата\", добави Искрен Веселинов.", "date": "2018.11.14", "title": "ОП подкрепи някои искания на КНСБ. Кои ще внесе?"}
{"url": "https://www.dnes.bg/akoshtete-vqrvaite/2018/11/14/za-posledno-prilojenie-trie-vsichko-za-bivshiia.393577", "text": "Много хора не искат да виждат спомените и снимките си с бившата половинка в социалните мрежи, ако раздялата е била тежка и драматична.\r\nВ първите седмици навярно на никого не му се занимава с триенето на общи снимки от Instagram и Facebook - така само отново виждате бившия партньор, припомняте си общите пътувания и моментите, които сте споделили, и наново преживявате раздялата. \r\nОт американският Cosmopolitan обаче съобщават, че вече има приложение, което може да трие образа на бившето гадже от общите фотоси, които сте публикували, така няма да се налага да триете хубавите снимки. То се нарича \"Krome\".\r\n \r\nТрябва да качите общите снимки в приложението, да изберете по какъв начин искате да ги редактирате и кой образ да се изреже и след 24 часа - снимките ви в социалните мрежи ще са като нови.\r\n \r\n", "date": "2018.11.14", "title": "За последно: Приложение трие всичко за бившия"}
{"url": "https://www.dnes.bg/politika/2018/11/14/obshti-marshruti-s-turciia-i-privlichame-obshti-turisti.393597", "text": "Двустранното партньорство между България и Турция в туризма и други сфери е изключително важно за нас и добрите отношения между двете страни са вече традиция. Провеждането на първата сесия на смесената комисия за сътрудничество в туризма е доказателство за това, заяви министърът на туризма Николина Ангелкова.\n\n\r\nАнгелкова даде за пример на добро сътрудничество между двете държави реставрацията на църквата \"Св. Стефан\" в Истанбул. След възстановяването й хиляди българи са посетили Истанбул.\r\nДелегацията от турска страна се води от зам.-министъра на културата и туризма на Турция Йомер Аръсой. Форумът се провежда в навечерието на втория Международен конгрес на световните цивилизации и историческите маршрути, организиран от Световната организация по туризъм към ООН, чийто домакин за втора година е България.\r\n                    \n                    \n                \"Вярвам, че има голям потенциал България да бъде популяризирана още по-активно като дестинация пред Турция, както и за повече възможности за пътувания на българите в южната съседка, смята министър Ангелкова. Чрез трансграничното сътрудничество и разработваните съвместни маршрути ще можем заедно да привличаме далечни и перспективни пазари като Китай, Близкия изток, САЩ и др., а в това отношение разчитаме и на сътрудничеството с турските авиолинии\", поясни тя.\n\r\nМинистър Ангелкова припомни инициираната от България идея за създаване на Общ балкански маршрут, обсъден през февруари тази година на международната кръгла маса за развитието на туризма в рамките на българското европредседателство. Маршрутът е свързан с културно-историческото наследство на страните в региона и обектите на ЮНЕСКО, което ще привлече допълнително още туристи.\n\r\nМинистър Ангелкова информира, че над 636 хил. турски туристи са посетили България през миналата година, което е 12,5 на сто ръст спрямо предходната. Турция е основен наш пазар за зимния туризъм и разчитаме представителите на специализираните ни курорти, а също и турският бизнес да споделят в детайли необходимото за засилване на потока туристи. \n\r\nПромотирането на възможностите на Бранд Черно море в туризма също е много важен акцент в нашата работа и ще се радвам да активизираме инициативи в това направление, посочи още тя, като обърна внимание, че в момента Турция председателства тематичната група за Черноморско икономическо сътрудничество. Много са възможностите също за съвместно промотиране на круизния туризъм и популяризиране на гурме спецификата на Черноморския регион, стана ясно от думите й.\n\r\nМинистър Ангелкова заяви, че приоритет на българското правителство е намаляване на административната тежест, което ще насърчи ползването на туристически услуги и продукти. Министерството на туризма въвежда електронни услуги за всички регистрационни режими.\n\r\nТурският зам.-министър на културата и туризма Йомер Аръсой смята, че основната  цел е увеличаване на туристопотока между двете страни. Като положителна практика зам.-министър Аръсой посочи и реставрирането на културно-исторически паметници в двете страни със съвместни усилия, което също ще стимулира притока на туристи. \n\r\nЗам.-министърът на културата и туризма на Турция предложи стажове в Турция за български кадри за туризма, както и да се организират Дни на културата и туризма на България в Турция и на Турция в България.\n\r\nВ заседанието на смесената комисия за сътрудничество в туризма участват водещи представители на туристическия бизнес от двете държави.", "date": "2018.11.14", "title": "Общи маршрути с Турция и привличаме общи туристи"}
{"url": "https://www.dnes.bg/usa/2018/11/14/zastrashava-li-sasht-migrantskiiat-kervan.393585", "text": "След американските междинни избори Доналд Тръмп не е споменавал често \"престъпниците\" от кервана с мигранти от Централна Америка, които може според него \"да нахлуят\" в САЩ.\n\r\nКерванът обаче продължава пътя си към мексиканската граница на Щатите. Ако сложим в скоби американската кампания, остава един закономерен въпрос: застрашават ли мигрантите сигурността на страната?\n\r\nМигрантите - близо 5000 на брой, напуснаха в понеделник Гуадалахара и се движат към Тихуана, разположен на северозапад, на около 1800 км.\n\r\nДочул как американският президент ги нарича \"бандити\", Байрон Салинас - механик от Хондурас, пътуващ с кервана, поклаща глава: \"Бандитите са тези, от които бягаме\".\n\n\n\r\n                    \n                    \n                Салинас подсмърча и кашля в студа, вдигнал на ръце едногодишния си син - не прилича много на образа, внушаван от Тръмп: \"нехранимайковци\" и \"много лоши хора\".\n\r\nСъщо като повечето от тези мигранти без документи, тръгнали преди месец пеш или на автостоп през Централна Америка и Мексико, Салинас и жена му Исамар казват, че искат просто да отгледат детето си далеч от мизерията и уличните банди в родната им страна.\n\r\n\"Това са най-вече семейства и пълнолетни кандидати за убежище, които бягат от насилието, заплахите и трудните условия\", уверява Ройс Бърнстийн Мъри от Американския съвет по миграцията - мозъчен тръст във Вашингтон. \"Те просто търсят сигурно място\", казва тя.\n\r\n\n\r\nСлед атентати в Париж през 2015 г. обаче е трудно да бъдат отхвърлени изцяло опасенията за сигурността, които навява тази огромна върволица от мигранти, пише Франс прес.\n\r\nНякои от извършителите на тогавашните атентати във френската столица се бяха промъкнали в Европа с потока мигранти и бежанци, бягащи от Сирия.\n\r\nГоворейки за мигрантския керван, Тръмп подхвана рефрена на европейската крайна десница от времето на сирийската вълна; нищо обаче не доказва, че в мигрантския керван се укриват ислямски терористи.\n\r\nСамият Тръмп призна, че няма \"никакви доказателства\", макар да твърдеше в много тревожен туит, че там се намират \"неизвестни лица от Близкия изток\".\r\nЕкспертите по миграцията, аналитиците от сферата на сигурността, а и някои мигранти заявяват, че в кервана може и да има неколцина членове на банди или други престъпници.\n\r\nНякои мигранти заявиха пред АФП, че са разпознали групичка младежи, които се дрогират и крадат, но не забелязват по-внушително криминално присъствие.\r\n\"Разберем ли, че в групата има крадец, чака го здрав бой. Никой крадец с всичкия си не би останал тук\", коментира Денис Алберто де ла Крус, 31-годишен рибар от Гватемала.\n\r\n\"В коя да е група с подобни размери вероятно има хора с криминални досиета\", признава Ричард Майлс, експерт по сигурността от вашингтонския Център за стратегически и международни изследвания.\n\r\n\"Но ако имаше мнозина от \"MS-13\", групата със сигурност щеше да ги разкрие, защото повечето бягат тъкмо от тях\", казва той по повод една зловеща банда.\r\nОсвен това тези престъпници лесно щяха да бъдат изобличени в САЩ с тяхната система за сигурност по границите, с \"разширените процедури за контрол\" на пръстовите отпечатъци и биометричните данни, с проверките на миналото, казва Бърнстийн Мъри.\n\r\nПотеглили от Хондурас на 13 октомври, мигрантите си навлякоха гнева на Тръмп час след като пробиха първото заграждение на границата между Гватемала и Мексико, а после се сблъскаха с мексиканската полиция за борба с безредиците.\n\r\nТръмп разположи по границата с Мексико хиляди военни, но според експерти е малко вероятно керванът да направи опит за силово нахлуване в САЩ. Американските власти ограничиха достъпа на автомобили от Тихуана, препречиха пътя с циментови бариери и бодлива тел.\n\r\nМигрантите пътуват главно на групи, за да се пазят от нападения и отвличания в Мексико.\n\r\nПристигането им на границата не би трябвало да създаде проблем на САЩ, предполага Бърнстийн Мъри.\n\r\n\"Границата се охранява по-добре отвсякога\", казва тя. \"Злосторници може да срещнете в коя да е група хора, но повечето, почти всички са точно такива, каквито твърдят, че са\", добавя Мъри.\r\n/БТА/", "date": "2018.11.14", "title": "Застрашава ли САЩ мигрантският керван? "}
{"url": "https://www.dnes.bg/blizak-iztok/2018/11/14/izraelskiiat-ministyr-na-otbranata-podade-ostavka.393601", "text": "Израелският министър на отбраната Авигдор Либерман заяви днес, че подава оставка в знак на протест срещу постигнатото примирие с бойците от ивицата Газа, съобщиха световните агенции. \n\n\n\r\nВ специално изявление за медиите Либерман призова за предсрочни избори. Крайнодесният политик посочи, че постигнатото с египетско посредничество примирие с ръководството на палестинското ислямистко движението Хамас, което управлява Газа, е било \"капитулация пред тероризма\".\n\r\nОставката на Либерман значително отслабва консервативното коалиционно правителство на премиера Бенямин Нетаняху, смятано за най-дясното в историята на Израел, и може да доведе до предсрочни избори, тъй като след като партията на военния министър \"Израел бейтену\" (\"Нашият дом Израел\") напусне коалицията, Нетаняху остава с крехко мнозинство в Кнесета, където \"Израел бейтену\" има петима депутати, отбелязва Ройтерс.\n                    \n                    \n                \r\nСега Нетаняху може да разчита на 61 депутати в 120-местния парламент, година преди следващите редовни избори.\n\r\nВоенният министър настояваше за много по-твърд израелски отговор на най-интензивния ракетен обстрел срещу Израел след 50-дневната война през 2014 г. Той каза, че е категорично против разрешението, дадено миналата седмица от Израел на Катар, за предоставяне на помощ на стойност 15 млн долара на Газа.\r\nОставката на Либерман влиза в сила след 48 часа след като я подаде писмено. Пред журналисти той каза, че така \"държавата си купува спокойствие в краткосрочен план с цената на сериозни щети за националната сигурност в дългосрочен план\", предаде Франс прес.\r\nИзявлението на министър Либерман беше излъчвано от всички основни телевизионни канали в Израел. \r\n\"Ако бях останал министър на отбраната, не зная как щях да гледам в очите жителите на Южен Израел\", който бяха подложени на палестинския ракетен обстрел, каза министърът, цитиран от ТАСС.\r\nПримирието беше оповестено едностранно от палестинската екстремистка организация късно снощи след сериозна ескалация на конфликта, предаде ДПА.\r\nГоворител на партията на Нетаняху \"Ликуд\" съобщи, че премиерът ще поеме и поста министър на отбраната.\r\nРоден в бившия СССР, електоралната база на Либерман са рускоезични имигранти, привърженици на десницата и светски настроени израелци, които споделят враждебността му към арабското малцинство в Израел и към религиозната власт на ултраортодоксалните еврейски партии.\r\n/БТА/", "date": "2018.11.14", "title": "Израелският министър на отбраната подаде оставка"}
{"url": "https://www.dnes.bg/notifikacii/2018/11/14/princ-charlz-na-70-nai-dylgo-chakaliiat-kandidat-kral.393598", "text": "\n\r\nПринц Чарлз навърши 70 години и все още е престолонаследник - роля, която му е отредена още от малко дете. А историята е категорична - когато стане крал, след майка си кралица Елизабет II, той ще е чакал най-дълго в сравнение с предшествениците си да оглави кралското семейство с 1000-годишни традиции.\r\nЩе бъде ли Чарлз добър крал? И изобщо ще стане ли някога владетел, или короната ще отиде директно в сина му Уилям? \r\nКачествата на Чарлз оставят в сянка на фона на интереса към личния му живот – бракът и разводът с принцеса Даяна, нейната смърт и връзката му с втората му съпруга Камила.\r\nЧарлз Филип Артър Джордж, принц на Уелс, херцог на Корнуол, херцог на Ротси, граф на Карик, барон на Ренфру, граф на Честър, лорд на Айълс, принц на Шотландия, е роден в Бъкингамския дворец на 14 ноември 1948 г. Той е на четири години, когато умира дядо му Джордж VI и майка му става кралица. \r\n                \n                Принц Чарлз мрази отдалеченото си шотландско училище, но е първият престолонаследник, който завършва университет – Кеймбридж.\r\nПринц Чарлз е обявен за принц на Уелс (наследник на британския престол) на тържествена церемония през 1969 г. Той е престолонаследник още от четиригодишен, когато майка му се възкачва на трона. Макар и на 92 години, кралица Елизабет Втора е в добро здраве и няма никакви планове да абдикира. През януари 2006 г. обаче тя му прехвърля някои от официалните си функции. Той я придружава в пътуванията в чужбина или я представлява.\r\nЧарлз обаче е рекордьор по чакане за короната - вече 66 години. До 21 април 2011 г. той принадлежи на крал Едуард VII (1841 - 1910), син на кралица Виктория. Той трябва да чака за престола 59 години, 2 месеца и 13 дни. Когато принц Чарлз се възкачи на трона един ден, той ще подобри рекорд за най-възрастен нов крал, който принадлежи на Уилям Четвърти (1765 - 1837), който става крал на 64 години, 10 месеца и 5 дни.\r\nВ личния си живот принц Чарлз обича театъра, литературата и поп музиката. Признава, че най-щастлив е в градината си.", "date": "2018.11.14", "title": "Принц Чарлз на 70: Най-дълго чакалият кандидат - крал"}
{"url": "https://www.dnes.bg/politika/2018/11/14/plevneliev-pita-zashto-prezidenta-radev-se-dyrji-kato-populist.393599", "text": "С остри критики срещу наследника си Румен Радев излезе Росен Плевнелиев, който като президент на България ръководеше страната от \"Дондуков\" 2 в периода 2012-2017 година.\r\nСпоред Плевнелиев наследникът му Радев не използва инструментите на президентската институция, за да устоява демократичността, ами се държи популистки.\n\n\n\r\n\"Той е една от демократичните институции в нашата държава, които са призвани да дадат решение така, както аз го направих. Държавният глава прави точно обратното, т.е. той се дистанцира от институциите на демократичната държавност, той по-скоро подбужда протестите, отколкото да помага за тяхното демократично решаване\", коментира Плевнелиев пред БНР.\r\n                    \n                    \n                Според него Радев е пасивен по отношение на масовото недоволство, което заля страната, заради високите цени на горивата и промените в задължителната застраховка \"Гражданска отговорност\".\r\nПлевнелиев смята, че президентът не използва нито една от възможностите, които Конституцията му е дала, за да може да помогне на институциите да преминат през този момент.\r\n\"Държавният глава играе ролята на класически популист и наблягам не просто на популист, който се бори за народната любов\", подчерта Плевнелиев и апелира към Румен Радев \"да се възползва от това, което \r\nКонституцията му е дала и ако трябва да се поучи от примера, който аз дадох два пъти\".\r\n\"На един държавен глава не му прилича да играе популистки\", отсече Росен Плевнелиев. Според него е крайно време Радев да започне да изтъква не само минусите, но и плюсовете, които кабинетът \"Борисов\" 3 донесе на страната.\r\nКато пример за успешно представяне на изпълнителна власт той посочи председателството на България на ЕС. Според него то е било доста успешно.\r\n\"Целият свят дойде да ни го каже, а единственият, който го оплю е президентът Радев. Нима му отива на българския президент да принизява едно голямо постижение на българската държавност? По същият начин и Договорът за приятелство с Македония - историческо постижение и кой е единственият, който го оплю и го принизи - президентът Радев и Корнелия Нинова\", разкритикува още Плевнелиев.\r\nТой настоя, че е важно протестите да бъдат чути дотолкова, доколкото те се провеждат по един демократичен и правов начин.\r\n\"Гражданите имат право не просто да бъдат чути, но и техните идеи да бъдат облечени в решения на демократичната държавност - само така можем да вървим напред. Разбира се, ако има бунтове или ако има незаконни протести - тези, които ги инициират, трябва да си носят отговорността\", добави  Плевнелиев.\r\nТой обаче определи като \"странна\" появата на автомобили с руски идентификационни номера \"да предхождат протеста срещу високите цени на горивата\" в Бургас, както и това, че в други градове, като Перник, Благоевград, е имало твърдения, че един тв водещ и неговите сценаристи са в много пряка и близка връзка с тези протести.\r\n\"Неведнъж сме минавали през вълни от протести, неведнъж е имало гражданско недоволство. Важно е обаче да минем по един демократичен и правов начин, за да може в крайна сметка да стане по-силна нашата демокрация, а гласът на тези хора да бъде чут и в крайна сметка техните идеи реализирани по един правов, а не хаотичен начин\", каза още Плевнелиев, който направи паралел с масовите протести през 2013 година, когато хиляди излязоха на улицата срещу високите цени на тока, а премиерът Бойко Борисов хвърли оставка.\r\n\"Тогава бях аз може би едно от главните действащи лица като държавен глава, но тогава протестите бяха по-масови и в много повече градове с подобни тези - за високи цени на горивата, на тока, а и срещу енергийните монополи... Но тогава, като държавен глава, аз отидох при протестиращите на улицата, след което ги поканих в президентската институция и те дойдоха. Организирах дебат, на който дойдоха и протестиращите, и не протестиращите, и профсъюзите, и работодателите - всички, които имат какво да кажат в тази тежка ситуация, в която се намираше държавата, така че да се чуе гласът на всеки\", припомни Плевнелиев.\r\nСпоред него тогава той като президент е изиграл своята роля на обединител - и на тези, които протестират, и на тези, които не протестират.\r\n\"В крайна сметка по един демократичен начин ние минахме през един труден период - народът се успокои, имаше легитимни избори и нашата демократична държавност продължи да се развива\", каза още той.\r\nРосен Плевнелиев смята, че настоящето управление има още доста неща да свърши. \r\n\"Според мен това е най-голямата битка сега. Тя е геополитическа битка - правителството е дало курс за влизане в Еврозоната, дало е курс за отпадане на механизма за контрол и е дало курса за влизане в Шенген ... И вместо ние да се хванем в ръце, за да се обедини този елит на България и да постигне тази стратегическа цел, ние започваме чисто по балкански да се клатим\", добави той.\r\nПлевнелиев коментира и управляващата коалиция, поставяйки акцент върху това, че \"Обединените патриоти\" не са \"патриоти\", а \"националисти\".\r\nСпоред него вицепремиерът Валери Симеонов \"категорично трябва да си подаде оставка\" като \"акт на морал, акт на ценности и акт на демократична култура\".\r\n\"Колкото и Корнелия Нинова да се опитва да играе на върха на възможностите си, тя тотално трансформира БСП в една антиевропейска националпопулистка партия, която също е далеч от ценностите\", добави Росен Плевнелиев.\r\n\"Считам, че президентът Румен Радев е много силен в патриотичното говорене - има много хубави речи от сърце, които аз харесвам много. Като обективен човек съм готов да му стисна ръката и да го поздравя за това\", каза също така президентът на България в периода 2012-2017 година.", "date": "2018.11.14", "title": "Плевнелиев пита: Защо президента Радев се държи като популист?"}
{"url": "https://www.dnes.bg/eu/2018/11/14/evrorazgovorite-ni-3-pyti-po-evtini-19-centa-na-minuta.393610", "text": "Евродепутатите приеха пакета за телекомите, който ограничава цените на обажданията, улеснява достъпа до 5G мрежите с голям капацитет до 2020 г. и създава съобщителна система за извънредни ситуации.\n\r\nНовите правила ще предоставят високоскоростна свързаност и сигурни и достъпни обажданията в рамките на ЕС, едновременно осигурявайки необходимата предсказуемост за телеком операторите и насърчавайки инвестициите във високоскоростния интернет.\n\r\nПравилата също така защитават по-добре потребителите на смартфони, включително потребителите на уеб базирани услуги (Skype, WhatsApp и др.) и укрепват изискванията за сигурност и за криптиране. \r\nВъвежда се правото за запазване на телефонен номер за един месец след прекратяването на договор, както и правото за възстановяване на неизползван предплатен кредит при прекратяване на договор, както и обезщетение в случай на забавяне или злоупотреба с прехвърлянето му.\n                    \n                    \n                \r\nДържавите членки ще трябва също така да улеснят въвеждането на 5G мрежа, чрез предоставянето на подходящ радиочестотен спектър до 2020 г., с цел достигане на целта \"Пътна карта за 5G в ЕС\", съгласно която трябва да има 5G мрежа в най-малко един голям град във всяка страна от ЕС до 2020 г.\n\r\n\"Обратна връзка от номер 112\"\r\nПри тежки извънредни ситуации и бедствия засегнатите граждани трябва да бъдат предупреждавани чрез SMS или чрез мобилно приложение. Държавите членки разполагат с 42 месеца за въвеждане на системата, след влизането в сила на Директивата.\r\nПо време на пленарната сесия днес, Европейският Парламент гласува за засилване на контрола над износа на оръжия. Евродепутатите констатираха, че:\r\n    \r\n- Държавите членки на ЕС не успяват да контролират износа на оръжия.\r\n- Необходими са  повече прозрачност и механизъм за санкции.\r\n- Оръжията от ЕС поддържат кризата в Йемен.\n\r\nПоследните данни сочат, че ЕС е вторият по големина доставчик на оръжия в света (27% от световния износ) след САЩ (34%) и преди Русия (22%). През 2016 г. 40,5% от износа на оръжия е бил към страните в Близкия изток и Северна Африка, като по-голямата част се пада на Саудитска Арабия, Египет и Обединените арабски емирства (ОАЕ).\n\r\nОбщата позиция на ЕС относно износа на оръжия е единствената регионална правнообвързваща договореност за износа на конвенционални оръжия. В нея са изброени осем критерия, които държавите членки трябва да прилагат при вземането на решение за лицензиране за износ на оръжия.\r\nВъпреки съвместно договорените правила, определящи критериите за това  кой би могъл да получи лиценз за износ на оръжия, държавите членки  систематично не успяват да ги прилагат. Парламентът изисква механизъм за  налагане на санкции на държавите членки на ЕС, които системно нарушават  правилата. ", "date": "2018.11.14", "title": "Евроразговорите ни: 3 пъти по-евтини, 19 цента на минута "}
{"url": "https://www.dnes.bg/obrazovanie/2018/11/14/obrazovanie-i-biznes-inovativni-idei-i-tvorcheski-podhod.393612", "text": "Културата и изкуството са неизменна част от развитието на образованието – коментираха експерти на международната конференция \"Образование и бизнес: Без граници\"\r\nОбразованието трябва да учи младите хора да мислят извън рамките, да насърчава иновативните им идеи, а бизнесът да подкрепя творческите подходи на новото поколение. Около това мнение се обединиха експерти от сферата на образованието, науката и бизнеса по време на деветото издание на международната конференция \"Образование и бизнес: Без граници\", което се организира от национална политематична телевизия \r\nСъбитието се проведе на 13 ноември в хотел \"Маринела\" и събра на една сцена експерти и творци, които заедно дадоха отговор на въпроса как се създават устойчиви връзки между образованието, бизнеса, културата и изкуството.  \r\n\"Създаването на интересни идеи, провокациите и добрите творчески решения са изключително важни. Трябва да научим младите хора да бъдат силни в идеите си и смело да правят онова, което искат\", коментира известният продуцент и актьор Камен Воденичаров.\r\n                    \n                    \n                По време на форума се чу и гласът на младите, които са категорични, че в днешния свят на глобализацията, граници пред образованието и бизнеса няма.\r\n\"Границите падат не само по отношение на територия, но и по отношение на интересни и иновативни идеи и инициативи. Забелязвам, че все повече млади хора се интересуват от развитието на образованието си и от развитието и нуждите на бизнеса\" коментира  Арно Пигелер, ученик в 91 Немска езикова гимназия \"Проф. Константин Гълъбов\".\r\nТой е инициатор на проект \"Модел Република България\" -  първата по рода си симулация на държавната власт в България, която дава възможност на повече от 50 ученици и студенти от цялата страна да вземат конкретно решение като влязат в ролята на министър, народен представител или президент.\r\nКъм ученици е насочена и част от проекта \"Наследство.БГ\", който представлява център за върхови постижения, целящ да популяризира културното и природното богатство на България. \"Създаваме Асоциация ученически клубове в \"Наследство.БГ\", защото искаме да привлечем младите хора към тази дейност. Затова установихме контакти с Асоциацията на българските училища в чужбина, като първият такъв клуб вероятно ще бъде в българското училище в Брюксел\", обясни проф. Иван Илчев по време на конференцията. В рамките на проект \"Наследство.БГ\" се създава нова инфраструктура, която ще позволи на учените да кандидатстват в проекти, в които досега не са имали възможност.\r\n\"По този начин ще можем по-пълноценно да си сътрудничим с бизнеса. Освен това ще успеем да достигнем до нови резултати както в научната сфера, така и в социалната сфера, икономиката\", обясни проф. Илчев.\r\nСпоред доц. Светла Димитрова, директор на Етнографския музей \"Етър\", музеите, образованието и бизнесът са в тясна връзка. \"Чрез различни експозиции образоваме младите хора за света в миналото. Опитваме се да съчетаем модерното с миналото. Затова и бизнесът има своето място в музеите, откъдето всеки може да си тръгне със специално изработен сувенир\", коментира доц. Димитрова.  \r\nСред гостите на деветото издание на международната конференция \"Образование и бизнес: Без граници\" бе и посланикът на Япония - Масато Ватанабе. Той отбеляза, че българите имат афинитет към японската култура, доказателство, за което са няколкото учебни заведения в България, в  които се изучава източният език.\r\n\"Следващата година ще бъде паметна за нас, защото ще отбележим важни годишнини за двустранните отношения между България и Япония. През 2019 година се навършват 119 години от първия двустранен контакт между двете страни, и 80 години от установяване на дипломатически отношения\", коментира Масато Ватанабе. \r\nГодишнините ще бъдат отбелязани в няколко града в България, в които ще се проведат с редица събития, представящи японската култура и изкуство.\r\nКонференцията беше микс от всичко, разбивайки границите – комбинация от експертност, от цвят, от музика и изкуства. Изпълнения на Берковската духова музика и Тимочките веселяци вдигнаха градуса и настроението на присъстващите. Беше изградена и специална втора сцена, където зрителите и гостите имаха възможност да наблюдават как се плете гайтан и как се избработва глинен съд. След края на панелите самите те можеха да изпробват уменията си в специално изпработеното етнографско ателие. \n\r\nКонференцията \"Образование и бизнес\" е част от политиката на  да насърчава и разпространява проекти в подкрепа на образованието. Образователната мисия е и основен приоритет за цялата Investor Media Group.\r\nВсяка година политематичната национална телевизия организира две издания на конференцията – през пролетта и през есента. \"Образование и бизнес“ ще се завърне и през 2019-а година с още полезни и любопитни открития, които имат потенциал да изградят мост между образованието и бизнеса.\r\nСъбитието се организира със съдействието на \"Асарел-Медет\" АД, А1 и Lenovo България. Институционални партньори са: Френско-българската търговско-индустриална камара, Италианската търговска камара, Българската мрежа на Глобалния договор на ООН, Българският форум на бизнес лидерите, ICAP, Асоциацията на индустриалния капитал в България, Българското дружество за връзки с обществеността, Българската асоциация на ПР агенциите, Българската търговско-промишлена палата, Българска стопанска камара, Българската асоциация за управление на хора, Българска асоциация на рекламодателите.", "date": "2018.11.14", "title": "Образование и бизнес – иновативни идеи и творчески подход "}
{"url": "https://www.dnes.bg/politika/2018/11/14/stroitelite-niamame-protiv-proverki-no-da-ne-se-shumi.393588", "text": "Българските строители не са против проверките на магистралите, но настояват да не се шуми преди да има резултат от тях. За това настоя председателят на Камарата на строителите Илиян Терзиев след среща с \"Обединени патриоти\" в парламента.\n\n\r\nПо-рано днес цялата парламентарна група на БСП внесе искане в АПИ за проверка на строителството на магистралите и пътищата в страната. Миналата седмица такова искане бе внесено от четирима червени депутати, което разгневи строителите и те поискаха оставките на народните представители. Затова днес БСП подкрепи колегите си и цялата парламентарна група отново настоя за проверка от независима лаборатория.\r\n                    \n                    \n                \"Не сме против проверките каквито и да са те. Нашето желание е да не се шуми, преди да се докаже каквато и да било вина. Никога не сме поставяли въпроса, че не искаме проверки. Нашето желание е да не се говори преди да има резултат от тези проверки\", каза Илиян Терзиев.\n\r\n\"Тези, които правят организирана кампания срещу българските строители, очевидно работят за чуждите\", добави и депутатът от \"Обединени патриоти\" Искрен Веселинов.\n\r\nТой допълни, че по време на срещата са формулирани пет основни теми, като една от тях именно е защитата на доброто име на строителите. \n\r\nДругите теми са свързани с това образованието да подготвя кадри за строителството, както и намирането на работна ръка в сектора.", "date": "2018.11.14", "title": "Строителите: Нямаме против проверки, но да не се шуми!"}
{"url": "https://www.dnes.bg/zvezdi/2018/11/14/otkazva-angajimenti-bremenna-li-e-poli-genova.393615", "text": "Смяната на Поли Генова с Михаела Филева в \"Гласът на България\" си има логично обяснение.\r\nБлондинката е бременна и вече е съобщила радостната новина на семейството и най-близкото си обкръжение, съобщи \"България Днес\". \r\nВсички се досетили още преди месец, когато на Поли ѝ се налага да откаже ангажимент, свързан със спорт, заради благата вест. \r\nПо думите на близките ѝ бебето се очаква през следващата година, тъй като Поли е в първите месеци и продължава да пази пълна тайна, че ще става майка.\r\n \r\nНяма никаква мистерия обаче около таткото. Това е сериозният приятел на изпълнителката – чужденец, който според слуха е родом от Филипините. Двамата са заедно повече от година, но Поли е пуснала плътна завеса над личния си живот.\r\n \r\nВ началото на 2018 година е разконспирирана, като се появяват първите ѝ снимки с екзотичната ѝ половинка. Въпросният филипинец дори ѝ подарява пръстен, заради което миналия април се заговори и за сватба.\r\n \r\n", "date": "2018.11.14", "title": "Отказва ангажименти... Бременна ли е Поли Генова?"}
