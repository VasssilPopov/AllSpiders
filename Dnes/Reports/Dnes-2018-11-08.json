{"url": "https://www.dnes.bg/rusia/2018/11/08/tusk-razkritikuva-politicite-podkrepiashti-rusiia.393021", "text": "Председателят на Европейския съвет и бивш премиер на Полша (2007-2014 г.) Доналд Туск отправи критики към политиците, противопоставящи се на европейските ценности или подкрепящи Русия и нейното ръководство.\r\nТой направи това изказване днес на конгреса на фракцията в Европейския парламент на Европейската народна партия (ЕНП) в Хелзинки, предаде ТАСС.\n\n\r\n\"Никой няма право, поне не в нашето политическо семейство, да посяга на либералната демокрация и нейните основи\", каза Туск и добави: \"Позволете ми да ви кажа откровено: ако заставате срещу върховенството на закона и независимите съдилища - вие не сте християндемократ. Ако не ви харесват свободните медии, ако толерирате ксенофобията, хомофобията, национализма и антисемитизма - вие не сте християндемократ. Ако поставяте държавата или нацията срещу или над свободата и достойнството на отделната личност - вие не сте християндемократ\".\r\n                    \n                    \n                Според Туск християндемократ не може да бъде също човек, който \"иска конфликт и разделение в глобален план и вътре в Европейския съюз\". След това той втвърди тона.\r\n\"Ако подкрепяте Путин и нападате Украйна, ако подкрепяте агресора и заставате срещу жертвата - вие не сте християндемократ\", отбеляза Туск. Председателят на Европейския съвет изрази опасения също от стремежа \"да се замени западния модел на либерална демокрация с източния модел на авторитарна демокрация\".\r\nПо-рано днес Доналд Туск се срещна в Хелзинки с украинския президент Петро Порошенко.", "date": "2018.11.08", "title": "Туск разкритикува политиците, подкрепящи Русия"}
{"url": "https://www.dnes.bg/notifikacii/2018/11/08/v-iaponiia-vajno-e-da-si-kato-drugite-da-ne-izpykvash-s-nishto.392940", "text": "Нов отрицателен рекорд в японските училища: през последната учебна година над 410 000 ученици са били жертва на тормоз - с 91 000 повече, отколкото през предходната година. На какво се дължи това?\n\r\nПрез октомври в японската префектура Сайтама един 15-годишен ученик уби дядо си и наръга с нож баба си. Според родителите обаче момчето много е обичало баба си и дядо си. И това прави случая доста заплетен. \n\r\nПред полицията младежът е признал, че е извършил престъплението на 18 октомври, защото не искал баба му и дядо му да се срамуват от него. И по-специално от това, което се канел да извърши - да намушка с нож свой съученик, който го тормозел изключително много и на когото той просто \"не можел да прости\", пише .\n                \n                \r\nНападението срещу двамата пенсионери може да се разглежда като поредния случай, допълващ криминалната статистика. Само че едно актуално изследване показва, че насилието сред младите японци напоследък придобива застрашителни размери.\n\r\nВ документ на японското министерство на образованието от края на октомври се посочва, че в японските средни училища случите на тормоз над ученици зачестяват. Експертите пък предупреждават, че истинските мащаби на проблема не са известни, тъй като много от жертвите предпочитат да премълчават за посегателствата срещу тях.\n\r\nПрез учебната 2017/18 година в японските частни и държавни начални и средни училища са регистрирани официално над 414 000 отделни случаи на тормоз над ученици, което е с 91 000 повече в сравнение с предходната година. От тях 474 са класифицирани като \"сериозни\", а 55 дори като \"застрашаващи живота на децата\". За една година 250 японски ученици са посегнали на живота си. За поне 10 от тях е установено, че са били подложени на тормоз, което става ясно от оставени предсмъртни писма.\n\r\n\"Япония винаги е имала проблем с тормоза над ученици, но ми се струва, че самоубийствата вследствие на мобинг се увеличават. Училищните ръководства, образователното министерство и правителството трябва да обърнат по-сериозно внимание на проблема\", казва професор Миеко Накабаяши. \n\r\nТой посочва, че все повече такива случаи биват докладвани и документирани, което ще засилва натиска над властите да ги разследват. \"Ясно е обаче, че са необходими много повече усилия, ако искаме да се справим с проблема\", казва още професорът.\n\r\n\"Тормоз в училище, за съжаление, има навсякъде по света. Но при нас се долавят известни разлики - в Япония мишена на подигравки и мобинг стават най-вече учениците, които са различни от останалите. Същото впрочем е и в японското общество - важно е да не изпъкваш с нещо\", казва Накабаяши. Ще рече, че ако си талантлив, ако си много красив, ако свириш на някакъв музикален инструмент или просто се държиш по-различно от мнозинството, ти се превръщаш в мишена. \n\r\nЕрик Фио, собственик на частно френско училище в Йокохама, който е и баща на три деца, познава отлично японската образователна система. Той твърди, че в японските училища натискът за това \"да си в съзвучие\" е много силно изразен.\n\r\n\n\r\n\"Момчетата са много по-податливи на физическа разправа. При тях много по-често препирните и блъсканията могат да прераснат в бой. При момичетата е различно - до тормоз се стига, когато някоя девойка бива отлъчена от групата или пък защото много клюкарства. Но този вид ментален тормоз понякога е по-лош от физическата разправа\", посочва Ерик Фио.\n\r\nЯпонското министерство на образованието вижда и нещо положително в ръста на регистрираните случаи на тормоз в училище: това показва, че учителите са станали много по-бдителни за този вид посегателства. Преди много от случаите изобщо не са били регистрирани и са оставали без последствия, казват от министерството.\r\n \r\n", "date": "2018.11.08", "title": "В Япония: Важно е да си като другите, да не изпъкваш с нищо"}
{"url": "https://www.dnes.bg/akoshtete-vqrvaite/2018/11/08/5-hrani-pazeshti-zybite-zdravi-koi-li-sa-te.392971", "text": "Плаката уврежда сериозно зъбите, тъй като причинява заболявания на венците и кариеси. Желираните бонбони, газираните напитки, чипса са вредни за зъбите и всички знаят, че трябва да избягват тези храни.\r\nОсвен за миенето по 2 пъти на ден, има и други неща, които са важни са запазването на доброто състояние на зъбите, пишат от Female First. Ето кои са храните, полезни за тях, според д-р Учена Окойе. \r\n\r\n \r\nПолезно е да дъвчите дъвки без захар между храненията, особено, ако сте хапвали кисели и сладки храни. Дъвките овлажняват устната кухина и повишава слюноотделянето - а това неутрализира киселините, които рушат емайла.\r\n \r\n\r\n \r\nСладки са, но съдържат много фибри и вода. Тези плодове също предизвикват по-голямо слюноотделяне, което изчиства бактериите и остатъците от храна.\r\n \r\n\r\n \r\nАко ядете сурови моркови, те имат същия ефект като ябълките. Морковите действат превантивно и на образуването на кухини и кариеси. Съдържат вода и почистват устата от остатъци от храна. Богати са на полезния витамин А.\r\n \r\n", "date": "2018.11.08", "title": "5 храни, пазещи зъбите здрави. Кои ли са те?"}
{"url": "https://www.dnes.bg/stranata/2018/11/08/spanak-a-otroven-postradal-shte-si-tyrsi-pravata-v-syda.393030", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетирима души са пострадали от отровния спанак, примесен с татул. Цялото количество на токсичния спанак вече е изтеглено от търговските вериги, съобщиха от Областната дирекция по безопасност на храните в Пловдив. Това стана след проверки по сигнали на потребители от Костинброд и Търговище. Как обаче отровното растение е попаднало в пакетите със спанак?\r\n\n\n\r\n\n\r\nПреди няколко дни Галин Иванов от град Попово купил пакет пресен спанак, а малко по-късно съпругата му приготвила баница. Половин час след като яли от нея двамата се почувствали толкова зле, че се наложило да повикат екип на Спешната помощ.\n                    \n                    \n                \r\nВеднага са откарани в Спешния център в Търговище, където съмненията за натравяне се потвърдили. Било им е назначено лечение и вече са стабилизирани, предава\r\n\r\n. \n\r\nВъпреки, че инцидентът се е разминал без трайни последствия, Галин Иванов е решил да си търси правата в съда.\n\r\nСлед инцидента е установено, че спанакът се отглежда в пловдивското село Златитрап и се пакетира в пакети от 500 грама. Всички запаси вече са изтеглени от търговските обекти, а проверките продължават.\n\r\nЗдравните експерти призоваха хората, които вече са закупили спанак, произведен в района на Пловдив, да не го консумират и да го върнат в магазина.", "date": "2018.11.08", "title": "Спанак, а отровен: Пострадал ще си търси правата в съда"}
{"url": "https://www.dnes.bg/notifikacii/2018/11/08/zadava-li-se-nova-afrikanska-voina-za-kobalta.392979", "text": "Ситуацията в Демократична република Конго (ДРК) остава крайно напрегната в навечерието на президентските избори в края на годината. Действащият държавен глава Жозеф Кабила дълго време протакаше изборите и Западът използва това като претекст да започне протести на подконтролната си опозиция и да организира вълна от публикации в световния печат за използването на детски труд в добивната промишленост на страната.\n\r\nМандатът на президента Кабила изтече през декември 2016 г., но той забави оттеглянето си - така осигури на опозицията, зад която личат западни интереси, възможност да оспори законността на продължаващото му управление. В началото на текущата година Кабила все пак бе принуден да насрочи президентски избори през декември.\n                \n                \r\nИнтересът на световните транснационални корпорации (ТНК) към една от най-бедните страни в света има просто обяснение: пребогатите й природни ресурси, пише Владимир Прохватилов, Фонд за стратегическа култура,. Конго разполага с най-големите в света запаси от кобалт, германий, тантал и диаманти; най-големите в Африка запаси от уран, волфрам, мед, цинк и калай; запаси от берилий, литий и ниобий; значителни находища на петрол, въглища, железни руди, манган, злато, сребро и боксити. ДРК е световен лидер в добива на естествен малахит, в страната има много източници на хидроенергия и гори.\n\r\nСтратегически ценните й запаси от цветни и редки метали, необходими в производството на двигатели за бомбардировачи от далечната авиация, привличат вниманието на водещите военни сили. Военнопромишленият комплекс на САЩ например зависи до над 50 на сто от вноса на конгоански тантал, а от вноса на кобалт - до 75 процента.\n\r\nВ ДРК са събрани към 60 на сто от световните кобалтови запаси. Затова щом правителството вдигна миналата година данъка върху износа на кобалт, пренебрегвайки позицията на индустриалците, световните цени на този метал скочиха с 235 процента (за година цената на кобалта се качи от 33 200 на 75 000 долара за метричен тон), което веднага предизвика криза в производството на електрокари, смартфони и ред високотехнологични устройства, защото кобалтът е основният метал, използван в литиево-йонните батерии.\n\r\nКорпорацията Самсунг Ес Ди Ай примерно, както съобщи Блумбърг, започна да изкупува вторични суровини, електронен скрап и направо да рови из бунищата. Същевременно тя се кани да купи дялове от компания за преработка на отпадъци. В момента недостигът на кобалт тревожи и други световни гиганти, сред които Фолксваген, Бе Ем Ве и Панасоник. Развиващото се автомобилостроене, продължаващото производство на смартфони и друга електроника с използване на кобалт също допринася за дефицита му.\n\r\nНапоследък световните ТНК, включително автопроизводителите, все по-трудно сключват сделки за доставка на кобалт. През ноември 2017 г. Фолксваген не успя да подпише дългосрочен договор за покупка на кобалт от швейцарската компания Гленкор и китайската Хуаю Кобалт. Предложението на Фолксваген за фиксирани цени не срещна разбиране у доставчиците.\n\r\nХуаю Кобалт е най-големият в света доставчик на този метал. Амнести интернешънъл и Африкан рисърсис уоч обвиниха в общ доклад китайската компания, че купува кобалт, добиван в примитивни мини в ДРК, където широко се използва трудът на деца. В отговор Хуаю заяви, че не е била достатъчно осведомена по въпроса. При все това Епъл спря изцяло покупките на кобалт от ДРК.\n\r\nАналитици на Маккуари рисърч междувременно прогнозират световен недостиг на кобалт в размер на 885 тона още до края на 2018 г., 3205 тона през 2019 и 5340 тона през 2020 г., което означава общ растеж на дефицита с 503 процента. Според участници в пазара това има решаващо значение за котировките на акциите, емитирани от световни гиганти като Гугъл, Епъл, Тесла, Амазон, Ю Пи Ес и др.\n\r\nОсновни световни производители на литиево-йонни акумулатори са Япония, Корея и Китай, който постепенно слага ръка на контрола върху цялата производствена верига за електромобили - от добива на кобалт в ДР Конго до производството на акумулатори и крайното сглобяване на возилата. Самият добив на кобалт обаче не е под китайски контрол. Най-големите мини в Конго са собственост на швейцарската Гленкор.\n\r\nБлагоприятните за Китай тенденции на кобалтовия пазар може да бъдат радикално променени от растящата американска компания Ю Ес Кобалт, чийто шеф Уейн Тисдейл е наричан \"човек-легенда, който може безпогрешно да открива новите тенденции и времето на появата им, създавайки забележителна акционерна стойност\". През септември Ю Ес Кобалт купи кобалтовото находище Айрън крийк, разположено насред кобалтовия пояс на щата Айдахо. \n\r\nЗапасите в това находище достигат според оценки към 10 милиона тона. Тисдейл и екипът му смятат да станат най-големите играчи на световния кобалтов пазар. Действията на Тисдейл съвпадат с интересите не само на Тесла и шефа й Илон Мъск, но и на други американски корпорации, затова пък безспорно са в разрез с интересите на Китай.\n\r\nАмериканските корпорации могат да постигнат целите си, ако за начало премахнат по един или друг начин от конгоанския пазар компанията Гленкор, която контролира най-големите в ДРК мини за добив на кобалт - Кансуки и Мутанда.\n\r\nЗнае се, че Гленкор (известна преди като Марк Рич енд Ко) бе сред най-големите купувачи на руски петрол, алуминий, мед, цинк, олово, въглища, доставяйки срещу тях захар и зърнени храни. Гленкор държи 8,75 на сто от акциите на РУСАЛ, също и дялове от дъщерни компании на руския петролен гигант Руснефт. По данни на Форбс през 2017 г. Гленкор е била на пето място в класацията на най-големите купувачи на петрол от Русия. През януари м. г. Гленкор и фондът Катар Инвестмънт Ауторити затвориха в рамките на консорциум сделка за покупката на 19,5-процентен пакет акции на Роснефт. После двата инвеститора заявиха, че сделката не се е състояла, консорциумът се разпадна, а Гленкор и Катар Инвестмънт Ауторити станаха преки инвеститори в руската петролна компания.\n\r\nПрез юли т. г. правосъдното министерство на САЩ отправи към една от \"дъщерите\" на Гленкор - Гленкор лимитид, искане да представи документи, че фирмата спазва законите за прането на пари и борбата с корупцията, във връзка \"с дейността на групировката Гленкор в Нигерия, ДР Конго и Венецуела\". Великобритания бе започнала още по-рано разследване срещу Гленкор, обвинена в афера за подкупи в Конго. Някои сделки на Гленкор заинтригуваха и следователи от лондонското Бюро за разследване на измами в особено големи размери (Serious Fraud Office).\n\r\nЗа американските корпорации, залагащи на собствения добив на кобалт, би било изгодно добивът в ДР Конго не само да не расте (още по-малко да мине в ръцете на Китай), а да спадне възможно най-ниско, дори изцяло да спре.\n\r\nВ навечерието на президентските избори Африкан аргюмънтс прогнозира следните сценарии:\r\n- на власт остава сегашното ръководство, може би отново начело с Жозеф Кабила;\r\n- на власт идва опозицията, подкрепяна от Запада;\r\n- става военен преврат, Кабила е свален с помощта на силите на MONUSCO - мисията на ООН в ДРК;\r\nКабила е свален при нахлуване на войски - най-вероятно от Ангола, Руанда и Уганда, и/или с въоръжен преврат, извършен от многобройни конгоански бунтовници.\n\r\nВсеки от тези варианти предполага сурови санкции срещу Гленкор, които или ще я изтласкат от кобалтовия пазар в ДР Конго, или ще я принудят да прехвърли собствеността върху най-големите мини на споменатата вече Ю Ес Кобалт.\r\nДнес бъдещето на ДРК фактически се решава в офиса на Уейн Тисдейл. Американците обаче са затруднени от присъствието на руски военни с мандат на ООН в съседната Централноафриканска република - не е проблем те да предоставят военнотехническа помощ на ДРК по молба на президента Жозеф Кабила. Молба, която може да бъде подкрепена и от присъстващите в Конго китайски компании.\n\r\nЕвентуалният алианс между Русия и Китай в ДР Конго може би единствен ще попречи американските глобалисти да започнат в Централна Африка кобалтова война.\n\r\n\r\n \r\n/БТА/", "date": "2018.11.08", "title": "Задава ли се нова африканска война – за кобалта? "}
{"url": "https://www.dnes.bg/notifikacii/2018/11/08/riba-v-myrtvo-more-chervena-krava-zmiia-i-idva-kraia-na-sveta.393017", "text": "Краят на света може би е по-близо отколкото си мислим и за него няма да сме отговорни ние, глобалното затопляне или ядрена зима, а идването на Деня на страшния съд. Това притеснение се появи, след като три библейски предзнаменувания се случиха в рамките на няколко месеца.\r\nРаждането на червена юница е символ на обещанието за възстановяването на непорочността на света. За да бъде построен Третия храм в Йерусалим, именно тази червена крава трябва да бъде пренесена в жертва, а издигането му ще даде път на пристигането на новия месия.\r\nАла според някои теолози, раждането на юницата и започването на строежа на храма водят единствено до Апокалипсиса.\r\nЧервената крава се роди на 8-ми септември и е първата от 2000 години насам в Израел. \"Щастливото\" събитие бе обявено в YouTube канала на Храмовия институт, който от години се занимава с проекта за построяването на Третия храм на върха на планината Мория.\r\n                \n                Но текстовете в Библията не свършват с възстановяването на непорочността на света. Според тях, човечеството ще се изправи пред последния Ден на страшния съд и всеки, който е вярвал в Бог и е спазвал неговите закони ще получи привилегията името му да бъде записано в \"Книгата на живота\". Неправедните ще изгорят в езерото от огън.\r\nСтарозаветният пророк Езекил (VI в. пр.н.е.)  пише: \"\r\n\r\nИ това пророчество за края на света се сбъдна. В началото на октомври, риба се появи във водите на Мъртво море, което има соленост от 37%. То е 10 пъти по-солено от океана и практически в него могат да живеят само определени микроорганизми, но не и риба. Ала фотожурналистът Ноам Бедеин доказва на света, че Мъртво море не е никак мъртво. В него се е зародил живот, който обаче едва ли носи радост на свещениците, чиято кръв навярно се е смразила.\r\nПоследното доказателство, че живеем в опасни времена, идва на 31 октомври, когато змия съвсем спокойно пропълзява по Стената на плача, хвърляйки в ужас молещите се жени. Няма как и тук вярващите да не направят аналогия с древни еврейски текстове, които твърдят, че влечугото ще е предвестник на Месията.\r\n", "date": "2018.11.08", "title": "Риба в Мъртво море, червена крава, змия и... идва края на света"}
{"url": "https://www.dnes.bg/notifikacii/2018/11/08/rabotnik-vs-rabotodatel-zadyljeniia-narusheniia.393028", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ежегодно от Инспекцията по труда се извършват редица проверки на работодателите, установяват се нарушения, но какво следва след това и кога работодателите спират с некоретното отношение спрямо своите служители? \n\r\nЕдин от основните проблеми при установяването на нередности се крие в това, че много от работниците се страхуват да сигнализират до институциите, за да не загубят внезапно работата си.\n\n\r\nЗнаем ли какви са правата ни като работещи - коментар в предаването \"Директно\" по телевизия  на Румяна Михайлова, изпълнителен директор на Главната инспекция на труда.\n                \n                \r\nСъществуват две групи нарушения, които установяваме като контролен орган. Едната група са тези нарушения, които касаят безопасността и здравето на работа, които като че ли неглижираме, за съжаление. Другата се отнася за нарушения на трудовия договор, заяви в студиото Михайлова. \n\r\nПо думите й най-честите нарушения са за неизплатени и закъснели заплати или нарушения на работното време. \n\r\n\"Предприятията все повече се стремят да има добри условия на труд. За съжаление все още има нарушения, които се отнасят за безопазността на работата. Липсват вътрешни правила за безопасност, инструкции за безопасна екслоатация на машините\", заяви в предаването изпълнителния директор на Инспекцията по труда. \n\r\nТрудовите злополуки на работното място са нещо, на което ежегодно ставаме свидетели.Според Михайлова дори да има правила за работа, работниците не са запознати с тях достатъчно добре. \n\r\nОколо 50% от проверките, които Инспекцията извършва, са предварително планирани и то за цялата година. Останалите се извършват по сигнал. \n\r\n\"Няма сигнал, който да не е проверен. Сигналите са анонимни. Време е хората да преодолеят страховете си, че ще загубят работата си. Работникът трябва да диктува исканията си по-свободно и с повече кураж\" заяви още Михайлова. \r\n ", "date": "2018.11.08", "title": "Работник vs. работодател – задължения, нарушения"}
{"url": "https://www.dnes.bg/usa/2018/11/08/trymp-ne-specheli-izborite-no-i-demokratite-ne-pobediha.393032", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Републиканците запазват контрол над Сената, а демократите ще получат мнозинство в Камарата на представителите. Това показват предварителните данни от междинните избори в Съединените щати.\n\r\nПровеждащите се в средата на президентския мандат избори са своеобразен референдум за действащия държавен глава.\n\n\n\r\nВ исторически план повечето американски президенти са губили част от подкрепата си на първите междинни избори.\n\r\nКонтролирайки Камарата на представителите демократите ще могат да блокират законодателните инициативи на Доналд Тръмп и републиканците.\n\r\n\"Ако демократите спечелиха долната Камара на парламента, то републиканцiте се затвърдиха в Сената. Това повтаря ситуацията от 2016 година, която доведе до разделението между републиканци и демократи. Подобна конфронтация не е имало никога преди сред американците по време на президентски избори\", коментира пред \"Денят ON AIR\" бившият зам.-външен министър Милен Керемедчиев.\n                    \n                    \n                \r\nПо думите му обаче в момента нито Тръмп е загубил тези избори, нито пък демократите са ги спечелили.\n\r\n\"Долната Камара не може да промени политиката на американския държавен глава. Това, което засяга Европа и България - търговската война, високите наказателни мита на стоките, ще си останат същите\", отебеляза Керемедчиев пред .\r\n ", "date": "2018.11.08", "title": "Тръмп не спечели изборите... Но и демократите не победиха!"}
{"url": "https://www.dnes.bg/science/2018/11/08/mk-ultra-proektyt-za-kontrol-na-syznanieto-prodyljava-li.392961", "text": "В края на 40-те години доктор Юън Камерън е амбициозен психолог, директор на Световната психиатрична организация и президент на организациите в Канада и САЩ, който иска да излекува шизофренията. За целта той смята, че е нужно да бъдат изтрити определени спомени в съзнанието на засегнатия и то да бъде препрограмирано. Проучването му не бива завършено, но не защото е неуспешно, а защото идеята на д-р Камерън изключително много допада на ЦРУ.\n\r\nПрез 50 и 60-те години, американското правителство се притеснявало, че СССР и Северна Корея имат технология за контрол на съзнанието, която прилагали върху заложниците, хванати по времето на Корейската война. В началото на 50-те ЦРУ се свързва с доктор Юън Камерън и му отправя интересно предложение – да стане част от секретния им проект МК-УЛТРА за промиване и контрол на човешкото съзнание. В замяна, психиатърът получил близо 70 хил. долара за периода от 1957 до 1964 г. \r\n                    \n                    \n                Камерън се съгласил на драго сърце. Той приел пациентите си като обекти и докарал голяма част от тях до ръба на лудостта. Експериментите му включвали инжектиране на конски дози LSD, сексуално насилие, постоянно повтарящи се съобщения (около половин милион пъти), електрошок и привеждането в медикаментозна кома, която траела седмици наред.\r\nНо кой би се съгласил на подобно мъчение в името на спечелването на Студената война? Никой. И точно за това Камерън намирал своите опитни зайчета в психиатричните клиники. Някои от тях търсели помощ заради обикновени ментални проблеми, като следродилна депресия и тревожност. И никой от тях не знаел, че когато излезе от там, вече няма да е същия.\r\nВърнати обратно в нормалния свят, повечето от тях не можели да се справят – тяхното съзнание било напълно унищожено. Гняв ги завладявал без определена причина, а някои били с психиката на малко дете.\r\nЕкспериментът, разбира се, не жъне голям успех. Или поне така казват разсекретените документи от ЦРУ.\r\nПроектът МК-УЛТРА приключва през 1973 г.  Документите за ужасите стават достояние на широката публика две години по-късно. Някои от тях са унищожени от ЦРУ. Действие, което е разбираемо. Едва ли американското правителство иска да се знае за над 150-те човека, които са изгубили контрол над телесните си функции, получили амнезия, забравили как да говорят, имало сериозни убийства и дори самоубийства.\r\nЖертвите така и не получили извинение. Някои от тях получили обезщетение, ала години по-късно. Така например дъщерята на Джейн Стийл, Алисън Стийл, получила тихо 100 хил. долара от правителството на Канада като компенсация, че Джейн, без да е изявила желание, е станала част от МК-УЛТРА.\r\nДжейн влиза в клиника за маниакална депресия, но станала част от опитните зайчета на Камерън през 1957 г. Обезщетението дошло едва през 2017 г.\r\nМного други семейства още през 80-те завели дела срещу САЩ и Канада за щетите, които са причинили върху психиката на техните близки. Някои от тях се водят и сега.\r\nСпоред други, МК-УЛТРА продължава да функционира и днес, но полето му на действие е съвсем друго.  През 2007 година Бритни Спиърс получава неочаквана нервна криза, десетки холивудски звезди страдат от депресия, наркотична зависимост и биполярно разстройство. Повечето от тях са станали известни на ранна детска възраст.\r\nСпоред конспираторите, МК-УЛТРА се прилага на децата в развлекателната индустрия, а това обяснява защо Демо Ловато едва не умря от свръхдоза, Джъстин Бийбър е в постоянна нервна криза, а самоубийствата сред звездите започнаха да се увеличават.\r\nМК-УЛТРА приключва през 70-те, но войната, макар и невидима, се води на различни фронтове, което не изключва мозъците в обществото да се промиват по нови, по-съвременни начини.", "date": "2018.11.08", "title": "МК-УЛТРА – проектът за контрол на съзнанието. Продължава ли?"}
{"url": "https://www.dnes.bg/temida/2018/11/08/uslovna-prisyda-za-moldovec-ubil-peshehodec-do-iambol.393009", "text": "Ямболският окръжен съд присъди 3 години лишаване от свобода с четири години изпитателен срок на молдовски гражданин, причинил смъртта на пешеходец и избягал от местопроизшествието.\r\nПьотр Сланина няма да може да управлява моторно превозно средство в продължение на три години и ще изплати на седем близки на загиналия по 30 000 лева обезщетение, съобщиха от съда.\r\nДелото е преминало по съкратена процедура, като обвиняемият се е признал за виновен.\r\nВодачът бе обвинен за това, че при управление на лек автомобил \"Мерцедес\" на пътя Ямбол-Елхово, се е движил с превишена скорост, нарушил е правилата за движение и по непредпазливост е причинил смъртта на 50-годишен мъж. След инцидента той е избягал от местопроизшествието.\r\nИзвършителят бе разкрит и задържан след незабавно разследване, преди да напусне пределите на страната.", "date": "2018.11.08", "title": "Условна присъда за молдовец, убил пешеходец до Ямбол"}
{"url": "https://www.dnes.bg/stranata/2018/11/08/dvama-zaginali-pri-tejko-ptp-na-pytia-plovdiv-peshtera.393031", "text": "Двама души са загинали при тежка катастрофа на пътя Пловдив-Пещера, съобщи говорителят на МВР Пловдив. \r\nПътят е затворен за движение. \r\nСигналът за инцидента е подаден на тел. 112 малко слде 18:30 часа. \r\nКатастрофата е станала между селата Оризари и Кадиево. Ударили са се лека кола и камион. \r\nЗагиналите са шофьорът на колата и негов спътник. \r\nШофьорът на камиона е без наранявания. \r\nПътят е отбит, полицейски екипи пренасочват хората по обходни маршрути.", "date": "2018.11.08", "title": "Двама загинали при тежко ПТП на пътя Пловдив - Пещера"}
{"url": "https://www.dnes.bg/stranata/2018/11/08/pomoriiska-mandra-bylva-sirene-mente-za-iznos.393007", "text": "432 килограма продукт, имитиращ сирене, но представен като такъв, е иззет от мандра в поморийско село.\r\nПредполага се, че стоката е била за износ в чужбина, съобщава БНР.\n\r\nМандрата е регистрирана и работи легално от повече от 10 години. При промените в закона, е декларирала, че няма да произвежда сирене от мляко, а от имитиращи продукти, поясни началникът на областната дирекция по безопасност на храните Георги Митев.\r\nОткритите близо половин тон от фалшивото сирене били в тенекии за истинско.\r\nТо предстои да бъде унищожено, а на мандрата ще бъде наложена глоба до 1000 лв. Тя е затворена за десет дни. Сиренето не е пласирано в български магазини.\r\n ", "date": "2018.11.08", "title": "Поморийска мандра бълва сирене менте – за износ!"}
{"url": "https://www.dnes.bg/akoshtete-vqrvaite/2018/11/08/losh-bashta-li-e-brad-aktioryt-pritesnen-za-decata-si.392967", "text": "Брад Пит и Анджелина Джоли ще прекарат две или три седмици в съда през декември, заради делото за попечителство над децата си.\r\nНо 54-годишният актьор признава, че му се е искало двамата да разрешат проблемите си преди декември, за да пощадят наследниците си.\r\nБрад смятал, че Анджелина простъпва безотговорно с процеса, казали са източници на The Blast.\r\nТой подчертал, че децата вече са достатъчно големи и могат сами да четат новините за известните си родители.\r\nСтрахувал се, че бившата му съпруга иска да го изкара лош, за да може тя да получи пълно попечителство. \r\n", "date": "2018.11.08", "title": "Лош баща ли е Брад? Актьорът притеснен за децата си!"}
{"url": "https://www.dnes.bg/eu/2018/11/08/ne-chetete-etiketite-na-prahosmukachkite-sbyrkani-sa.392996", "text": "Европейският съд отмени регулацията, която определя класифицирането на прахосмукачките по потребление на енергия. Според висшата съдебна инстанция на ЕС използваната за целта методология е погрешна и не отразява реално енергийното потребление на уредите.\n\r\nЕвропейската комисия прие регулация за енергийните етикети на прахосмукачките през 2013 г. Според нея те задължително се класифицират в енергийни класове и тяхното потребление се указва задължително върху цветни етикети. Методологията за подреждането им по ефикасност е създадена и наложена във всички държави от ЕС от Европейската комисия.\n\r\nПо сигнал на големия британски производител “Дайсън” днес съдът отхвърли като несправедлив метода на Брюксел и отмени регулацията, която го въвежда. Еврокомисията съобщи, че още не е решила дали да оспорва съдебното решение или ще се примири с отпадането на етикетите.\n                    \n                    \n                \r\nМагистратите приеха аргумента на “Дайсън”, че тестовете за енергийно потребление на прахосмукачките се правят при празни и чисти торбички за прах. Британският производител на прахосмукачки без торбички твърди, че когато торбичката не е съвършено чиста, прахосмукачката харчи повече ток при работа. Тъй като в повечето случаи уредите работят с вече използвани торбички, потребителите биват заблуждавани за използваната от тях енергия. В същото време производителите на прахосмукачки, работещи без торбички, изглеждат по-малко привлекателни за купувачите, които правят избора си въз основа на енергийните етикети.\n\r\nДнешното решение на висшата инстанция на европейския съд отменя взето през февруари решение на по-малък състав на съда, който отсъди в полза на европейската регулация и против британската компания.\n\r\nТоп магистратите на ЕС задължиха Европейската комисия да изготви нова методология за изчисляване на енергийното потребление на прахосмукачките, което да бъде еднакво справедливо към моделите с и без торбички за прах. \n\r\nНовите тестове трябва да се правят в максимално близки до работния режим на уредите, когато те са пълни с прах “до определено ниво”, поръчват съдиите.\n\r\nМеждувременно, прахосмукачките ще продължат да се продават с вече невалидните етикети, докато Еврокомисията не приеме нова регулация и не ги замени с по-точни.\r\n ", "date": "2018.11.08", "title": "Не четете етикетите на прахосмукачките, сбъркани са"}
{"url": "https://www.dnes.bg/zvezdi/2018/11/08/megan-i-hari-shte-govoriat-za-razlichnite-na-deteto-si.393026", "text": "Принц Хари и Меган Маркъл планират за пореден път да нарушат кралския протокол, този път във възпитанието на собственото си дете.\r\nДвамата неведнъж са демонстрирали „бунтарско“ поведение в кралското семейство. Сега стана ясно, че те предпочитат да живеят по свои правила и така да възпитават и наследника си, когото очакват да се появи през пролетта следващата година.\r\n\"Меган и Хари съсредоточават вниманието си върху хуманитарни и благотворителни дейности и този свой опит и ценности смятат да предадат и на своите деца“, предава източник пред ET.\r\nИзвестно е, че след раждането на бебето херцозите на Съсекс планират да изкарат по-голямата част от времето си в своите владения в Котсуолдс.\r\n                    \n                    \n                За Хари е много важно да предаде на наследника си ценности, които да отговарят на дейностите на принцеса Даяна. Затова той иска детето му да бъде възпитавано по малко по-различен начин като го запознае с битието на хора, на които не им е провървяло в живота.\r\nПо думите на източник на изданието, Меган и Хари ще покажат на децата си различните в обществото и ще ги научат да уважават различието им. Бъдещият член на кралското семейство ще бъде научен да цени и уважава труда – родителите ще му поверяват някои задължения, които са свързани и с работа в дома.\r\nВ началото на месец октомври Маркъл и Хари обявиха, че чакат първото си бебе. По време на австралийското им турне стана ясно, че майката на херцогинята ще помага в отглеждането на наследника им.\r\n", "date": "2018.11.08", "title": "Меган и Хари ще говорят за \"различните\" на детето си"}
{"url": "https://www.dnes.bg/crime/2018/11/08/spipaha-turchin-i-rumynka-s-kontrabandno-zlato.392991", "text": "Контрабандно злато за над 40 000 лева спипаха митничарите на \"Капитан Андреево\".\n\r\nНелегалните ювелирни изделия са намерени при проверка на кола с румънска регистрация.\n\r\nШофьорът бил турски гражданин. В колата пътували и две румънки и италианец.\r\nВсички заявили, че не пренасят вещи, стоки, благородни метали или парични средства за деклариране. \n\r\nАвтомобилът обаче е бил селектиран за щателна митническа проверка.\n\r\nПри инспекцията зад резервната гума в багажника са били открити два прозрачни полиетиленови плика със 153 накита от жълт метал - пръстени, медальони, гривни, синджири и обеци. Според експертите откритите накити са от \n\r\n14-каратово злато с общо тегло 803 грама и са на стойност 45 780 лева. \n                    \n                    \n                \r\nУстановено е, че накитите са собственост на шофьора и на една от румънските гражданки. \n\r\nОт началото на годината митническите служители на \"Капитан Андреево\" са предотвратили 15 опита за пренасяне на близо 17 кг изделия от благородни метали на стойност над 580 000 лева. \r\n ", "date": "2018.11.08", "title": "Спипаха турчин и румънка с контрабандно злато"}
{"url": "https://www.dnes.bg/sofia/2018/11/08/myj-s-opasnost-za-jivota-v-bolnica-s-travma-na-glavata-e.392997", "text": "Мъж е открит в безпомощно състояние в столичния квартал \"Модерно предградие\", с опасност за живота е, съобщиха от МВР. \r\nНа телефон 112 е получен сигнал за случилото се вчера, към 18:00 часа.\r\nЕкипът на Спешна помощ е откарал пострадалия в болница, където е настанен за лечение с опасност за живота заради травма на главата. \r\nПредприети са действия за изясняване на обстоятелствата около случая.", "date": "2018.11.08", "title": "Мъж с опасност за живота в болница, с травма на главата е"}
{"url": "https://www.dnes.bg/stranata/2018/11/08/oryjiia-veshti-na-apostola-obrani-ot-kyshta-muzei.393015", "text": "\"Безследно са изчезнали ценни експонати от къщата-музей на Васил Левски в село Батулци. В тази къща, която е паметник на културата, през 1871 г. Апостолът на свободата основава един от първите революционни комитети в страната\", съобщава блогът \"Машина на времето\" на своята Facebook страница.\n\n\r\nВ музейната сбирка се помещавали оръжията на комитетските дейци и някои от вещите на Апостола. След поредица от кражби оцелелите ценни експонати са иззети, а другите са безследно изчезнали. \r\nПоследният запис в книгата за посещения е от 1998 г., след което музея затваря врати и остава на произвола на съдбата.\r\n                    \n                    \n                \"Въпреки отпуснатите преди няколко години от Министерството на културата на община Ябланица 24 000 лева за спешен ремонт, единствените \"ВИДИМИ РЕЗУЛТАТИ\" са новите информационни табели, насочващи туристите към нея. В момента сградата е в окаяно състояние и се руши с всеки изминал ден\", информират от групата.\r\nСпоред Тодор Тодоров от Инициативен комитет по възстановяването на къщата-музей без цялостен проект за реставрация и подпис от културното министерство ремонтът няма как да започне и да се осъществи.", "date": "2018.11.08", "title": "Оръжия, вещи... на Апостола, обрани от къща-музей"}
{"url": "https://www.dnes.bg/notifikacii/2018/11/08/imate-koremche-dali-pyk-ne-ste-stresirani.392900", "text": "Едни от най-трудните за елиминиране мазнини са тези в областта на корема и обикновено се дължат на дисбаланс в хормоните. В тялото ни има три основни вида мазнини. Първият вид е висцералната мазнина, която е разположена около органите в корема. Тя бива наричана още и интраабдоминална мастна тъкан, тъй като се намира вътре в перитонеалната кухина. Излишната висцерална мазнина е видима като типичното бирено коремче.\r\nВторият вид мазнини е подкожна мазнина, разположена точно под кожата, над мускула, която може да захванете с помощта на два пръста. Съществува и трети вид мазнини, известни като триглицериди, които непрекъснато циркулират в кръвния поток. Триглицеридите се използват постоянно от организма за редица метаболитни функции.\r\n                \n                Видимите видове мазнини, като висцерални и подкожни, са мастните хранилища на тялото ви.\r\nЕдна от функциите на човешкото тяло е да съхранява мазнините когато има излишък от калории, така че в ситуации на глад, то да може да бъде захранвано. От друга страна това означава, че ако ежедневно приеманите калории са повече от изразходваните, те ще бъдат съхранявани като излишни мазнини.\r\nОт мастната тъкан която е в близост до вътрешните органи няма полза, освен ако не е в малки количества, за да предпазва органите, като висцералната мазнина. Козметично излишните мазнини избутват предната стена на корема.\r\nОсвен закръгления вид, който дава на човек, мастната тъкан е известна с това, че е свързана с хронични заболявания на сърдечносъдовата система и също така има тясна връзка с метаболитния синдром, диабет тип 2, астма и болестта на Алцхаймер.\r\n", "date": "2018.11.08", "title": "Имате коремче? Дали пък не сте стресирани?"}
{"url": "https://www.dnes.bg/temida/2018/11/08/sydyt-reshi-haralampiev-i-kompaniia-ostavat-v-aresta.393027", "text": "За постоянно зад ареста остава бившия шеф на Държавната агенция за българите в чужбина Петър Харалампиев, реши Апелативният специализиран съд. \r\nВ ареста остава и главният секретар на Агенцията Красимир Томов, предаде БНР.\n\n\r\nВ съдебната зала стана ясно, че третият обвиняем за корупционната афера с документи за български произход - сръбският гражданин Марко Стойов, не е обжалвал задържането си и също остава в ареста. \r\nВъпреки уверенията на Харалампиев и Томов, че на свобода няма да пречат на разследването, апелативните спецсъдии, прецениха, че на този ранен етап от разследването най-адекватната мярка за двамата е задържането под стража. \r\nОпределението е окончателно.", "date": "2018.11.08", "title": "Съдът реши: Харалампиев и компания остават в ареста"}
{"url": "https://www.dnes.bg/politika/2018/11/08/nap-na-borba-sys-zaplatata-v-plik-prashta-meili-s-deklariran-dohod.393010", "text": "НАП планира да започне да изпраща имейли с информация за деклариания пред НАП осигурителен ходо, трудов договор и други данни за всеки новоназначен служител.\r\nТова са част от мерките, които приходната агенция иска да предприеме за намаляване на риска от укриване на работните заплати, произтичащ от даването на заплата в плик. \n\r\nПриходната агенция представи идеята си на кръгла маса заедно с НОИ, Инспекцията по труда, Министерството на труда и социалната политика, синдикати и работодатели.\r\nСред другите решения, които НАП смята, че ще работят са инициирането на срещи с представители от рисковите отрасли, сключване на споразумения и насърчаването на саморегулация с браншовите организации.\r\n                    \n                    \n                Всички участници в кръглата маса се обединиха около мнението, че най-ефективният подход за справянето с риска от укриване на доходите е свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона.\r\nИменно това разбиране стои в основата на информационната кампания на НАП \"Заплата в плик\". Инициативата има за цел да запознае работниците и служителите с това какви са рисковете, ако се съгласяват да не ги осигуряват на реалния  им доход и вземат част от заплата си в плик.\r\nНа специално създаден сайт – https://zaplatavplik.bg, всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар. \"калкулатор на загубите\".\r\nКалкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии.\r\nНай-голям интерес софтуерът предизвиква сред потребители на възраст между 18 и 34 години. 61% от посетителите на сайта попадат в този диапазон, а 54% от тях са мъже.", "date": "2018.11.08", "title": "НАП на борба със заплатата в плик: Праща мейли с деклариран доход"}
{"url": "https://www.dnes.bg/politika/2018/11/08/bylgariia-specheli-v-strasburg-za-nezakonnite-kyshti-v-gyrmen.392990", "text": "Държавата спечели дело в Страсбург по жалба за разрушаване на незаконни къщи в Гърмен, информира Министерството на правосъдието и припомня, че преди две седмици ЕСПЧ отхвърлил оплакванията на жалбоподателите по делото \"Айдаров и други срещу България\".\r\nВ жалбата се казва, че семействата Айдарови и Илиеви, български граждани от ромски етнически произход - живеят в кв. \"Кремиковци\", община Гърмен.\n\n\n\r\nЗемята, върху която се намира кварталът, е общинска и земеделска. През 2011 г. ДНСК констатира, че постройките, в които живеят жалбоподателите, са незаконни и издава заповеди за премахването им.\r\n                    \n                    \n                След отлагане на няколко пъти постройките са разрушени през септември 2015 г., след което е подадена жалбата към Страсбург.\r\nПред ЕСПЧ жалбоподателите твърдят, че разрушаването на домовете им би представлявало непропорционална намеса в правото им на личен живот, жилище и мирно ползване на техните притежания, както и че не разполагат с ефективно средство за защита.\r\nТвърдят също, че предприетите спрямо тях мерки са били дискриминационни и че решението за разрушаване на къщите им противоречи на забраната за нечовешко и унизително отношение.\r\nСъдът обаче приема, че жалбоподателите е следвало да подадат жалбата си пред ЕСПЧ още през 2011 г., и я отхвърля, тъй като е просрочена.", "date": "2018.11.08", "title": "България спечели в Страсбург за незаконните къщи в Гърмен"}
{"url": "https://www.dnes.bg/notifikacii/2018/11/08/sladko-se-harchat-chujdi-pari-azerbaidjanka-prysnala-16-mln-paunda.392985", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n55-годишна азербайджанка стана първата разследвана по новия британски закон за борба с корупцията.\r\nДамата беше арестувана, след като властите установили, че за период от 10 години тя е успяла да похарчи 16 милиона британски лири за луксозни стоки в популярния лондонски магазин \"Хародс\".\n\r\nЗамира Хаджиева е съпруга на бившия председател на Управителния съвет на Международната банка на Азербайджан Джахангир Хаджиев. През 2016 година той получи 15-годишна присъда за участие в голяма финансова измама, при която от Международната банка на Азербайджан са изчезнали милиони британски лири, посочва .\n                \n                \r\nЗамира притежава луксозен дом в престижния лондонски квартал \"Кенсингтън\", частен самолет и дори игрище за голф в графство Бъркшир. \n\r\nВърховният съд разпореди Хаджиева да обясни произхода на богатството си. В противен случай ще загуби цялата си собственост.", "date": "2018.11.08", "title": "Сладко се харчат чужди пари: Азербайджанка пръснала 16 млн. паунда"}
{"url": "https://www.dnes.bg/notifikacii/2018/11/08/briuksel-predupredi-bylgarskata-ikonomika-se-zabavia.393006", "text": "Европейската комисия коригира незначително надолу прогнозата за растежа на българската икономика, която ще започне леко да се забавя, заради намаляването на скоростта на европейската.\n\r\nТова става ясно от публикуваната днес от Европейската комисия есенна икономическа прогноза за 28-те държави от ЕС. Според нея БВП на България през тази година ще бъде 3,5%, догодина - 3,7, а през 2020 г. - 3,6 на сто. През пролетта Еврокомисията даде с една десета по-високи стойности.\n\r\nНовата прогноза е значително по-ниска от очакванията на БНБ, които сочат за 4% ръст през 2018 г. Преди месец финансовото министерство свали прогнозата си за растеж на икономиката ни през тази година от 3,9 на 3,6%, което отново надвишава предвижданията на Еврокомисията.\n                \n                \r\nНа фона на другите страни в региона развитието на България се определя като бързо, главно заради вътрешното търсене. За сравнение Европейската комисия очаква икономиката на ЕС да нарасне с 2,2 % през 2018 г., 2,0 % през 2019 г. и 1,9 % през 2020-а. Тенденцията е низходяща, както и у нас, където миналата година бе отбелязан растеж от 3,9 на сто.\n\r\nОснованията българската икономика да върти на по-високи обороти от средните за ЕС според Брюксел се дължат на предвижданията за запазващо се високо вътрешно търсене, подкрепено от притока на европейски фондове.\n\r\nСпоред Комисията обаче по-слабият от очаквания износ на български стоки ще задържа растежа. Преобладаващият внос ще продължи да топи положителното търговско салдо.\n\r\nПредвижда се значително увеличаване на инфлацията до 2,6% тази година и съответно 2% и 1,8% през следващите две. Основни причини за поскъпването ще е нарастването на енергийните цени, което ще се прехвърли на услугите, както и слабата реколта, която пък ще оскъпи храните.\n\r\nЕвропейската комисия очаква намаляване на излишъка в бюджета заради увеличаване на заплатите в публичния сектор и инвестиционните проекти, изискващи и национално финансиране. От 1,1% от БВП през 2017 г. той ще се свие до 0,6% до 2020 г. В същото време държавният дълг ще продължи да намалява като до 2 г. се очаква да слезе под 20 на сто (от 23,3% за 2018).\r\nЗа първи път Брюксел предупреждава за несигурност в бюджетното планиране, дължащо се на очакванията за големи разходи в жп транспорта и обявените от правителството намерения за закупуване на ново въоръжаване. Тъй като тези харчове са обвързани с други условия, които са неясни, това ще създаде несигурност за бюджета, казва Европейската комисия, която сочи, че инвестицията в жп транспорта ще зависи от все още необявената концесия за летище “София”.\n\r\nНедостигът на работна ръка и нарастването на възнагражденията ще доведат до допълнителен спад на безработицата, която се очаква да се върне до предкризисните нива, като от 6% т.г слезе до 5,7 на сто през 2020 г.\n\r\nОсновните рискове за българската икономика са външни, пише в прогнозата си Европейската комисия. Те са свързани с политическите и икономическите промени, очаквани в някои основни търговски партньори на България.\n\r\nКато цяло Европа също е изправена пред по-голяма несигурност през следващите две години, която ще забави растежа и ще увеличи рисковете за правене на бизнес. Основен вътрешен източник на несигурност остава напускането на Великобритания през март. От външните Европейската комисия подчертава опасността от прегряване на американската икономика и евентуални хаотични корекции в Китай в резултат на очакваното увеличаване на дефицита по текущата сметка на САЩ.\r\n ", "date": "2018.11.08", "title": "Брюксел предупреди: Българската икономика се забавя!"}
{"url": "https://www.dnes.bg/science/2018/11/08/otkriha-unikalen-zlaten-kryst-v-krepostta-trapezica.393024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Находка от световен мащаб откриха археолозите в крепостта Трапезица, съобщи Bulgaria ON AIR.\r\nПреди дни те се натъкнаха на златен кръст без аналог в света. Той съдържа частица от Светия кръст, на който бил разпнат Исус Христос.\r\nПрез средновековието обичайна практика в църквите била да се вграждат реликви и мощи на светци.", "date": "2018.11.08", "title": "Откриха уникален златен кръст в крепостта Трапезица"}
{"url": "https://www.dnes.bg/stranata/2018/11/08/lisici-okupiraha-kiustendil-razhojdat-se-i-v-bolnicata.393002", "text": "Лисици окупират кюстендилския квартал \"Герена\" през последните два дни, алармираха жителите на града  в социалните мрежи. \n\r\nСамо през вчерашния ден са забелязани три животни, които са \"гостували\" дори на кюстендилската болница.\n\r\n\"Аз самия видях една от лисиците в двора на здравното заведение в града. След малко се появи още една. Това нещо се случва за първи път. Те дори не се стреснаха, докато ги снимах\", разказва кюстендилец пред \"Монитор\".\n\r\nНай-вероятно лисиците са слезли от \"Хисарлъка\", което обаче предизвиква учудване сред местните жители.\n\r\n\"Явно животните търсят храна, нямаме обяснение. Не зная как не се страхуват от бездомните кучета\", коментират още кюстендилци.\n                    \n                    \n                \r\nПодобно нашествие на лисици, които буквално са се превърнали в питомни беше забелязано и в парк \"Рила\" край Дупница.\n\r\n\"Когато и да отидеш да се разходиш в парка все ще срещнеш лисица. Преди около месец седнахме на едно заведение и какво да ви кажа. Лисицата се доближи до масата, детето даже тръгна да я гали. Представете си, че те вече нямат страх от нас\", обяснява и кметът на дупнишкото село Бистрица, Кирил Огненски.", "date": "2018.11.08", "title": "Лисици окупираха Кюстендил, разхождат се и в болницата"}
{"url": "https://www.dnes.bg/politika/2018/11/08/ministyr-dimov-chist-vyzduh-samo-s-konsensus.393008", "text": "\"За да имаме по-чист въздух е необходим политически консенсус и воля за предприемане на непопулярни мерки. Конкретни резултати могат да бъдат постигнати само със съвместни действия на всички институции на национално и местно ниво\".\r\nТова е казал министърът на околната среда и водите Нено Димов по повод полученото днес официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г., съобщиха от Министерството на околната среда и водите /МОСВ/.\n\r\nСъдът е установил, че България е нарушила задълженията си съгласно Директивата за качеството на въздуха, като не спазва изискванията за пределно допустимите концентрации на фини прахови частици /ФПЧ10/ в атмосферния въздух.\r\n                    \n                    \n                По думите на министър Димов общините са тези, които имат задължението за постигане на нормите за качество на атмосферния въздух, но голяма част от тях все още не припознават този проблем.\r\n\"От ключово значение е той да се припознае и като национален и в решаването му да бъдат въвлечени всички отговорни институции с ясното съзнание, че без съвместни, последователни и съгласувани усилия няма да успеем да се справим\", е призовал министърът.\r\nОт МОСВ припомнят, че за България изискването за постигане на нормите е било поставено още с приемането на страната като пълноправен член на ЕС през 2007 г.\r\nПрез 2010 г. страната ни е била първата, срещу която Европейската комисия започва наказателна процедура. На 5 април 2017 г. Съдът на ЕС е постановил решение срещу България за неспазване на нормите за ФПЧ10.\r\nС полученото днес официално уведомително писмо ЕК придвижва процедурата срещу България на следващ етап, като все още не се пристъпва към налагане на финансови санкции срещу страната ни.", "date": "2018.11.08", "title": "Министър Димов: Чист въздух само с консенсус!?"}
{"url": "https://www.dnes.bg/obshtestvo/2018/11/08/voenen-pametnik-v-gyrciia-bylgariia-se-boi-samo-oty-boga.392994", "text": "Паметник-чешма, изграден от 26-ти пехотен Пернишки полк през 1916 г., е открит от опознавателно-теренна експедиция, организирана от Регионалния исторически музей в Перник, Министерството на отбраната, Македонския научен институт и Института за исторически изследвания към БАН. Това съобщи на пресконференция научният ръководител проф. д.и.н Тодор Петров от Военна академия \"Г. С. Раковски\".\n\r\nТова е единственият запазен български военен паметник на територията на Гърция от Първата световна война, подчертаха областният управител Ирена Соколова и проф. Петров. \n\r\nМонументът се намира в Сенгеловата планина. В едноименното село Сенгелово войниците от 26-ти пехотен Пернишки полк били три месеца на позиции.\n                    \n                    \n                \r\nЕкспедицията открила мястото по запазена стара снимка на чешмата, построена от пернишките войници. Паметникът бил описан в книга на Иван Караиванов - участник в тогавашните събития. \n\r\nЧешмата била с три чучура и имала надписи \"България се бои само отъ Бога...\" и \"Построена от 26 пехотен Пернишки полк\". \n\r\nСега надписите не съществували, били заличени със синя боя, разказа организаторът на експедицията Силвия Нотева. Освен чешма пернишките войници направили и път за артилерията до гр. Демир Хисар, ремонтирали банята в Сенгелово.\n\r\nПаметникът е гордост за Перник, възможно е той да бъде възстановен, смята проф. Петров.\n\r\nСъбитието е част от Националния план за отбелязване на 100 години от Първата световна война и участието на България в нея. Експедицията е реализирана с подкрепата на областния управител на Перник Ирена Соколова.\r\n/БТА/\r\n ", "date": "2018.11.08", "title": "Военен паметник в Гърция: България се бои само... отъ Бога"}
{"url": "https://www.dnes.bg/eu/2018/11/08/stanishev-skochi-enp-iska-vlast-no-evropa-iska-promiana.393019", "text": "Лидерът на ПЕС Сергей Станишев не поздрави, а обвини Манфред Вебер, който беше избран за общ кандидат на десницата, че уж иска да възстанови връзката между ЕС и гражданите, но той самият е част от провалените политики, които отчуждиха ЕС от хората.\n\r\nМанфред Вебер беше избран да води кампанията на ЕНП за евроизборите догодина.\r\nС това германският консерватор става вторият известен претендент в надпреварата за поста Председател на ЕК, след като във вторник ПЕС се обедини зад кандидатурата на холандския социалист Франс Тимерманс.\r\nОстаналите европейски политически семейства все още не са избрали своите водещи кандидати.\r\n                    \n                    \n                \"Вебер казва, че Брюксел трябва да възстанови връзката с гражданите. Това е вярно, но не ЕС се провали в тази задача, а ЕНП. Вебер е лидерът на тяхната парламентарна група, а председателите на ЕП, Комисията и Европейския съвет също са от ЕНП. Десните имаха всички лостове в институциите, но не успяха да задържат ЕС силен, обединен и фокусиран върху социалните предизвикателства. Европейските граждани очакват промяна, но тя не може да дойде от Вебер – той олицетворява провала на ЕНП да отговори на проблемите на хората през последните години\", заяви Станишев, цитиран от пресцентъра си.\r\n\"На хартия в тяхната програма има заложени много социални елементи, но няма как те да са автентични и да им се вярва, че ще я изпълнят. Юнкер също обеща социален ААА рейтинг за Европа в началото на своя мандат, но днес, 5 години по-късно, няма нищо такова\", категоричен е президентът на ПЕС.\r\n\"Особено ме притеснява фактът, че ЕНП се опитва да се хареса на всички части от политическия спектър. Сключват сделки с националистите, които вече са удобни коалиционни партньори в Австрия и България, и ревниво пазят анти-демократи като Орбан в техните редици. Сега Вебер иска да \"строи мостове\" към Салвини в Италия и Качински в Полша. Истинският европейски лидер трябва да строи мостове между хората и народите, а не между национализма и популизма, и отговорната политика. Трябва категорично да отхвърлим тези течения, вместо да ги прегръщаме в името на властта.\r\nРазочароваща е фрапантната арогантност на ЕНП, които вярват, че властта и ръководните постове в ЕС им се полагат по право. \"Каквото и да стане, ЕНП ще победи\", каза вчера Александър Стуб – добро обобщение на тяхното отношение към властта. Десните продължават да не разбират какви са проблемите, какъв е залогът на тези избори, защо хората искат промяна и защо се обръщат към популизма и авторитаризма. ЕНП е част от проблема и няма как да предложи автентична промяна, особено с Манфред Вебер начело\", заяви лидерът на европейската левица.", "date": "2018.11.08", "title": "Станишев скочи: ЕНП иска власт, но Европа иска промяна!"}
{"url": "https://www.dnes.bg/health/2018/11/08/sledrodilna-depresiia-po-veroiatna-ako-e-momche.393022", "text": "Ново проучване на Университета в Кент съобщава, че при жените, които раждат момчета, има със 79% по-голям риск от развитие на следродилна депресия от тези, които раждат момичета. Изследователите отбелязват също, че жените, които имат усложнения при раждане, са с 174% по-предразположени към следродилна депресия, пише Neurosciencenews.\r\nД-р Сара Джонс и д-р Сара Майърс от Университетското училище по антропология и опазване (SAC) заключават, че както самите бебета, така и усложненията при раждането са рискови фактори за следродилната депресия. Според тях това трябва да е в помощ на здравните специалисти да идентифицират и подкрепят жените, при които е по-вероятно да развие това състояние. \r\nТехните изследвания също така показват, че при жените с тенденция към депресия, проблеми с безпокойството и стрес, които винаги са били изложени на повишен риск от следродилна депресия, са по-малки шансовете за развиването и, ако са изпитали усложнения при раждане. Това вероятно се дължи на факта, че именно тези жени получават най-голяма подкрепа след раждането, ако проблемите им са били отчетени преди това. Тази констатация е показателна, че запознаването с личностния профил на всяка родилка и подкрепата и преди раждане могат да бъдат изключително важни за предотвратяването на развитието на следродилна депресия.\r\n \r\nД-р Джонс казва, че следродилната депресия е състояние, което може да се избегне и е доказано, с предоставянето на допълнителна помощ и подкрепа за жените, изложени на такъв риск.\r\n \r\nД-р Джонс и д-р Майърс също така са провели редица изследвания, за да преценят дали има връзка между пола на бебетата и следродилната депресия, поради връзката между възпалителния имунен отговор при раждане и развитието на депресивни симптоми. Възпалителните пътища при раждане, както всички останали възпалителни имунни отговори могат да бъдат причина за поява на депресивни симптоми. \r\n \r\nКакто опитът с усложненията при раждане, така и бременността с мъжки фетус на един и същ принцип са асоциирани с повишено възпаление, което може да бъде причина за поява на депресивни симптоми, но това изследване и отношението му към следродилната депресия все още не е напълно ясно.", "date": "2018.11.08", "title": "Следродилна депресия - по-вероятна, ако е момче"}
{"url": "https://www.dnes.bg/akoshtete-vqrvaite/2018/11/08/mlad-bog-na-69-iska-da-se-podmladi-s-20-g-legalno.393004", "text": "69-годишният холандец Емил Рателбанд е \"гуру по позитивно мислене\", а в последните няколко часа се превърна и в борец за мъжките права.\r\nТой започна съдебна битка, за да смени дата си на раждане, защото се чувствал 20 години по-млад. А това емоционално състояние било подтикнато от факта, че жените го дискриминирали, когато споделял истинските си години в платформата за запознанства Tinder.\r\nРателбанд споделя, че не се чувствал комфортно с възрастта си и също като хората, които се определят като трансджендъри, имал право да я промени. Тя не отговаряла на неговото емоционално състояние и му пречела да си намери работа и любов.\r\nЗа да намери щастие в живота си, холандецът поискал от съда легално да промени датата му на раждане от 11 март 1949 на 11 март 1969. В подкрепа на това твърдение идват и лекарите, според чиито експертизи, тялото му е на 45-годишен мъж.\r\n                    \n                    \n                Рателбанд се определя като \"млад бог\", а пред холандските медии споделя: \"Когато съм на 69 съм ограничен. На 49 мога да си купя нова къща, да карам различна кола. Когато съм в Tinder и кажа, че съм на 69 не получавам отговор. Но когато съм на 49 с лицето, което имам, ще съм в съвсем различна, по-добра позиция\".\r\nНеобичайното дело, което все още не е стигнало до своята развръзка, хвърли в ступор съдията, който трябваше да се заеме с него. По време на първото дело, той попита Рателбанд какво са правили родителите му през тези 20 години. За кого са се грижели и кое е било това момченце?\r\nМъжът обаче не се бави с отговора: \"Родителите ми са мъртви, а решението ми е акт на свободна воля\".\r\nГуруто дори е готово да се откаже от пенсията си, за да не влиза в конфликт със закона. Дали Рателбанд ще се подмлади с 20 години легално, съдът трябва да реши до края на месеца. \r\n ", "date": "2018.11.08", "title": "\"Млад бог\" на 69 иска да се подмлади с 20 г., легално!"}
{"url": "https://www.dnes.bg/cars/2018/11/08/2-mln-brakmi-na-pytia-danykyt-im-skacha-kyde-da-gi-denem.392935", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПарламентът реши: От 1 януари 2019 г. собствениците на по-стари автомобили да заплащат по-високи данъци за тях. \n\r\nТака над 2 млн. автомобила ще попаднат под ударите на новата регулация. \n\r\nПромените предизвикаха много емоции и горещи дискусии в Народното събрание и обществото, защото няма да има данъчно облекчение за автомобили с допълнително монтирана газова уредба.\n\n\n\r\nДанъкът върху леките и товарните автомобили с маса не повече от 3,5 тона пък ще се определя по нова формула, която включва два компонента – имуществен и екологичен.\n\r\nИмущественият компонент ще отчита мощността и годината на производство на автомобила, а екологичният компонент ще се определя от общинския съвет в зависимост от екологичната категория на автомобила.\n                    \n                    \n                \r\nEкологичният компонент ще осигури облекчение за собствениците на автомобили, съответстващи на екологични стандарти „Евро 4“ и по-високи, и утежнение за собствениците на автомобили с по-ниска или без екологична категория. \n\r\nС промяната се цели извеждане на по-старите коли от употреба, предвид че тези над 20 години са ненадеждни, изискват големи разходи за поддръжка и причиняват голямо замърсяване на въздуха.\n\r\n\"Това е много разумно нещо, което отдавна трябваше да се случи. Не мога да разбера защо изобщо има разнопосочни коментари. Старите автомобили са опасни за самите собственици\", настоя пред Bulgaria ON AIR бившият директор на КАТ Алекси Стратиев.\n\r\nТой обаче изрази съмнение, че промяната ще доведе до сериозни резултати. \n\r\nПо думите му данъкът за собствениците на нови автомобили се намалява незначително, а още по-незначително е увеличението при старите автомобили.\n\r\n\"Не е задължително всеки човек да има автомобил. Един автомобил има страшно много разходи. Данъкът е най-малкият разход\", категоричен бе Стратиев.\n\r\nАсен Ненов от Националната асоциация на потребителите също е на мнение, че промяната е съвсем логично следствие на желанието ни да бъдем по-здрави в градска среда. \n\r\n\"Това са закъснели с 40 години маневри, смисълът им е дискусионен. Трябва да  има държавна политика, която да поощри начините на транспорт, които са по-устойчиви. Можем да помислим дали имаме нужда от автомобил\", коментира той.", "date": "2018.11.08", "title": "2 млн. бракми на пътя – данъкът им скача! Къде да ги денем?"}
{"url": "https://www.dnes.bg/notifikacii/2018/11/08/praznik-po-indiiski-milioni-foerverki-i-gazova-kamera.392958", "text": "Атмосферното замърсяване в индийската столица Делхи достигна една от връхните си точки след вчерашния голям празник Дивали и милионите фойерверки, които тогава се пускат, съобщи Асошиейтед прес.\n\n\r\nТази сутрин токсична мъгла обвиваше града и ограничаваше видимостта. Някои от малкото жители, които отиваха на работа, носеха медицински маски, за да се справят със смога.\r\nКъм 08:00 ч. сутринта местно време посолството на САЩ в Делхи регистрира концентрация на фини прахови частици от над 1000 микрограма на кубически метър при препоръчан от Световната здравна организация допустим максимум от 25.\r\nПо това време на годината студът и безветрието задържат замърсяващите частици ниско до земята и превръщат 20-милионния град в \"газова камера\" - често използван израз от представителите на местните власти.\r\nФините частици в тази замърсяваща мъгла увеличават рисковете от сърдечносъдови заболявания и рак на белите дробове.", "date": "2018.11.08", "title": "Празник по индийски: Милиони фоерверки и... \"газова камера\""}
{"url": "https://www.dnes.bg/sofia/2018/11/08/dogovoreno-lekari-i-medsestri-s-200-leva-otgore.392965", "text": "С 200 лева ще се вдигне минималната работна заплата на медицинските сестри и лекарите през 2019 г. \r\nЗа сестрите тя скача от 750 на 950 лв., а на лекарите от 950 на 1150 лева.\r\nЗа това се договориха представителите на най-големите работодатели в сферата на здравеопазването, които подписаха новия колективен трудов договор за следващата година, съобщи \"\".\n\n\r\nВъпреки договарянето дисбалансите в заплащането и качеството на медицинската помощ между малките населени места и големите градове остава, не отрекоха работодателите. \r\nДиспропорциите на места достигали между 3 и 5 цифрени заплати, обясни Мими Виткова, представители на Асоциацията на индустриалния капитал в България и бивш здравен министър.\r\n                    \n                    \n                Това трябва да се промени и да се сложи ред, настоя тя.\r\n\"Няма как качеството на медицинската помощ да е добро, ако една сестра получава с 5 или 10 лв. повече от минималната за страната заплата\", каза и д-р Иван Кокалов, вицепрезидент на КНСБ.", "date": "2018.11.08", "title": "Договорено: Лекари и медсестри с 200 лева отгоре!"}
{"url": "https://www.dnes.bg/politika/2018/11/08/ns-prie-popravki-v-nakazatelno-procesualniia-kodeks.392977", "text": "Неявяването на адвоката не може да бъде пречка за провеждане на разпоредително заседание на съда, освен когато присъствието му е задължително. Това решиха депутатите като приеха окончателно поправки в Наказателно-процесуалния кодекс, внесени от шефа на правната комисия Данаил Кирилов от ГЕРБ и Емил Димитров от Обединени патриоти.\r\nСпоред законовия текст участието на защитник в наказателното производство е задължително, когато обвиняемият е непълнолетен, страда от физически или психически недостатъци, които му пречат да се защитава сам, делото е за престъпление, за което се предвижда лишаване от свобода не по-малко от десет години или друго по-тежко наказание, обвиняемият не владее български език.\r\n                    \n                    \n                Промените в НПК идват след решението на Конституционния съд, който обяви за противоконституционни две норми от Кодекса.\r\nСпоред първата частично отменена норма излизаше, че дори адвокат да отсъства по уважителни причини, това не е основание разпоредителното заседание да бъде отложено.\r\nС друг текст от приетите поправки с касационната жалба не могат да се правят възражения за съществени нарушения на процесуалните правила в досъдебното производство с изключение на тези, свързани с допускане, събиране, проверка и оценка на доказателствата и доказателствените средства.\r\nКС обяви за противоконституционен и текста, според който \"с касационната жалба и протест не могат да се правят възражения за съществени нарушения на процесуалните правила в досъдебното производство\".\n\r\n\n\r\n\r\n ", "date": "2018.11.08", "title": "НС прие поправки в Наказателно-процесуалния кодекс"}
{"url": "https://www.dnes.bg/usa/2018/11/08/trinadeset-ubiti-pri-strelbata-v-bar-v-kaliforniia.392980", "text": "Тринадесет души са загинали при стрелба, открита снощи в бар в Южна Калифорния. Сред жертвите са помощник-шериф и стрелецът, съобщи шерифът на окръг Вентура Джеф Дийн, цитиран от Асошиейтед прес.\n\r\nПомощник-шерифът Рон Хелъс се е отзовал на подаден сигнал за стрелба и е бил прострелян, след като е влязъл в сградата. Той е починал в болница рано тази сутрин, пише БТА.\r\nВластите не дават информация как е умрял нападателят. По информация на Дийн има 10 ранени.\r\nНа уебсайта на бара е посочено, че снощи е имало колежанско парти. Според полицията в момента на стрелбата в заведението е имало стотици хора.\r\n ", "date": "2018.11.08", "title": "Тринадесет убити при стрелбата в бар в Калифорния"}
{"url": "https://www.dnes.bg/bulgaria/2018/11/08/fermer-tatulyt-umishleno-e-popadnal-v-spanaka.392959", "text": "Повечето зеленчукопроизводители от Пазарджишко застават зад производителя на спанак Ивайло Малджански, в чиято продукция от спанак откриха примесен с татул в търговската мрежа, обясни Иван Кабуров, арендатор, зърнопроизводител и председател на земеделско сдружение от Пазарджик.\r\nПо думите му пловдивският производител на спанак е подкрепен от колегите, защото продукцията му е с високо качество, има добър контрол върху производството и снабдява почти всички големи търговски вериги в областта от години.\n\n\r\n\"Съмнявам се татулът да е попаднал случайно в реколтата от спанак, тъй като по това време на годината татул почти няма. Освен това набраният спанак преминава през няколко фази преди да достигне като пакетиран продукт до търговската мрежа. Първо, той се бере механично чрез много прецизна машина, след това се селектира ръчно, като се отстраняват различните листа, в отделна база се мие и сортира, след което се оглежда отново и пакетира, охлажда се и се изпраща към големите търговски вериги\", обясни той пред \"Фокус\".\r\n                    \n                    \n                Според него повечето производители се съмняват, че татулът умишлено е попаднал в реколтата, за да се саботира дейността на производителя на търговския пазар.\r\nКабуров добави, че експертите по растителна защита, които имат ангажимент да извършват проверки на продукцията, също трябва да са по-прецизни, а също и потребителите, които трябва да селектират листата преди консумация.\r\n\"Важно е да се отбележи, че татулът прилича малко на листата на спанак, тъй като той е широколистно растение, но при добро вглеждане става ясна и разликата между тях, тъй като листата на плевела са по-големи и по-перести\", уточни Кабуров.\r\nЗемеделският производител каза, че не е коректно всички да се нахвърлят веднага върху производителя на спанак и да го заклеймят, никой не е застрахован от грешки, особено когато се обработват толкова големи площи. И отново повтори, че не бива да се изключва вероятността за умишлено попадане на татула в продукцията заради конкурентни интереси.\r\nВчера Българската агенция за безопасност на храните спря от разпространение в търговската мрежа спанак със съмнение, че е примесен с листа от татул, след извършени незабавни проверки по постъпили два сигнала от граждани за закупен спанак от верига магазини в Костинброд и хипермаркет в Търговище.\r\nЛистата от спанак са опаковани в пакети по 500 грама - сорт Горила, произведен в област Пловдив. ", "date": "2018.11.08", "title": "Фермер: Татулът умишлено е попаднал в спанака!"}
{"url": "https://www.dnes.bg/eu/2018/11/08/enp-izbra-veber-e-vodesht-kandidat-za-izborite-za-ep.392983", "text": "На конгреса си в Хелзинки Европейската народна партия (ЕНП) избра германеца Манфред Вебер за свой водещ кандидат за изборите за Европарламент през 2019 година. Това съобщи източник от дясноцентристката политическа формация, цитиран от Франс прес.\n\n\r\nПри гласуването 46-годишният баварец получи 79,2 процента от гласовете на делегатите на ЕНП, пише БТА. \r\nСъперникът му от Финландия Александер Стуб получи 20 процента.\r\nКандидатурата на Вебер е била подкрепа и от ГЕРБ.\r\n\"Манфред Вебер е голям приятел на България\", заяви вчера лидерът на парламентарната група на ГЕРБ и зам.-председател на партията Цветан Цветанов. \r\n ", "date": "2018.11.08", "title": "ЕНП избра: Вебер е водещ кандидат за изборите за ЕП"}
{"url": "https://www.dnes.bg/akoshtete-vqrvaite/2018/11/08/vodolei-rak-ribi-kak-da-gi-napravim-shtastlivi.392972", "text": "Когато някой е влюбен, трябва да е и щастлив. Ако не е, явно това не е истинска любов и връзката между двамата не е достатъчно сила и стабилна. Ето по какви още начини можете да направите партньора все по-радостен и усмихнат. \r\n\r\n \r\nТе са щастливи, когато вършат няколко неща едновременно, защото така се чувстват полезни. Харесва им, когато рискуват и този риск им се отплати подобаващо. Оставете ги да печелят по-често - в спорове, игри, избор на филми, места за романтични срещи и т.н. Така ще са доволни.\r\n\r\n\r\n \r\nТелците не са материални, но обожават чистотата и това да се чувстват комфортно някъде. Дори да ви е странно, ще ги направите много щастливи, ако като си легнете, чаршафите са сменени, имат свеж аромат, възглавниците са пухкави и меки и се гушкате. Това ще ги отпусне и ще могат да се насладят на времето с вас и на съня си.\r\n \r\n\r\n \r\nНай-радостни са, когато говорят с някого и няма неловко мълчание или общи приказки, а просто сякаш всичко се случва от само себе си и сякаш с този човек се разбират перфектно. Обичат да знаят, че са на една и съща вълна с някого и се вълнуват, когато споделят инфорамиция и казват мнението си.\r\n \r\n\r\n \r\nЛесно е да направите Раците щастливи. Трябва да им обръщате внимание и да правите малки жестове. Например, да им държите ръката, когато са притеснени, да им купите супа, когато са болни, да им правите масаж, да им купите бонбони. Обичат някой да се грижи за тях и да знаят, че ги цени.\r\n \r\n", "date": "2018.11.08", "title": "Водолей, Рак, Риби – как да ги направим щастливи?"}
{"url": "https://www.dnes.bg/snimka-na-denia/2018/11/08/uikendyt-priiaten-i-topyl-slynce-na-zapad-oblaci-na-iztok.392970", "text": "И в петък времето ще остане без съществена промяна, сочи  на НИМХ-БАН.\n\r\nПрез нощта и утре в сутрешните часове, в равнините и низините, ще е с ниска слоеста облачност или мъгла, в отделни райони - придружени с ръмежи. \n\r\nВ часовете около и след обяд облачността ще се разкъса и намалее до предимно слънчево, но в източните райони ще се задържи значителна. Ще духа слаб североизточен вятър. Минималните температури ще са между 1 и 6 градуса, по-високи по морския бряг. Максималните ще са между 13 и 18 градуса, за София – 15.\n\r\nНад Черноморието ще е облачно с временни намаления на облачността. В отделни райони ще има ръмежи. Ще духа слаб до умерен вятър от север-североизток. Максимални температури на въздуха ще са около 14-15 градуса. Температурата на морската вода е 16 градуса. Вълнението на морето ще е около 2 бала.\n                \n                \r\nНад планините ще преобладава слънчево време, с повече облаци над масивите в Източна България. Ще духа слаб вятър, предимно от североизток. Малко по-топло, с максимална температура на височина 1200 метра - около 12 градуса, на 2000 метра - около 6 градуса.\n\r\nИ през почивните дни над Източна България ще преобладава облачно време, с намалена видимост, възможно е и да преръмява. Над Западна България ще бъде предимно слънчево, с разкъсана висока облачност, значителна - в неделя. \n\r\nВятърът ще е от югоизток, предимно слаб. Максималните температури ще са между 13 и 18 градуса, а преобладаващите минимални - между 2 и 7 градуса.", "date": "2018.11.08", "title": "Уикендът – приятен и топъл! Слънце на Запад, облаци на Изток"}
{"url": "https://www.dnes.bg/obshtestvo/2018/11/08/viktor-melamed-s-novata-si-kniga-synishta.392945", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Макар и все още недоказано научно, учени твърдят, че човек може да контролира сънищата си. Ако това е под въпрос, то е абсолютно сигурно, че сънят е златната верига, която държи тялото ни съединено. Какво обаче е влиянието на сънищата ни върху съзнанието?\n\r\nИменно върху този и други въпроси разсъждава Виктор Меламед в своята книга \"Сънища\".\n\r\n\"Това е първата ми книга. Имам детска книжка с лични стихотворения, посветени на моите внуци, но тя е различен случай. Мислeх върху заглавието на книгата и се спрях върху \"Сънища\". Аз самият много сънувам, според мен това е нашата друга реалност\", категоричен е писателят в \"България сутрин\".\n                    \n                    \n                \r\nСпоред него сънят е нещо, което освобождава, дава свобода на духа и тялото.\n\r\n\"В голяма степен разказвам за действителни случки. Аз не мога да пиша дълго - пиша кратко. Ако човек не може да напише нещо с малко думи, тогава има проблем\", обясни Меламед пред ", "date": "2018.11.08", "title": "Виктор Меламед с новата си книга \"Сънища\""}
{"url": "https://www.dnes.bg/eu/2018/11/08/evropa-na-dve-skorosti-iznervi-borisov-skepticizym-idva.392978", "text": "\r\nПремиерът Бойко Борисов видя две големи опасности пред обединена Европа – Brexit и Европа на две скорости.\r\n\"По темата Brexit се свърши изключително много работа, но има още няколко ключови неясноти, които трябва да се решат. Ако с миграцията някак успяхме да се справим, то Европа на две скорости може да счупи ЕС и евроскептицизмът в някои страни да се засили\", настоя лидерът на ГЕРБ в речта си пред конгреса на Европейската народна партия (ЕНП) в Хелзинки.\r\n                    \n                    \n                \"Преди години предупредих какви може да са последствията за Европа, ако не се вземат мерки за защита на външните граници. Ние го направихме и изпълнихме нашия дълг към опазването на сигурността на европейските граждани, но други страни не го направиха и виждате какви са последствията - цели държави се разтресоха\", подчерта той.\r\nБойко Борисов отбеляза през какви трудности са преминали България и Македония при подписването на Договора за добросъседство.\r\n\"Ние дадохме пример как една партия като ГЕРБ - част от ЕНП, и социалдемократическата партия на Заев в Македония могат да постигнат този успех. Ние го направихме, защото сме уверени, че гарантирането на европейска перспектива на Македония минава през този договор\", категоричен бе българският министър-председател.\r\nТой отчете пред десните евролидери и факта, че продължава има двоен стандарт от страна на ЕС към България и Румъния за присъединяването им към Шенгенското пространство.\r\n\"Всички европейски институции и държавни лидери казаха, че по въздух сме готови да влезем още сега, но все още нищо не се е случило\", коментира той.\r\nПо думите му на предстоящите европейски избори политическите опоненти на ЕНП ще задават много въпроси, като на някои от тях ЕНП все още няма отговор.\r\n\"Ето защо такива форуми като днешния са толкова ценни - можеш да излезеш и пред всички да кажеш какво е твоето мнение по даден въпрос и заедно да търсим неговото решение\", посочи още Борисов.", "date": "2018.11.08", "title": "\"Европа на две скорости\" изнерви Борисов: Скептицизъм идва!"}
{"url": "https://www.dnes.bg/balkani/2018/11/08/taksidjiite-v-gyrciia-stachkuvat-sreshtu-spodelenoto-pytuvane.392947", "text": "Гръцките таксиметрови шофьори започнаха 12-часова стачка в знак на протест срещу нечестната по думите им конкуренция от страна на операторите на услуги за споделено пътуване, предаде Ройтерс.\r\nГърция наложи по-строги регулации на сектора тази година, като включително наложи на операторите на приложения за споделено пътуване да кандидатстват за лиценз и да използват лицензирани таксиметрови шофьори.\r\nТова накара компанията Юбер да обяви, че ще преустанови дейностите си в страната.\r\nСиндикатът на гръцките таксиметрови шофьори свика стачка от 4 до 16 часа днес, като заяви, че много таксиметрови оператори продължават да предлагат нелицензирани услуги. Синдикатът представлява около 50 хиляди таксиметрови шофьори.\r\nПо улиците на Атина днес не се забелязват жълтите таксита, които обичайно присъстват масово в столицата, отбелязва агенцията, цитирана от БТА.", "date": "2018.11.08", "title": "Таксиджиите в Гърция стачкуват срещу споделеното пътуване"}
{"url": "https://www.dnes.bg/cars/2018/11/08/zastrahovkata-spored-vodacha-mvr-ne-vijda-problem.392976", "text": "\n\r\nМВР не вижда проблем поведението на водача на пътя да бъде обвързано с новата система \"бонус-малус\", която иска да въведе КФН за застраховката \"Гражданска отговорност\".\n\r\nШефът на Главна дирекция \"Национална полиция\" Христо Терзийски посочи, че всяко нарушение, независимо от времето и мястото, се съхранява в информационна система от най-модерен тип.\r\nВътрешният министър Младен Маринов каза, че трябва да се направи бърза връзка между поведението на водача и финансовата санкция, която той търпи от незаконните си действия.\r\nСпоред него ще се намери начин да се постигне общата цел, предаде БТА.\r\nМинистърът и директорът на ГДНП присъстваха на церемония по отбелязване на празника на българската полиция.", "date": "2018.11.08", "title": "Застраховката според водача? МВР не вижда проблем!"}
{"url": "https://www.dnes.bg/kino/2018/11/08/smelata-vihra-i-tina-pakostina-iz-zlatnata-iabylka.392984", "text": "Историята на смелата Вихра, разкъсвана между човешката си природа,  магическите си змейски сили и най-добрата си приятелка - младата  самодива Тина-Пакостина оживява в пилотния епизод на анимационния сериал  \"Златната ябълка\", който се отправя на премиерно турне из България.\n\n\r\nЕпизодът, който е 21 минутна анимация, може да видим в София на  16-и и 17-и ноември, след което  следват  Бургас - 23 ноември, Стара Загора -24 ноември, Пловдив -25  ноември, Велико Търново - 6 декември)  и Варна - 7 декември.\r\nПроектът е копродукция на студио \"Змей\" и Българската национална телевизия, чийто сюжет се базира на българските легенди и фолклор. Сюжетът ни запознава още с братята Бран и Влад - безстрашни момчета,  които мечтаят да станат велики Кукери.  Ще посетят величествения град  Хан, ще пътуват през мирните Самодивски гори, опасните Кукерови земи,  както и през ужасяващата Орел планина, където хората и духовете са  измъчвани от жестока война. Ще научим древни легенди, ще се сблъскаме с  лукави злодеи и ще разкрием пъклени планове, които ще променят съдбите  на всички герои...\n                    \n                    \n                \r\nРаботата по сериала стартира преди 4 години, след като създателят му - Димитър Петров - напуска Cartoon Network и се завръща в България, за да сформира екип, с който развива идеята си. Именно така е основано Студио Змей - екип от аниматори и дизайнери с опит в някои от най-големите анимационни продукции в света.\r\nПевицата Поли Генова дава гласа си на Вихра, Милица Гладнишка озвучава самодивата Тина, Момчил Степанов влиза в ролята на кукера Влад, а Живко Джуранов е неговият брат Бран.\r\n\r\n ", "date": "2018.11.08", "title": "Смелата Вихра и Тина-Пакостина из \"Златната ябълка\""}
{"url": "https://www.dnes.bg/notifikacii/2018/11/08/kobrata-visshist-poluchi-diplomata-si-ot-nsa.392982", "text": "\n\r\nБоксьорът Кубрат Пулев получи дипломата си за бакалавър в Национална спортна академия \"Васил Левски\". \r\nВръчването на дипломи на завършилите бакалавърска и магистърска степен в Национална спортна академия се проведе в Многофункционалната спортна зала на академията, в присъствието на ректора проф. Пенчо Гешев.\r\nПрисъствието на най-популярния роден боксьор предизвика истинско оживление, като Кобрата раздаде и автографи на своите фенове.", "date": "2018.11.08", "title": "Кобрата висшист: Получи дипломата си от НСА"}
{"url": "https://www.dnes.bg/eu/2018/11/08/briuksel-dava-na-syd-bylgariia-zaradi-bdj.392987", "text": "Европейската комисия е решила да предяви иск пред Съда на ЕС срещу България за това, че държавата не е осигурила правилното въвеждане и прилагане на общностното законодателство за безопасността на железопътните превози, стана ясно от съобщение на Комисията.\n\n\n\r\nПравилата изискват от държавите в ЕС да създадат разследваща служба, която в своята организация, юридическа структура и при вземането на решения, е независима от железопътните дружества, управителя на инфраструктурата, службите за налагане на таксите и за разпределянето на инфраструктурен капацитет, и нотифицирания орган, както и от всяка страна, чиито интереси биха могли да бъдат в противоречие със задачите, възложени на разследващите. В това отношение България не е осигурила пълното въвеждане и прилагане на правилата на национално равнище, пояснява ЕК.\r\n                    \n                    \n                Българското законодателство не осигурява разследването на тежки железопътни произшествия и инциденти от независима разследваща служба. Крайният срок за въвеждането на правилата изтече на 30 април 2006 година.\r\nСъс становище през октомври 2017 г. ЕК поиска от България да въведе и правилно приложи правилата, но нашата страна все още не е предприела необходимите законодателни мерки, за да изпълни задълженията си, отбелязва ЕК\n\r\n\n\r\nДвете държави показват пропуски във въвеждането на няколко разпоредби на директивата в своето законодателство, като някои важни принципни разпоредби не са отразени правилно в националното право.\n\r\nБългария и Чехия получават официални уведомителни писма с двумесечен срок за отговор. Ако държавите не отговорят, ЕК може да реши да изпрати мотивирано становище, се посочва в съобщението.\n\r\n\n\r\nЕвропейската комисия призова България и Румъния да въведат изцяло правото на ЕС за временната забрана (замразяване/запор) и изземане (конфискация) на средствата и облагите от престъпна дейност.\n\r\nС директивата се установяват минималните правила за обезпечаването на имущество при възможно последващо изземане и за отнемането на имущество при наказателни дела. Благодарение на действащите разпоредби на ЕС това улеснява националните власти при отнемането и възстановяването на средствата и облагите от престъпна дейност в ЕС, се посочва в съобщението.\n\r\nДържавите от ЕС трябваше да въведат директивата в националното си законодателство до 4 октомври 2015 година. България и Румъния не са изпратили уведомления до ЕК за национални мерки. Затова днес ЕК реши да изпрати мотивирани становища. България и Румъния разполагат с два месеца за отговор, а в противен случай ЕК може да реши да отнесе въпроса до Съда на Европейския съюз, се посочва в съобщението.\n\r\n\n\r\nЕвропейската комисия съобщи, че е решила днес да изпрати официално уведомително писмо на България за неправилното прилагане на законодателството в областта на убежището. Комисията е установила, че недостатъците в българската система за предоставяне на убежище и свързаните с нея помощни услуги са в нарушение на директивите за процедурите за убежище, за условията на приемане и Хартата на основните права. \n\r\nОпасенията се отнасят до настаняването и законното представителство на непридружени непълнолетни; правилното откриване и подпомагане на уязвими кандидати за убежище; предоставянето на подходяща правна помощ; задържането на кандидати за убежище и защитните мерки в рамките на процедурата по задържане.\n\r\n\n\r\nПлановете за българската и гръцката помощ за изграждане и работа на връзката са в съответствие с правилата на ЕС за държавната помощ, се посочва в съобщение на ЕК. Проектът ще допринесе за сигурността и разнообразяването на енергийните доставки в ЕС, без да наруши неправомерно конкуренцията, се допълва в становището.\n\r\nСпоред еврокомисаря по конкуренцията Маргрете Вестагер ЕК одобрява помощ, която ще бъде предоставена от България и Гърция, тъй като е ограничена до това, което е необходимо за осъществяването на проекта, и затова е в съответствие с правилата за държавната помощ.\n\r\nС одобрените днес мерки ще бъдат подкрепени изграждането и експлоатацията на 182 километра междусистемна връзка между Гърция (Комотини) и България (Стара Загора). Междусистемната връзка е предвижда пренос на три милиарда кубически метра природен газ годишно от Гърция до България до 2021 година. По-нататък възможностите за пренос може да се увеличат до пет милиарда кубически метра и да се създадат условия за обратен пренос от България към Гърция.\n\r\n\n\r\nЕвропейската комисия призовава България и Кипър изцяло да въведат европейските правила за периодичните технически прегледи на моторните превозни средства и техните ремаркета в своето национално законодателство.\n\r\nВ съответната директивата са посочени елементите, подлежащи на преглед по време на проверката на техническата изправност, методите за преглед, неизправностите и тяхната оценка. Въпреки че посочените държави са изпратили уведомления за национални мерки за въвеждане и са заявили пълно въвеждане, според ЕК то е непълно.", "date": "2018.11.08", "title": "Брюксел дава на съд България заради БДЖ "}
{"url": "https://www.dnes.bg/temida/2018/11/08/sasht-kym-nas-predaite-ni-ruski-haker-iztochil-e-7-mln.392955", "text": "Окръжната прокуратура във Варна внесе искане в съда за временното задържане под стража на руски гражданин, издирван със заповед за арест от САЩ за компютърни измами за поне 7 млн. долара, съобщава \"\".\n\n\r\nИскането е за временното задържане за срок до 60 дни с последваща екстрация в САЩ на руския гражданин Александър Ж.\r\n38-годишният гражданин на Русия се издирва със заповед за арест на съдия от Районния съд на САЩ за източния район на Ню Йорк, Бруклин, за наказателно преследване по дело за конспирация за извършване на компютърни измами, от които са нанесени щети в размер на поне 7 млн. долара.\r\n                    \n                    \n                Престъплението е извършено в периода от септември 2014 г. до декември 2016 г. и е наказуемо в САЩ с лишаване от свобода до 20 години или с глоба, както и с двете.\r\nРуският гражданин притежава и българска лична карта и живее във Варна. Първоначално той е бил задържан за 24 часа, след което Окръжната прокуратура го задържа за срок до 72 часа, до изтичането на които издирваният трябва да бъде доведен пред съда за произнасяне по искането на прокуратурата за временното му задържане за срок до 60 дни, определен в Договора за екстрадиция между правителството на Република България и правителството на САЩ.\r\n ", "date": "2018.11.08", "title": "САЩ към нас: Предайте ни руски хакер, източил е $7 млн.  "}
{"url": "https://www.dnes.bg/obshtestvo/2018/11/08/ne-dabch-dava-grajdanstvoto-prezidentstvoto.392925", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо две седмици високо напрежение около Държавната агенция за българите в чужбина. Има задържани и впоследствие уволнени служители на ръководни позиции, овакантен пост на председателското място и трайно уронен авторитет.\n\r\nЗа 26 години тази институция неколкократно е ставала синоним за корупция, професионални рокади и скандали. \r\n\r\nВ отворено писмо на временните обществени съвети се твърди, че тази Агенция е дискредитирана и товари държавния бюджет.\n\r\n\"Агенцията не дава българско гражданство. Публична тайна беше, че в ДАБЧ нещо не беше наред. На края на веригата е президентството. Вицепрезидентът има последната дума. Когато се говори за продажба на българско гражданство, не бива да се забравя, че ДАБЧ дава само документ за български произход. След това дава преписките и резултатите от интервютата на вицепрезидента. Той вече трябва да подпише документите\", подчерта журналистът Мариана Христова.\n                    \n                    \n                \r\nСпоред Тихомир Безлов от Центъра за изследване на демокрацията желанието на гражданите от бедните страни да отидат в богатата Европа е естествен процес.\n\r\n\"Въпросът е какъв процент от натурализираните българи остават в България. Агенцията е началото на веригата. Тя накрая завършва с изпит и с подписи на Министерството на правосъдието и вицепрезидента. Има междинни етапи, които също струват пари. Трябва да има контролен орган над тази агенция. Маса години не е имало последици. Подходът да се съсече Агенцията и после да се прави нещо ново, ще отреже възможността истинските граждани да получат гражданство\", отбеляза той.\n\r\nПред  Безлов посочи, че ако 20% от българските граждани живеят в чужбина, то държавата трябва да има много по-различна политика. \n\r\n\"Властта трябва да се опитва постоянно да интегрира гражданите си обратно на родна земя\", заключи анализаторът.", "date": "2018.11.08", "title": "Не ДАБЧ дава гражданството – Президентството!"}
{"url": "https://www.dnes.bg/rusia/2018/11/08/sled-vota-otnosheniiata-sasht-rusiia-v-syshtoto-blato.392926", "text": "Успели да отнемат от републиканците мнозинството в Камарата на представителите, демократите в САЩ \"получиха ефикасен инструмент, за да атакуват президента републиканец, но недостатъчен, за да го свалят\", пише московският политолог Фьодор Лукянов в коментар за \"Росийская газета\".\n\r\nОт своя страна Доналд Тръмп може сега с утроена енергия да напада своите опоненти и да хвърля върху тях вината, че не е изпълнил свои обещания. Една полезна възможност в навечерието на президентските избори през 2020 г. - кампанията за тях кажи-речи започна.\n\r\nПри всяко положение междинните избори потвърдиха, че американското политическо поле е дълбоко разцепено. Борбата ще се изостря, прогнозира наблюдателят.\n                    \n                    \n                \r\nСпоред експерти на \"Известия\" за Тръмп най-важното сега е, че \"неговото\" мнозинство в Сената го спасява от импийчмънт, но не и от съответната процедура в Камарата на представителите.\n\n\n\r\nДемократите спокойно могат да задействат процеса, което във всички случаи ще е силен удар по Доналд Тръмп - нищо чудно да разрушат мечтата му за втори мандат, а покрай това да хвърлят сянка върху републиканците. За целта обаче ще трябват реални доказателства, че президентът е вършел престъпления, предупреждават аналитиците.\n\r\nВ най-близко бъдеще отношенията между Москва и Вашингтон изглежда \"ще тънат в същото мочурливо, лепкаво и неприятно \"блато\", както и преди вота за Конгрес\", смята \"Московский комсомолец\".\n\r\nБи могло впрочем да стане не по-лошо, а далеч по-лошо. Ако демократите бяха спечелили със съкрушителна победа изборите и за двете камари, дейно биха се хвърлили да довършват Тръмп, включително под предлога \"нали знаете, че той е руски агент!\"\n\r\n\"Сега вариантът ексцентричният президент да се превърне в беззащитно \"момче за бой\" е почти изключен\", но изборите \"затвърдиха двувластието в американската политика. А там, където има двувластие, винаги има и твърде много неяснота, непредсказуемост, възможност за завой на 180 градуса по всяко време. И в съчетание с личната неяснота и непредсказуемост на самия Тръмп ще получите (. . .) неяснота на квадрат\", разсъждава вестникът.\n\r\nЗатова \"Московский комсомолец\" очаква \"американските вътрешнополитически дрязги да продължат и за жалост Русия да бъде въвличана в тия дрязги и занапред\".\n\r\nРезултатът от изборите в САЩ не обещава нищо добро на Русия, изтъква в заглавие \"Независимая газета\".\n\r\nТръмп в крайна сметка изобщо не призна, че Русия уж се е месила в президентската кампания и че е спечелил поста благодарение на помощ от Москва. Затова въпросът остава на повърхността, отбелязва американистът Валерий Гарбузов.\n\r\nСъответно \"действията на Тръмп по руското направление ще бъдат блокирани още по-силно отпреди. Тъй че по руското направление не виждам никакви проблясъци - нито за санкциите, нито за стратегическите оръжия, нито за запазване на Договора за ликвидиране на ракетите със среден и малък обсег\", казва експертът.\n\r\nДемократите ще положат усилия да втвърдят политиката на САЩ спрямо Русия, твърди електронният в. \"Медуза\", цитиран от БТА.\n\r\nВъв външната политика демократите се разминават с администрацията на Тръмп почти по всички ключови въпроси, освен политиката спрямо Китай. Според Ройтерс това означава, че не бива да чакаме търговската война с Пекин да приключи, при все че новата Камара на представителите \"ще гледа да я отслаби, що се отнася до други страни, най-вече европейски\", се казва в коментара.\n\r\nДемократите се обявяват за по-твърда политика спрямо Русия, Саудитска Арабия и Северна Корея, но не подкрепят оттеглянето на САЩ от ядрената сделка с Иран. Това може да стане обект на пазарлък между страните, смята \"Медуза\".\n\r\nТръмп е принуден сега да изостави плановете за нормализиране на отношенията с Москва. Експертите прогнозират и нов етап санкции срещу Русия, пише \"Комерсант\", цитиран от Би Би Си.\n\r\n\"Двете водещи политически сили в САЩ са на едно мнение, че Русия е враг. Разликата е само там, че републиканците все пак смятат за основен враг на Америка Китай, а (. . .) демократите виждат като главен враг Русия. Затова санкционният натиск върху Русия неизбежно ще се засили\", казва анализаторът Владимир Батюк.\n\r\nСпоред политолога Юрий Рогульов, цитиран в \"РБК\", изборите в САЩ не биха променили сериозно динамиката на руско-американските отношения независимо от резултата.\n\r\nАко погледнем примерно антируските санкции, техни инициатори бяха членове и на двете партии в САЩ, включително републиканци като Линдзи Греъм и Джон Маккейн, обяснява той.\n\r\nНаблюдател на \"Взгляд\" коментира интереса на \"повечето руски коментатори\" какво е отношението на един или друг кандидат към Русия.\n\r\n\"Ако става дума за Realpolitik, нещата са прости - всяка власт в САЩ ще е неудобна за Русия. Защото геополитическите интереси (да, такива има) на Русия и на САЩ влизат в противоречие по цял ред въпроси. Така е било и така ще бъде. С републиканци или демократи във Вашингтон. С монархисти, комунисти или либерали в Москва или в Санкт Петербург\", резюмира аналитикът.", "date": "2018.11.08", "title": "След вота: Отношенията САЩ-Русия – в същото блато"}
{"url": "https://www.dnes.bg/sofia/2018/11/08/stolichni-kvartali-ostavat-bez-voda-utre.392934", "text": "\"Софийска вода” временно ще прекъсне водоснабдяването в някои части на столицата утре, 9 ноември, съобщиха от дружеството.\r\nВъв връзка с подмяна на спирателен кран на ул. \"Софийско поле“, жк. \"Дървеница“, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на бл. 43, бл. 42А, бл. 45, бл. 46. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска пред бл. 43.\r\nПоради подмяна на сградно водопроводно отклонение на ул. \"Ивац войвода“, жк. \"Яворов“, се налага спиране на водоподаването от 10:00 до 18:00 часа на клиентите на \"Софийска вода”, живеещи на ул. \"Момчил войвода“ - от ул. \"Ивац войвода“ до ул. \"Цар Иван Асен II“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Момчил войвода“ и ъгъла с ул. \"Цар Иван Асен II“.\r\n                    \n                    \n                Във връзка с подмяна на сградно водопроводно отклонение на бул. \"Александър Стамболийски“ Център, се налага спиране на водоподаването от 09:00 до 18:00 часа на клиентите на \"Софийска вода”, живеещи на бул. \"Александър Стамболийски“ - от бул. \"Витоша“ до ул. \"Княз Борис I“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Александър Стамболийски“ ъгъла с ул. \"Лавеле“.\r\nЗаради подмяна на сградно водопроводно отклонение на ул. \"Роза“, кв. \"Горна баня“, се налага спиране на водоподаването от 09:00 до 15:00 часа на клиентите на \"Софийска вода”, живеещи на ул. \"Роза“ - от ул. \"Каменица“ до ул. 646. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Роза“№24.\r\nЗаради диагностика на уличен водопровод на ул. \"Подлозище“, кв. \"Горна баня“, се налага спиране на водоподаването от 09:00 до 15:00 часа на клиентите на \"Софийска вода”, живеещи на ул. \"Подлозище“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Подлозище“.", "date": "2018.11.08", "title": "Столични квартали остават без вода утре"}
{"url": "https://www.dnes.bg/akoshtete-vqrvaite/2018/11/08/10-te-hrani-s-koito-moje-da-zamenite-kafeto.392901", "text": "Как започвате деня си, вероятно с любимата чаша ароматно кафе?\r\nСпоред нутрициониста Либи Уийвър, ако искаме да отслабнем, да намалим стреса и да се освободим от паническите атаки, трябва да се откажем от кафето.\r\nНо да се откажеш от любимото кафе, особено сутрин не е никак лесно. Вижте кои полезни храни могат да ви осигурят енергичен старт на деня и да бъдат вашата алтернатива на кофеиновата напитка.\r\n\r\nЕдна чудесна алтернатива на чашата кафе е черният шоколад. Какаото съдържа витамини и минерали, които активират мозъка и осигуряват повишена енергия за няколко часа. Също така, консумацията на шоколад допринася за освобождаването на серотонин, наричан още „хормон на щастието“. С шоколада обаче не бива да се прекалява, защото консумацията на повече сладко допринася за покачване на кръвната захар, а това отнема от енергията ви.\r\n                    \n                    \n                \r\nОпитайте да замените чаша кафе с друга полезна храна като кисело мляко. Млякото съдържа магнезий, който влияе положително върху енергийните нива в организма. Важно е млякото, което хапвате да няма добавени захари, оцветители, плодове.\r\n", "date": "2018.11.08", "title": "10-те храни, с които може да замените кафето"}
{"url": "https://www.dnes.bg/obshtestvo/2018/11/08/deputatite-shte-rabotiat-no-kvorumyt-pak-posia-razdor.392939", "text": "Кворумът пак се оказа ябълката на раздора между опозиция и управляващи.\n\r\nВъпреки че днес законотворците успяха да се съберат от втория опит и шефката на НС Цвета Караянчева да открие заседанието едва с 10 минути закъснение, от ГЕРБ се ядосаха на левицата, че не се регистрира.\n\r\nСоцдепутатите бяха в пленарната зала, но масово не натискаха копчетата, за да отбележат присъствието си.\n\r\nТова провокира Тома Биков от ГЕРБ да вземе думата и да обясни, че мнозинството има достатъчно депутати, за да осигури кворума за заседанието, но пък първата точка в програмата за днешното пленарно заседание е внесена от БСП, а социалистите не се регистрирали.\n\r\n\"Целта е да провалят заседанието, това е леко неадекватно поведение, не чакайте на нас да ви осигурим кворума да гледаме вашия закон, който не ни интересува, ставате смешни вече“, скочи той.\n                    \n                    \n                \r\nБиков даде като пример народните избраници от ДПС, които пък днес отсъствата от пленарната зала, но кагото имали внесени закони, винаги били на банките си.\r\n\"Проблемът е, че нямаме адекватна опозиция, явно това ще продължи още много време\", настоя той.\n\r\nЧервеният Драгомир Стойнев му отговори, че трима от неговите съпартийци се регистрирали и освен това нямало \"наши и ваши закони, всичките закони са за българските граждани\".", "date": "2018.11.08", "title": "Депутатите ще работят, но кворумът пак пося раздор "}
{"url": "https://www.dnes.bg/crime/2018/11/08/pod-peikata-17-bona-apashi-metnaha-25-godishna.392932", "text": "25-годишна е поредната жертва на телефонна измама в Силистра, съобщиха от МВР. \r\nВчера тя получила телефонно обаждане от мъж, представящ се за полицай, който поискал съдействие за залавяне на телефонни измамници. \r\nМладата жена изпълнила указанията на мнимия служител на реда и оставила под пейка в централната част на града 17 000 лева. По случая е образувано досъдебно производство.\r\nВъпреки активната разяснителна кампания на Областната дирекция на МВР, започната през пролетта, само през октомври са регистрирани 9 телефонни измами в Силистренско. \r\nЗа десетте месеца на годината са извършени 35 телефонни измами, показва полицейската справка.", "date": "2018.11.08", "title": "Под пейката – 17 бона! Апаши метнаха 25-годишна"}
{"url": "https://www.dnes.bg/obshtestvo/2018/11/08/biznesyt-vs-maikite-v-spor-za-natrupaniia-otpusk-pri-maichinstvo.392928", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБизнес и работодателски организации продължават да търсят решение за това колко дълго трябва да бъде майчинството. \r\nВсичко това отваря и темите за загубата на трудови навици, за недостига на детски заведения и гъвкаво работно време за майките, които искат да се върнат към работния процес.\r\nСпоред Жасмина Саръиванова от Българската стопанска камара този въпрос има много аспекти - демографски, законодателен и чисто човешки.\n\n\n\r\n\"Позицията на БСК не е свързана с отнемането на правата на майките. Ние целим да се използва годишният отпуск по предназначение - а именно за психическа и физическа почивка от работата. Не става въпрос за продължителността на майчинството. Става дума, че докато тече майчинството, да не се натрупва платен годишен отпуск\", отбеляза Саръиванова в \"България сутрин\".\r\n                    \n                    \n                По думите ѝ ролята на държавата е да осигурява детски градини и ясли за децата.\r\nЧавдар Христов от КНСБ обаче е сигурен, че никой експерт не е питал майките и техните организации за това какво мислят те по този въпрос.\r\n\"Сегашното законодателство дава възможност на майката през втората година да прекъсне своето майчинство и да тръгне на работа. Майките губят квалификация - но това е тяхно решение. Законодателството дава гъвкавост\", твърди Христов пред \r\nТой е на мнение, че нищо не пречи на бизнеса да вземе проблема в свои ръце и да започне да прави масово детски градини и ясли, за да улесни до голяма степен своите служители.", "date": "2018.11.08", "title": "Бизнесът vs. майките: В спор за натрупания отпуск при майчинство"}
{"url": "https://www.dnes.bg/top-novini/2018/11/08/bylgarinyt-bogatee-v-kraia-na-septemvri-862-ma-milioneri.392927", "text": "Всяка седмица в страната се появяват по трима нови милионери. В края на септември броят на депозитите на граждани със суми над 1 млн. лв. в тях е 862, което е рекорд.\r\nСамо за три месеца милионерските депозити са нараснали с 36 броя, сочат данните на БНБ.\r\nНай-голям ръст обаче има при влоговете със суми между 500 хил. и 1 млн. лв. Те се увеличават със 17,5% за година до 1508 броя, а общата сума в тях нараства с 16,9% до 1 млрд. лева.\r\nНа второ място по ръст са влоговете със суми между 200 хил. и 500 хил. лв., които като брой и като обща съхранявана в тях сума нарастват с около 16%.\r\nСериозен ръст от над 11% има и депозитите със суми между 100 хил. и 200 хил. лв. Оказва се, че най-много нарастват депозитите на хората с големи финансови възможности.\r\n                \n                При по-малките влогове със суми от 20 хил. до 100 хил. лв. увеличението на спестяванията е по-бавно и е в рамките от 7% до 9% за година.\r\nПри по-малките влогове ръстът на спестените суми е още по-малък. Броят на най-малките влогове до 1000 лв. и общата сума в тях дори намалява.\r\nОказва се, че депозитите на богатите нарастват най-бързо, а бедните теглят от спестяванията си за да вържат семейния бюджет, отчитат още от централната ни банка.", "date": "2018.11.08", "title": "Българинът богатее! В края на септември – 862-ма милионери"}
{"url": "https://www.dnes.bg/obshtestvo/2018/11/08/anton-antonov-shte-otgovaria-za-tolovete-v-api.392948", "text": "Антон Антонов е назначен за директор на Националното ТОЛ управление в Агенция \"Пътна инфраструктура\". Специализираното звено ще се занимава със събирането на електронните пътни такси от 1 януари догодина, припомнят от АПИ.\r\nАнтон Антонов е служител на АПИ от юни 2012 г. От началото на тази година е ръководител на Екипа за внедряване на системата за електронно таксуване на пътищата и е началник на отдел \"ТОЛ\" в дирекция \"Пътни такси и разрешителни\". В периода 2005-2009 г. е представител на Министерството на регионалното развитие и благоустройството в Постоянното представителство на България в Брюксел.\r\nЗавършил е \"Счетоводство и финанси\" в Университета Оксфорд Брукс, Англия и има магистратура по бизнес администрация от Университета Уорик в Ковънтри, Англия.", "date": "2018.11.08", "title": "Антон Антонов ще отговаря за толовете в АПИ"}
{"url": "https://www.dnes.bg/science/2018/11/08/v-indoneziiska-peshtera-skalni-risunki-na-40-hil-godini.392929", "text": "Скални рисунки на 40 хиляди години откриха в пещера на индонезийския остров Калимантан, съобщава изданието Nature. \r\nСпоред списанието това може да са най-старите подобни рисунки на планетата.\n\r\nПраисторическите хора са нарисували животни, приличащи на крави.\r\nОсвен това откривателите споделят, че са намерени и рисунки на човешки ръце, които могат да са на възраст между 40 и 52 хиляди години. \r\nВ индонезийската пещера са съхранени и \"по-млади\" рисунки на 20 хиляди години, на които са изобразени човешки фигури. \r\n ", "date": "2018.11.08", "title": "В индонезийска пещера: Скални рисунки на 40 хил. години!"}
{"url": "https://www.dnes.bg/usa/2018/11/08/strelba-v-predgradie-na-los-andjeles-ima-ubiti-i-raneni.392950", "text": "Инцидент със стрелба е станал в сряда вечерта в град Таузънд Оукс, предградие на Лос Анджелис. Има загинали, съобщи на сайта си вестник „Лос Анджелис таймс“.\r\n\r\nИзданието не уточнява броя на убитите и ранените.\n\r\nПреди това телевизионният канал АВС съобщи, че са ранени много хора. \n\r\nНеизвестен въоръжен мъж е влязъл в бар Borderline Bar & Grill и е произвел около 30 изстрела срещу намиралите си там хора, след което избягал. \n\r\nПолицията издирва нападателя. На мястото са пристигнали десетки полицейски  коли, уточнява ТАСС. \r\n \r\n ", "date": "2018.11.08", "title": "Стрелба в предградие на Лос Анджелес, има убити и ранени"}
{"url": "https://www.dnes.bg/temida/2018/11/08/cacarov-iska-imunitetite-na-shest-deputati-ioncheva-mareshki-kyrchev.392952", "text": "Главният прокурор поиска от НС свалянето на имунитета на шестима народни представители.\n\r\nЕдиният от депутатите е Елена Йончева от БСП, която прокуратурата иска да разследва за пране на пари в особено големи размери и по-точно за извършени финансови операции с парични средства, присвоени от КТБ.\n\n\n\n\r\nРазследването в специализираната прокуратура започна след сигнал от депутати. Според разследващите парите били прикривани чрез офшорна компания - \"Далий Трейдинг Лимитид\".\r\nЦацаров иска имунитета и на Веселин Марешки, Кръстина Таскова, Пламен Христов, Георги Михайлов и Васил Кърчев.\r\nРазследването срещу Марешки, Таскова и Христов /ПГ ВОЛЯ/ е за изнудване. Макар вече доброволно да се отказаха от имунитетите си, Цацаров изпраща ново искане до НС, защото от спецпрокуратурата смятат, че е налице престъпен сговор.\r\n                    \n                    \n                Разследването е за заплахи към собственици на аптеки с цел те да бъдат принудени да купуват лекарства и лекарствени средства само от \"Фармнет\" ООД на по-високи цени спрямо другите доставчици.\r\nЗа депутата Георги Михайлов от \"БСП за България\" Цацаров иска имунитета заради разследване за умишлена безстопанственост и сключване на неизгодни договори. Те касаят Специализирана болница за активно лечение на хематологични заболявания в София и са на стойност 24 359 808 лв. за периода 2015 г. - 2017 г., когато той е бил директор.\r\nГлавният прокурор иска и имунитета на Борис Кърчев от ГЕРБ, за престъпления за неплатени данъци в особено големи размери.\r\nПроверката казасе периода юни - юли 2015 г., когато в Стара Загора, като управляващ \"Би Би Си Кейбъл\" ООД избегнал плащането на данъчни задължения в особено големи размери - 320 000 лева ДДС. Подадена била невярна декларация за ДДС.", "date": "2018.11.08", "title": "Цацаров иска имунитетите на шест депутати: Йончева, Марешки, Кърчев..."}
{"url": "https://www.dnes.bg/notifikacii/2018/11/08/iunaited-obyrna-iuventus-v-torino-real-machka-v-chehiia.392937", "text": "Манчестър Юнайтед обърна и победи с 2:1 Ювентус в дербито на снощните мачове в Шампионската лига.\r\nИталианският хегемон поведе в 65-ата минута чрез Кристиано Роналдо, който за трети път в кариерата си се разписа срещу бившия си отбор. \"Червените дяволи\" обаче не бяха казали последната си дума.\n\r\nВ 86-ата минута Хуан Мата изравни с великолепно изпълнение на фуал, а в 90-ата минута драмата стана пълна. След разбъркване Пол Погба принуди Алекс Сандро да си вкара автогол, с което беше с основна заслуга за големия успех на Юнайтед над бившия му отбор.\n\r\nВ класирането Юве остава лидер с 9 точки, но пропусна чудесен шанс да си осигури място на 1/8-финалите още този кръг. Юнайтед е на 2-ра позиция със 7 т., Валенсия има 5, Йънг Бойс е на дъното с 1 т.\r\n                \n                В друг любопитен мач от снощи, европейският клубен шампион в последните 3 години Реал Мадрид направи важна крачка към класирането си за осминафиналите на Шампионската лига след гръмка победа с 5:0 като гост на Виктория Пилзен. Карим Бензема изигра страхотен мач и завърши с два гола и асистенция, а по веднъж се разписаха Каземиро, Гарет Бейл и Тони Кроос.\n\r\nТака след 4 изиграни мача в Група G на турнира Реал Мадрид и Рома делят първото място с по 9 точки, ЦСКА Москва има 4, а Виктория Пилзен е само с 1.\r\nОще един разгром се случи в сряда вечер. Манчестър Сити разби с 6:0 Шахтьор Донецк в среща от група \"F\" на Шампионската лига. Двубоят обаче ще се запомни със скандалната дузпа свирена за \"гражданите\" след циркаджийско падане на Рахийм Стърлинг.\n\r\nТова се случи през първото полувреме при резултат 1:0. Тогава Стърлинг непохватно заора в тревата, след което се свлече на терена и за най-голяма изненада бе възнаграден с дузпа за театралното си изпълнение, което разсмя дори феновете на \"гражданите\".\n\r\nГоловете за Сити вкараха Давид Силва (13), Габриел Жезус (24 - дузпа, 72 - дузпа и 90), Рахийм Стърлинг (49) и Риад Марез (84).\r\n", "date": "2018.11.08", "title": "Юнайтед обърна Ювентус в Торино, Реал мачка в Чехия"}
{"url": "https://www.dnes.bg/muzika/2018/11/08/vivo-montana-s-nov-klip-pustono-ludo-iliuziia.392949", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Последният клип на \"Виво Монтана\" представи познато заглавие - ''Пустоно лудо/Илюзия''. Групата получи престижна номинация за наградата \"Музикална лира\". Пламен Крумов, Денис Крумов и Марио Методиев гостуваха в \"България сутрин\", за да разкажат повече за новостите около духовия оркестър.\n\r\nВ новото видео този път участват и приятелките на момчетата от \"Виво Монтана\". Чрез клипа групата иска да покаже случващото се в сенките и мрака през нощта.\n\r\n\"2018-та беше много хубава и добра година. Започнахме с турнета във Франция и Германия, след това имахме многобройни участия в България. Сега издадохме този нов клип и ни предстои участие на международен фестивал в Турция\", сподели ръководителят на групата Пламен Крумов.\n                    \n                    \n                \r\nПред  момчетата обявиха, че на фестивала ще представят не само своята музика, но и българския фолклор.\n\r\n\"Не създаваме новата музика, за да се харесаме на някого, а създаваме това, което на нас ни харесва. На хората много им харесва това, което правим\", каза още Пламен Крумов.\r\n ", "date": "2018.11.08", "title": "\"Виво Монтана\" с нов клип ''Пустоно лудо/Илюзия''"}
{"url": "https://www.dnes.bg/politika/2018/11/08/kyrchev-dava-imunitet-iska-da-se-izchisti-imeto-mu.392954", "text": "Депутатът от ГЕРБ Борис Кърчев заяви, че ще се откаже от имунитета си и дори е щастлив от това, защото така ще се изчисти името му.\n\r\nПо-рано днес стана ясно, че главният прокурор Сотир Цацаров е поискал имунитета на шестима народни представители - Веселин Марешки, Кръстина Таскова и Пламен Христов от \"Воля\", Борис Кърчев от ГЕРБ и Елена Йончева и Георги Михайлов от БСП. \n\r\nПрокуратурата иска да разследва Кърчев за данъчни престъпления. Установени са достатъчно данни, че през месеците юни – юли 2015 г. в гр. Стара Загора, като управляващ \"Би Би Си Кейбъл\" ООД ,е избегнал плащането на данъчни задължения в особено големи размери – 320 000 лева ДДС.\n                    \n                    \n                \r\n\"Току що разбрах за искането на прокуратурата за свалянето на моя имунитет. И веднага ще подам писмено съгласие до председателя на Народното събрание да се случи това. Щастлив съм, че наистина ще дам имунитета си, никога не съм се крил зад него. Целта е наистина да се изчисти името ми\", коментира Борис Кърчев.\n\r\nПо думите му атаката срещу него идвала от местни структури на БСП в Казанлък.\n\r\n\"Никакви неизплатени данъци нямам, не се притеснявам от нищо. Към момента, в който съм прехвърлял фирми, те не са имали никакви задължения, имам документи\", категоричен бе той.", "date": "2018.11.08", "title": "Кърчев дава имунитет, иска да се изчисти името му"}
{"url": "https://www.dnes.bg/notifikacii/2018/11/08/kitaiskite-babi-i-diadovci-ludi-po-smartfonite.392951", "text": "Днес възрастните китайци са по-технически грамотни от когато и да било преди, пише всекидневникът Beijing Business Today, цитирайки доклад на платформата за електронна търговия Suning и компания Suning Finance. \r\nСпоред документа, групата от над 65 -годишните купува повече смартфони и SLR фотоапарати от тези на възраст между 45-60 г.\n\n\r\nСпоред доклада, продажбите на смартфони сред възрастните граждани са се повишили с 12.5%, като най-популярната марка е била iPhone.\r\nВ сравнение, предпочитаната марка от хората на средна възраст е била Сяоми, а устройствата закупени от тази група са били с 15.1% повече спрямо миналата година.\r\n                \n                Що се отнася до продажбите на SLR камери, покупателната сила на възрастните граждани е нараснала с 68.8%, а процентът при групата на 45-60 годишните е 56.3.\r\nЕжедневникът коментира още, че населението над 65 годишна възраст в Китай е било по-малко от 50 милиона през 1982 г, а до края на 2016 г броят надвишава 150 милиона или 10.8% от общото население на страната.", "date": "2018.11.08", "title": "Китайските баби и дядовци луди по смартфоните"}
{"url": "https://www.dnes.bg/obshtestvo/2018/11/08/rodni-bandi-tochat-socialnite-v-germaniia-za-godina-50-mln.392907", "text": "През 2017 г. организирани банди от България и Румъния са източили около 50 милиона евро от социалните каси на Германия. Това съобщава Агенцията по труда, разкрила 119 541 случая на измами със социални помощи.\n\r\nОколо 4400 от тях по всяка вероятност са дело на организирани банди, които привличат граждани от други членки на ЕС към Германия, пише \"\".\n\r\nКриминални банди привличат хора от Източна Европа към Германия от доста време насам. Още през март Агенцията по труда изрази загриженост поради нарастващия брой на злоупотребите със социални помощи. Методите на престъпниците са познати - с измамни обещания за лесен и охолен живот те привличат бедни хора, предимно от България и Румъния.\n                    \n                    \n                \r\nПосле бандите подават от тяхно име молби за социална помощ, вписвайки фиктивни работодатели и представяйки фалшиви удостоверения за деца. По този начин се източват и детски надбавки за деца, които често пъти изобщо не съществуват. След отпускането на социалните облаги организираните банди обикновено задържат по-голямата част от парите.\n\r\nНо с това щетите не се изчерпват. В данните на Германската агенция по труда се изказва предположението, че индивидуалните измами и организираната престъпност навярно нанасят щети от около 100 милиона евро годишно.\n\r\nВ Агенцията по труда от тяхно име те подават документи за социални помощи, известни под името “Харц-4”. Молбите им обаче съдържат фалшиви данни за броя на децата, за жилищната ситуация и трудовата заетост, пише в материал на “Дойче веле”.\n\r\nНай-голямата част от организираните социални измами е концентрирана в големите и гъстонаселени германски градове. Федералната агенция по труда признава в отговор до парламента, че в много случаи нейните поделения по места не разполагат с достатъчно персонал, за да проверяват задълбочено подадените молби за помощи. А измамниците очевидно разчитат именно на това.\n\r\nЗлоупотребите, в които участват българи и румънци, може да бъдат спрени, ако се хармонизират социалните системи в Европа и се въведе общоевропейско обезщетение за безработни, каквото предлага германският министър на финансите Олаф Шолц. Това би отнело привлекателността за онези български граждани, които тръгват към Германия, за да получават по-високи социални облаги, прогнозира и “Зюддойче цайтунг”.\n\r\nЗасега това предложение среща съпротива от страна на германските консерватори, но европейски дипломати са убедени, че още до края на 2018 г. в Европа ще бъде постигнато споразумение по този въпрос.\n\r\nПроблемът с точенето на социални каси е особено остър от 2014-а насам – годината, в която българските и румънските граждани добиха правото на работа в Германия. Оттогава в страната ежегодно пристигат все повече търсещи работа, част от тях обаче разчитат повече на социалните помощи.\n\r\nЧесто по-бедните и малограмотни хора, предимно роми, стават жертва на банди свои сънародници или на турски и арабски престъпни кланове. Те ги настаняват по дузина души в една стая и ги карат да плащат невероятно високи цени само за правото да споделят матрак с още един работник. Леглото се ползва на смени – докато единият е на работа, другият спи и после се разменят. На новопристигналите се подават документи за социални помощи, които после тарторите на бандите прибират за себе си.\n\r\nЧесто измамените се прибират у дома, но парите продължават да текат, защото не са задраскани от адресната регистрация. Друга хватка, която източноевропейците от Балканите ползват, е създаването на собствена малка фирма. За нея в някои германски провинции се иска минимална сума и просто заявление. Обикновено като дейност се записва почистване на строежи и изоставени постройки.\n\r\nВ края на месеца обаче се иска социална помощ, тъй като доходът от събарянето на порутени сгради не надхвърля 200 евро в повечето случаи. Само в Гелзенкирхен от 2004 г. досега са се преселили около 7000 български граждани. Населението на града е около 200 000. Тази не чак толкова голяма група чужденци обаче е похарчила милиони в двуцифрен размер за социални помощи, съобщават от общината.\n\r\nСпред данни на Агенцията по труда граждани от 193 държави получават помощи за безработни, като близо половин милион от тях (438 850) са от държави на ЕС – най-вече от България (84 334), Полша (80 517) и Румъния (65 902).\n\r\nСпоред изследване на германската агенция по труда от лятото на 2017 г. всеки трети българин, живеещ в Германия, получава социални помощи. А 30 000 български деца в Германия живеят в домакинства, зависими от тези помощи.", "date": "2018.11.08", "title": "Родни банди точат социалните в Германия, за година – €50 млн."}
{"url": "https://www.dnes.bg/stranata/2018/11/08/izkylchen-krak-scepena-djanta-1-7-mln-obezshteteniia-ot-obshtinite.392910", "text": "За последните пет години общините в четирите най-големи града в Бъгария са осъдени за 1.7 млн. лв., заради инциденти, причинени от лоша инфраструктура. Най-много пари са изплатили София и Пловдив.\n\r\nСтоличната община е платила над 955 хил. лв. обезщетения по спечелени дела на граждани, пострадали от лошата инфраструктурата в града. Софиянци завеждат искове заради изкълчен или счупен крак при пропадане в дупка или подхлъзване на заледен тротоар. Столичани претендират за обезщетения и при сцепена джанта и спукана гума на колата. Така от хазната на софиянци годишно изтичат стотици хиляди за изплащане на обезщетения.\n\n\n\r\nОт справка, цитирана от \"Монитор\", става ясно, че през 2014, 2015 и 2016 година са платени над 420 бона за обезщетения на пострадали. \r\n                    \n                    \n                Прави впечатление, че миналата година от \"Московска\" 33 са дали 90 хил. лв. на граждани, спечелили дела срещу общината, а до края на септември 2018 г. сумата надвишава 333 хил. лв. \r\nОт Столичната община обясниха, че голямата разлика в парите не се дължи на повече заведени дела в последната година. Причината е протакването на решенията на съда.\n\r\nВторият по-големина град у нас Пловдив също понася загуби заради искове срещу общината. За последните пет години пловдивчани са завели 462 дела срещу местната власт. \r\nИсковете за обезщетения през периода 2013-2018 г. срещу общинската администрация са за настъпили пътно-транспортни произшествия, заради необезопасени дупки или шахти на пътното платно или в резултат на падане на клони и дървета, са 436 броя.\r\nДругите 26 дела са за претърпени имуществени и неимуществени вреди. Общо претендираните суми за периода са в размер на 864 198,09 лв., от които община Пловдив е изплатила по силата на влезли в сила решения 497 424,15 лв.\r\nРазликата между претендираните и изплатените суми, в размер на 366 773,94 лв. са вследствие на необосновани и недоказани претенции от страна на ищците. \r\nЗа периода 2013-2015 г. делата за настъпили катастрофи заради проблем в инфраструктурата са 290, а за периода 2016-2018 г. са 146, което бележи тенденция към спад с около 50%, уточниха от община Пловдив.", "date": "2018.11.08", "title": "Изкълчен крак, сцепена джанта: 1,7 млн. обезщетения от общините"}
{"url": "https://www.dnes.bg/obrazovanie/2018/11/08/instituciite-vyrnaha-9000-deca-v-klas-ima-li-oshte.392915", "text": "Близо 8000 деца са пожелали да посещават училище за първи път, покрай усилията на експерти от институциите, работещи по механизма за обхват и задържане в образователната система. Резултатът съобщават от образователното министерство.\n\r\nПо думите на министъра на образованието и науката Красимир Вълчев на територията на страната вече са сформирани и постоянно действащи общо 1239 екипа с общо 10 030 учители, директори, социални работници, полицаи, общински служители и медиатори.\r\n\"Усилията на училищата са концентрирани в ежедневната работа с децата и задържането им в клас. Работим усилено по обща информационна платформа заедно с Агенцията за социално подпомагане. Сключено е споразумение с МВР, ГИТ и НАП за обмен на информация, предстои и с Агенция по заетостта. Общо 252 общини са регистрирани в системата\", посочи Вълчев, цитиран от Нова тв.\n\n\r\n                    \n                    \n                В нея вече са вкарани и данни за децата от неделните училища, европейските и чуждестранните училища у нас. От 159 296 деца и ученици към началото на тази учебна година,  за 87 197 е установено, че са извън страната.\n\r\nВицепремиерът Томислав Дончев акцентира, че за пръв път от шест години делът на преждевременно напусналите образователната система намалява от 13,8% на 12,7%. Той посочи, че има 7 души на 19-годишна възраст, които са поискали да учат за първи път.\r\n\"Основната причина деца да не са в клас е нежелание и този проблем трябва да бъде посрещнат челно\", каза Дончев и допълни, че наред с оперативните действия трябва да се решат стратегически задачи – да се провери дали размерът на глобите е достатъчно респектиращ и дали санкциите се налагат регулярно. Според него трябва да се направи и ревизия на издаваните медицински извинителни бележки.\n\r\nОт началото на учебната година екипите по механизма успяха да върнат обратно в клас 9100 ученици, основно на възраст между 9 и 15 години. От повторно отпадналите миналата година 2100 деца, за 426 за направен пореден опит да бъдат интегрирани в училище.\n\r\nИнтересен факт е доброволното записване на близо 8000 деца и ученици, които са поискали да посещават училище или детска градина за първи път. Най-голям е броят им във възрастовата група 6 – 7 години, като това са деца от уязвими групи, които до момента са отказвали да учат. Останалите почти 2000 ученици, които са записани за първи път на училище са родени между 1999 г. и 2011 г. \n\r\nНа семействата, чиито деца не посещават училище, са били издадени 234 акта за административно нарушение. Най-много са били в Стара Загора и Сливен – 104 и 103, а най-малко в Бургас, Велико Търново, Кюстендил, Монтана, Търговище и Хасково – по един.\n\r\nВ работата си екипите по обхват най-често срещат трудности заради миграцията в страната и в чужбина, липсата на документи като актове за раждане, липса на законни настойници, ранни бракове и майчинство, както и ниска административна грамотност на част от родителите - коя институция каква помощ или подкрепа и при какви условия може да се предостави на детето или на семейството.", "date": "2018.11.08", "title": "Институциите върнаха 9000 деца в клас. Има ли още?"}
{"url": "https://www.dnes.bg/zvezdi/2018/11/08/tara-riid-na-43-liubimkata-ot-amerikanski-pai.392828", "text": "\n\r\nНа 8 ноември рожден ден празнува популярната американска актриса Тара Рийд. Родена през 1975 година в Уайкоф, Ню Джърси, тя започва своята актьорска кариера още като тийнейджър през 1987 година.\n\r\nНай-голяма популярност придобива с ролята си на Вики в тийн комедията \"Американски пай\". През 2005 година прави и собствено комедийно шоу по телевизията.\n\r\nИ двамата й родители са учители. Баща й обаче по-късно е работил и на Wall Street.\n\r\nИзраства в силно религиозно семейство, като самата тя е католичка.\n\r\nБъдещата актриса има ирландски, италиански, френски и унгарски корени.\n                    \n                    \n                \r\nТара започва кариерата си на 6 години с появата си в едно детско телевизионно състезание, наречено \"Chid's Play\".\n\r\nПо-късно тя учи в професионална детска школа за актьори в Ню Йорк. Там сред съучениците й са Джери O'Конъл, Сара Мишел Гелар и Маколи Кълкин.\n\r\nТара Рийд има зад гърба си брак с българина Захари Кехайов.\n\r\nФенка е на американския футбол и на Филаделфия Ийгълс. Твърди също, че подкрепя и английския футболен Челси.\n\r\nИма куче, което се казва... Текила.", "date": "2018.11.08", "title": "Тара Рийд на 43: Любимката от \"Американски пай\""}
{"url": "https://www.dnes.bg/usa/2018/11/08/ruskata-sleda-trymp-uvolni-glavniia-prokuror-na-sasht.392917", "text": "Главният прокурор на САЩ Джеф Сешънс беше принуден да напусне поста  си днес след повече от година на остри лични нападки от президента  Доналд Тръмп заради оттеглянето си от разследването за намеса на Русия в  президентските избори през 2016 г., предаде Асошиейтед прес.\n\n\r\nВ писмо от 1 страница Сешънс уведоми президента, че подава оставка по негово искане. В съобщение в Туитър Тръмп написа, че назначава за и.д. главен  прокурор шефа на кабинета на Сешънс Матю Уитакър, бивш прокурор от щата  Айова, предаде БТА.\r\nОставката беше кулминацията на напрегнати отношения, които са  развалиха още в първите седмици от мандата на главния прокурор, когато  той се оттегли от разследването за възможна координация между кампанията  за президентските избори на Тръмп и Русия.\r\n                    \n                    \n                Президентът изрази недоволство, че това решение е направило възможно  впоследствие да бъде назначен специален прокурор Робърт Мълър, който  пое разследването за руска следа в изборите и започна да разследва дали  нападките на Тръмп срещу Сешънс не са част от по-широки усилия да бъде  възпрепятствано правосъдието и да бъде задушено разследването за  съглашателство между кампанията на Тръмп и Русия, отбелязва Асошиейтед  прес.\r\nЗасега не са напълно ясни измеренията на този развой за  разследването на Мълър. Министерството на правосъдието не е съобщавало,  че заместник главният прокурор Род Розенстайн също ще се оттегли.  Розенстайн бе този, който назначи Мълър преди повече от година и  половина и оттогава надзираваше отблизо работата му.\r\nНападките срещу Сешънс бяха отправяни, дори и въпреки че  републиканецът от Алабама беше първият американски сенатор, подкрепил  кандидатурата на Тръмп за президент, както и въпреки факта, че неговата  програма за борба с престъпността и приоритетите му - особено  ястребската му политика по въпроса за имиграцията - до голяма степен  отразяваха тези на президента, отбелязва Асошиейтед прес.", "date": "2018.11.08", "title": "Руската следа... Тръмп уволни главния прокурор на САЩ"}
{"url": "https://www.dnes.bg/snimka-na-denia/2018/11/08/topyl-noemvri-temperaturite-dnes-do-17-c.392912", "text": "Времето остава без съществена промяна. В равнините ще е мъгливо или с ниска слоеста облачност и на отделни места ще преръмява. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони.\r\nПрез нощта ще е почти тихо, утре ще духа слаб североизточен вятър вятър. Преобладаващите минимални температури ще са между 3 и 8 градуса, а максималните - между 12 и 17 градуса. Атмосферното налягане ще се понижи, но ще остане по-високо от средното за ноември, предаде БТА.\r\nНад Черноморието ще бъде с ниска облачност или мъгла и на места ще преръми. В следобедните часове облачността ще намалява, видимостта ще се подобрява. Ще духа слаб до умерен североизточен вятър. Максималните температури ще бъдат 14-16 градуса. Температурата на морската вода е 16-17градуса. Вълнението на морето ще бъде 2-3 бала.\r\n                \n                Над планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11 градуса, на 2000 метра - около 5 градуса.", "date": "2018.11.08", "title": "Топъл ноември. Температурите днес до 17°C"}
{"url": "https://www.dnes.bg/notifikacii/2018/11/08/fermer-v-shumen-zelenchuci-v-oranjerii-kanabis.392919", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДве оранжерии с канабис отглеждал фермер в Шумен, разкриха криминалисти. Имотът е край главен път, а полицаите усетили мириса на марихуаната при един от обходите си.\n\r\nОт оранжериите в местността \"Паметниците“ край преславското село Хан Крум са иззети общо 551 растения. При претърсване в помещение, пригодено за сушилня, са открити близо 1300 стръка канабис с общо тегло 27 кг. На място е задържан 49-годишен мъж. Легалният му бизнес бил отглеждане и продаване на зеленчуци, предаде.\n\r\nТова е поредната оранжерия в Шуменско, която е разкрита само за последната година. Според хората в село Хан Крум фермерът отглеждал зеленчуци в оранжериите от около 5 години. Вестта за задържането му ги учуди и накара да търсят причината за новото му занимание.\n                \n                \r\nСрещу 49-годишния шуменец са повдигнати обвинения за производство и държане с цел разпространение на наркотични вещества.\n\r\n ", "date": "2018.11.08", "title": "Фермер в Шумен: \"Зеленчуци\" в оранжерии – канабис"}
{"url": "https://www.dnes.bg/stranata/2018/11/08/topli-hliabove-kurban-pochitame-arhangelovden.392916", "text": "По стар български обичай празнуваме днес Архангеловден. Пред престола на Господ винаги стоят седем ангели - наричаме ги архангели. \r\nПървият е св. Архангел Михаил, изобразяван с копие в ръка, тъпчещ дявола с крака - неслучайно за него казват, че е най-силният ангел. Той представя Божието слово.\r\nАнгелите са пазителите на хората. Те вярват, че душата не може да напусне тялото ако Свети Рангел, както са преиначили името на Архангел Михаил, не дойде да я прибере. Легендата разказва, че при подялбата на света на него се е паднало да придружава мъртвите.\r\nНа много места в България се прави курбан за светеца. Пекат се и обредни хлябове, които много приличат на тези, които се приготвят при помени и погребения.", "date": "2018.11.08", "title": "Топли хлябове, курбан... почитаме Архангеловден"}
{"url": "https://www.dnes.bg/cars/2018/11/08/avtokyshti-na-krystopyt-prodavat-stari-koli-shte-gi-kupuvame-li.392920", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДанъците на старите автомобили скачат. Отпадат и облекченията за тези с газови уредби и катализатор. Решението на депутатите стресна търговците, които предлагат коли втора ръка.\r\nПритесненията им са, че високият данък ще накара хората да не купуват поостарели возила, предаде .\n\n\n\r\nГеорги Ковачки от години работи в автокъща в Дупница. Разказва, че напоследък клиентите предпочитат по-новите автомобили.\r\nСлед вдигането на данъците за старите автомобили Георги смята, че все по-малко хора ще купуват автомобили на старо. А бизнесът в Дупница ще замре.\r\n                    \n                    \n                Ако досега новите коли бяха с по-скъпи данъци, то след промените данъците и на старите коли се увеличават драстично.\n\r\nПредвижда се промените да влязат в сила от 1 януари 2019. Георги не може да разбере защо се вдигат данъците на българите, които са най-бедни в Европейския съюз.\n\r\n ", "date": "2018.11.08", "title": "Автокъщи на кръстопът: Продават стари коли! Ще ги купуваме ли?"}
{"url": "https://www.dnes.bg/stranata/2018/11/08/boiadisaniiat-redi-veche-e-s-estestven-kosym.392918", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Кучето Реди, което беше боядисано в червено, вече почти е върнало естествения си облик. Вандалският акт бе дело на група роми от Тутракан, предаде Bulgaria ON AIR.\n\n\n\r\nДва месеца по-късно почти няма следа от червената боя по Реди. Неговата стопанка Илона – студентка по богословие и участничка в Мис Силикон – е положила големи усилия, за да върне естествения цвят на нейния любимец.\r\nИлона има още едно куче, а с Реди са почти неразделни. Тя мисли и за още едно куче... но когато стане семейна.\r\n ", "date": "2018.11.08", "title": "Боядисаният Реди вече е с естествен... косъм"}
{"url": "https://www.dnes.bg/world/2018/11/08/nai-malko-13-ubiti-pri-bunt-v-zatvor-v-tadjikistan.392924", "text": "Таджикистанските сили за сигурност убиха най-малко 13 затворници по време на бунт, избухнал снощи в затвор в град Ходжант, съобщи Ройтерс, като се позовава на три източника от правоохранителните органи.\r\nМестните власти са потвърдили пред агенцията, че е имало бунт, но не са дали повече информация, пише БТА.\r\n ", "date": "2018.11.08", "title": "Най-малко 13 убити при бунт в затвор в Таджикистан"}
{"url": "https://www.dnes.bg/stranata/2018/11/08/vmesto-spanak-otrovni-lista-ot-tatul-babh-oshte-proveriava.392921", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължават проверките на Агенцията по храните за наличието на спанак, примесен с отровни листа татул в търговската мрежа. \r\nИзтеглянето на продукта от търговската мрежа започна след постъпване на два сигнала за закупен спанак от верига магазини в Костинброд и хипермаркет в Търговище.\r\n\"Няма  ясно доказателство, че има татул в спанака. Няма доказателство, че  отравянето в Търговище е причинено от татул. Листата могат да се  различат визуално, но когато са в доста смачкано състояние, много  трудно\", обясни микробиологът Сергей Иванов пред .\n\r\n                    \n                    \n                Експертът  добави, че липсва най-важният симптом при натравяне с татул - реакцията  на зениците. А самият той се замисля дали не става въпрос за натравяне с  нитрати. Сергей Иванов добави, че в болницата не е направена  консултация с токсиколог.\r\nТрябва да се правят проби в чужбина и нещата ще се проточат 1-2 седмици, прогнозира Иванов.\r\n\"Татулът  расте навсякъде, той е плевел. Възможно е машината, която е събирала  листната маса, да е захапала. Татулът е силно отровен\", подчерта той и  добави, че човек може да умре при консумация на 100 грама татул.\r\nМикробиологът съзря липса на капацитет и експертност в контролния орган, както и по думите му, крайно забавена реакция.\r\nВсе пак от БАБХ призовават всички, които са си купили от въпросния  спанак, да не го консумират.", "date": "2018.11.08", "title": "Вместо спанак, отровни листа от татул. БАБХ още проверява"}
{"url": "https://www.dnes.bg/index/2018/11/08/receptata-dnes-kaliforniiski-sandvich-s-tikvichki.392823", "text": ":\r\n¼ чаша майонеза\r\n3 скилидки чесън, пресован\r\n1 супена лъжица лимонов сок\r\n1/8 чаша зехтин\r\n½ чаша нарязана чушка\r\n1 малка тиквичка, нарязана на кръгове\r\n1 червен лук, нарязан на колелца\r\n1 домат, нарязан на колелца\r\n2 питки чабата (или обикновени филийки)\r\n½ чаша натрошено сирене\r\n \r\n:\r\n \r\nВ купа смесете майонезата, чесъна, лимоновия сок. Разбъркайте и охладете в хладилник за 1 час.\r\n \r\nСтоплете скарата или грил-тигана. Намажете със зехтин. Изпечете тиквичките, доматите, чушките и лука на скарата. Печете по няколко минути от всяка страна.\r\n \r\nНамажете хлебчетата (филийките) с майонезената смес от двете им страни. Поръсете с натрошено сирене. Поставете хлебчетата върху скарата за няколко минути да се запекат и сиренето леко да се разтопи.\r\n \r\nНапълнете сандвича с продуктите и сервирайте топъл.\r\n\r\n\r\n \r\n ", "date": "2018.11.08", "title": "Рецептата Dnes: Калифорнийски сандвич с тиквички "}
{"url": "https://www.dnes.bg/usa/2018/11/08/jurnalist-ot-cnn-se-sprechka-s-trymp-bez-akreditaciia.392922", "text": "Белият дом прекрати временно акредитацията на кореспондента на CNN в американското президентство, предаде Асошиейтед прес.\r\nРешението бе взето след разгорещен спор вчера между Джим Акоста и президента Доналд Тръмп.\r\nПо време на пресконференция Акоста се опита да зададе допълнителен въпрос на държавния глава на САЩ за кервана с мигратни, движещ се от Латинска Америка към южната граница на САЩ, но Тръмп реши да не отговаря и заяви: \"Достатъчно!\"\r\nСътрудничка на Белия дом се опита да вземе микрофона на журналиста, но опитът й се оказва неуспешен.\r\nПрессекретарят на Белия дом Сара Сандърс обвини Акоста в неприемливо поведение спрямо сътрудничката на Белия дом, която се опита да му отнеме микрофона.\r\nЖурналистът потвърди в Тwitter, че знае, че е лишен от достъпа си до Белия дом, предаде ДПА. Т\r\nой неведнъж е влизал в спорове с президента. Си Ен Ен веднага подкрепи журналиста си.", "date": "2018.11.08", "title": "Журналист от CNN се спречка с Тръмп. Без акредитация!"}
{"url": "https://www.dnes.bg/sofia/2018/11/08/dupki-pukat-gumi-v-kv-mladost-signalite-valiat-do-so-no.392923", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУлица в квартала \"Младост\" 3 е осеяна с дупки, което не би трябвало да е изненада. Проблемът тук е, че участъкът не е ремонтиран от толкова дълго време, че арматурата на пътя се е показала. \r\nНа подадените до Столичната община жалби пък не се обръща внимание. Хората дори правят опити сами да закърпят участъците, предаде.\n\n\n\r\nСтава дума за улицата пред блок 366 в квартал \"Младост\" 3. Тази година жителите на блока подават десетки сигнали до СО през имейл, но реакция няма. \r\n                    \n                    \n                Година по-рано, през 2017 г., жителите решават сами да решат проблема си, като се пробват да асфалтират със собствени средства дупките, но и това не дава необходимия резултат.\r\n\"От СО ни връщат отговор, че тази улица не е в списъка с предвидените за ремонт. Аз живея повече от 30 години тук и не съм виждала улицата да се ремонтира. Състоянието е критично\", категоричен бе един от жителите на блока.\r\nПо думите им инциденти вече рядко се случват, защото хората знаят дупките наизуст, но все пак случайни хора постоянно пукат гуми и си изкривяват джантите.\r\nОказва се, че освен асфалт, жителите от блока се грижат и за отводнителната система. Преди години роми крадат една от шахтите за отводняване. Затова жител се наема и прави скарата за шахтата, която върши своята работа вече няколко години.\r\nДаниел Евлогиев от \"Транспортна инфраструктура\" към СО обясни пред Bulgaria ON AIR: \"Списъкът на улиците, които трябва да бъдат ремонтирани, се подава от кмета. В същото време тази улица не присъства в този списък. На база на огледи обаче е установена необходимост за ремонт на тази улица и той ще бъде направен до края на годината\". ", "date": "2018.11.08", "title": "Дупки пукат гуми в кв. \"Младост\". Сигналите валят до СО, но..."}
{"url": "https://www.dnes.bg/health/2018/11/08/alternativa-li-sa-za-pushachite-bezdimnite-produkti.392894", "text": "България е лидер по пушачи в ЕС, на челните места сме и в световната статистика. Данни на Евростат от 2014 г. показват, че редовните пушачи у нас са 28,2%, при средни стойности от 19,2% за Съюза.\n\r\nЗа последните десетилетия във Великобритания, САЩ, Япония, Холандия има трикратно намаляване на тютюнопушенето, като особено драстичен е примерът в Щатите, където от 50-53% пушачи през 60-те години, делът им пада под 15% сега. \n\r\nНад 17 500 души у нас умират заради тютюнопушене годишно, като половината от тях преждевременно. От друга страна цигарите водят и до други заболявания.\n\r\n\n\r\nОбикновено мерките, които държавите предприемат в борбата с тютюнопушенето са насочени към различни инициативи и поощряване сегашните пушачи да спрат - безплатни консултации, здравни прегледи, различни конкурси. Разбира се, на пазара има и различни продукти, заместители на никотина, които спомагат за отказването на цигарите.  \n                    \n                    \r\nТехнологиите и иновациите в този сектор може да бъде използвано като друго направление, което да допълни тези мерки, намалявайки вредата за настоящите пушачи, които не искат да се откажат.\n\r\nРуи Миньос, ръководител на регионалното научно звено на Филип Морис Интернешънъл (ФМИ), отговарящо за Европа, Източна Европа, Близкия изток и Африка представи у нас последните научни изследвания, които са свързани с бездимните устройства.\n\r\n\"Според прогнозите на Световната здравна организация до 2025 г. в света ще има над един милиард пушачи. При толкова много хора, които са избрали да пушат, има смисъл да съществуват по-малко вредни алтернативи на цигарите. Можем да постигнем значителна полза за общественото здраве единствено, когато голям брой от тези пушачи преминат от цигари към по-добри продукти\", заяви Миньос.\n\r\nТой допълни, че ФМИ е инвестирала над 4.5 млрд. долара в научни изследвания и разработки на продукти с намален риск. Те предлагат две изделия с нагряване на тютюн - IQOS, а другите две са електронни изпарители. Всички нови продуктови разработки преминават през стриктни тестове, включително и неклинична и клинична оценка.\n\r\n\"От епидемиологията знаем, че продължителното пушене води до увеличен риск от развитие на заболявания, свързани с пушенето. И ако пушачът спре да пуши, рискът от развитие на заболявания, свързани с пушенето, намалява. Тъй като отказът от пушене е \"златният стандарт\" за оценка на намаления риск за пушачите, нашата цел е да разработим продукти, чиито рисков профил е възможно най-близък до рисковия профил при отказ от пушене\", каза още Руи Миньос.\n\r\nПровежданите в продължение на десетилетия научни изследвания сочат, че основният причинител на заболявания, свързани с пушенето са вредните и потенциално вредни вещества, формирани при горенето на тютюна. Научни изследвания показват, че с увеличаването на температурата на тютюна, нивата на вредни вещества, които се образуват, нарастват. При дръпване от цигарата температурата в периферията на горящата зона се повишава до над 800°C. Горенето на тютюна води до образуване на дим, топлина и пепел.\n\r\nПри IQOS температурата на нагряване достига максимум 350°C. Проучванията на ФМИ показаха, че аерозолът, отделен от IQOS не съдържа твърдите частици, които се образуват при горенето. \n\r\nФМИ следва следната многостъпкова програма за научна оценка, в съответствие с указанията на Американската агенция по храни и лекарства (FDA). \n\r\nРезултатите сочат, че аерозолът на IQOS съдържа значително по-ниски концентрации на вредни вещества в сравнение с дима от стандартна референтна цигара, намалението ба вредните частици и токсичността е с 90-95%. \n\r\nКлиничните резултати сочат, че преминаването към IQOS има положително въздействие върху здравния риск при пушачите. В резултатите от шестмесечно клинично проучване с допълнителен период от шест месеца са измерени осем здравни индикатора, за които е известно, че се повлияват благоприятно при отказ от пушене. Установено е, че след преминаване от пушене към IQOS за шест месеца, всички тези индикатори се изменят в посоката, в която се изменят при спиране на пушене, като при 5 от тях измененията са статистически значими.\n\r\n\"За да имат бездимните изделия положително въздействие върху общественото здраве, е важно непушачите да не започват да ги ползват, а пушачите, които имат намерение да се откажат от пушенето и в действително спрат, да не се откажат от това си намерение поради наличието на тези продукти. Нашите проучвания показват, че много малък процент от непушачите изразяват намерение за употреба на IQOS, докато процентът при пълнолетните пушачи e много по-висок (до 39%)\", заяви още Миньос.\n\r\nЗа четири години има повече от 60 независими проучвания за бездимните изделия в различни области, като химия на аерозола, качество на въздуха в затворени помещения, предклинични и клинични изпитвания. \n\r\n\"Наясно съм, че нашите изследвания могат да предизвикат разнопосочни коментари. Но Федералният институт за оценка на риска на Германия, Американската агенция по храни и лекарства, \"Обществено здраве\", Англия, потвърждават по-ниските нива на дадени вредни и потенциално вредни вещества в аерозола от стиковете на IQOS в сравнение с дима от цигарите\", допълни още Руи Миньос.\n\r\nНово глобално проучване, проведено от IPSOS по поръчка на Филип Морис Интернешънъл, показва, че 45% от пълнолетните лица в България са напълно съгласни, че правителствата трябва да направят всичко възможно да насърчат мъжете и жените, които в противен случай биха продължили да пушат, да преминат напълно на по-добри алтернативи.\n\r\n63% от запитаните българи са на мнение, че компаниите, търгуващи с потребителски стоки, имат задължение да осъществяват научни изследвания и да прилагат иновации по отношение на своите продукти в интерес на общественото здраве. Само 11 процента обаче смятат, че държавните власти в България се справят добре с това да осигурят на всички достъп до последните иновации и технологии.\n\r\n67 процента от интервюираните в България са съгласни, че пушачите трябва да имат достъп до точна информация за алтернативни продукти, които биха могли намалят риска в сравнение с цигарите, на базата на която да направят своя избор.\n\r\nПо отношение на фискалната регулация продуктите се оценяват като различни. Облагането се увеличи, но не е до нивото на цигарите (около 40% - б.а.), което е балансирано решение, смятат от ФМИ.\n\r\nВече е заложена и новата цена стиковете за IQOS, които ще струват на потребителите 5.80 лв. за кутия. Най-вероятно тя ще влезе в сила от края на декември. Тогава ще бъде представен и IQOS III, чиято премиера вече мина в Япония наскоро.", "date": "2018.11.08", "title": "Алтернатива ли са за пушачите бездимните продукти?"}
{"url": "https://www.dnes.bg/akoshtete-vqrvaite/2018/11/08/2019-a-shte-e-godinata-na-sviniata-kakvo-ni-ochakva.392903", "text": "Както знаем, китайската нова година настъпва в различно календарно време от нашето. Следващата 2019-а ще премине под знака на кафявата земна свиня. Новата година ще започне на 5 февруари 2019 и ще завърши на 24 януари 2020 година. Тя предвещава много изненади за отделните зодии.\r\nАко не знаете каква зодия сте според китайския хороскоп,можете да проверите под какъв знак е била годината, в която сте се родили, съответно това е вашата китайска зодия.\r\n\r\n2019-а ще е година на възможности и предизвикателства за Плъховете. Ще можете да поправите всички грешки, които сте допуснали през 2018-а. Това ще ви донесе успехи. Ще сте по-бавни във вземането на решения, но пък ще е за добро. Въпреки това умът ви ще е активен и щателно обмислящ вашите нови възможности.\r\n                    \n                    \n                Новата година ще е и годината, в която Плъховете ще създадат нова връзка или ще преустановят настоящата си. 2019-а е преломна в любовта за тях. Година на ново начало и в двата случая. Не се колебайте. Ако харесвате някого, отидете и му споделете. Шансовете ви ще са добри. Тази година не е времето, в което да си мълчите.\r\nВ работата и бизнеса успехите няма да са особено забележителни. Дори е възможно да ви очакват трудни времена.\r\n\r\nБикът ще се радва на една прекрасна година. Това е годината на релакса и забавленията за представителите на тази китайска зодия. Както в любовта, така и в работата ще сте благословени със стабилност. Погрижете се добре за здравето и храненето си през 2019-а. Това ще е от огромно значение за в бъдеще.\r\nЩо се отнася до връзките, Биковете ще трябва да се постараят малко повече, за да заздравят връзките си въпреки стабилността. Новите проекти на работа ще държат вниманието ви непрекъснато, а съзнанието заето. Това ще ви донесе материални облаги.\r\nВ личен план 2019-а година ще е идеална за Биковете, които искат да организират пътешествие с партньора си или да планират бременност.\r\n", "date": "2018.11.08", "title": "2019-а ще е Годината на свинята. Какво ни очаква?"}
{"url": "https://www.dnes.bg/obrazovanie/2018/11/08/ruski-reaktori-v-energetikata-borisov-gi-obsydi-vyv-finlandiia.392941", "text": "България и Финландия ще разширят сътрудничеството си в енергетиката, образованието, туризма, стана ясно след среща между премиера Бойко Борисов и колегата му Юха Сипила в Хелзинки.\r\n\"Ще бъдат по-интензивни разговорите в следващите дни за финландския модел с използването на руски реактори в ядрената енергетика. С колегата имаме план как максимално да си помагаме с експертиза в тази сфера\", обясни българският премиер.\r\nБорисов изтъкна, че Финландия има най-доброто образование, а първото наше училище, с което ще има обмен между учители и ученици, ще бъде Професионалната гимназия по компютърно програмиране и иновации в Бургас.\r\nПо темата за сигурността Борисов посочи, че двете страни са модел за опазване на външните граници на ЕС.\r\n                    \n                    \n                Отчетено е двойно  увеличение на броя на финландските туристи у нас. \"Надявам се в  следващите няколко месеца Юха да посети България, обещал съм му да го  заведа и в Пловдив – европейската столица на културата за 2019 г.\", каза той.\r\nФинландският министър-председател пък поздравил премиера ни за успеха на първото Българско председателство, съобщиха от правителствената пресслужба. \r\nБългарският премиер е във Финландия, за да гласува за бъдещия председател на Европейската комисия. Борисов обеща подкрепа на кандидата за председател на ЕК Манфред Вебер. Негов опонент за номинацията е зам.-шефът на Европейската инвестиционна банка Александър Стуб.\n\r\n ", "date": "2018.11.08", "title": "Руски реактори в енергетиката. Борисов ги обсъди във Финландия"}
{"url": "https://www.dnes.bg/stranata/2018/11/08/propadna-chast-ot-pytia-za-hija-selimica.392943", "text": "Пропаднал е участък от пътя между пернишкото село Кладница и хижа \"Селимица\" в южните склонове на Витоша. \r\nУвреденото трасе се намира недалече от Кладнишкия манастир \"Свети Николай Мирликийски Чудотворец\". \r\nПропадането се дължи на оттичането на вода, което е довело до свличане, обясни директорът на Областно пътно управление Румен Сачански пред БТА. \r\nТой увери, че движението не е и няма да бъде спирано, а участъкът ще бъде насипан. \r\nШосето е част от републиканската пътна мрежа. Това лято трябваше да се извърши ремонт на пътя от с. Драгичево до хижа \"Селимица\", но е бил отложен.\r\nХижа \"Селимица\" /1305 м / е изходна база на перничани за излети във Витоша и е единствената общинска хижа в пернишкия дял на планината.", "date": "2018.11.08", "title": "Пропадна част от пътя за хижа \"Селимица\""}
{"url": "https://www.dnes.bg/obshtestvo/2018/11/08/za-po-malko-jertvi-na-pytia-agenciia-za-pytna-bezopasnost.392953", "text": "Държавна агенция за пътна безопасност към Министерския съвет ще работи за намаляване на жертвите и ранените при катастрофи.\r\nПостановлението за създаването й е публикувано за обществено обсъждане на страницата за обществени консултации, съобщиха от МС.\r\nНационалната стратегия за подобряване на безопасността на движението по пътищата до 2020 г. си поставя за цел намаляване на убитите с 50% спрямо 2010 г., т.е. не повече от 388 и  ранените с 20% спрямо 2010 г. - не повече от 6363.\r\nПредвижда се Агенцията да поеме част от контролните функции на различните институции, между които в момента е споделена отговорността за пътната безопасност.\r\nСпециализираното звено ще събира данни и ще осъществява постоянен мониторинг на резултатите и ефективността на предприетите мерки. То ще организира и провежда научноизследователска дейност, информационни и образователни кампании. \n                    \n                    \n                \r\nСтруктурирането на агенцията ще бъде извършено с компенсирани промени в рамките на общата численост на администрацията.\r\n\n\r\n \n\r\n ", "date": "2018.11.08", "title": "За по-малко жертви на пътя – Агенция за пътна безопасност "}
{"url": "https://www.dnes.bg/temida/2018/11/08/mareshki-vidia-ataka-misli-oshte-za-imuniteta.392963", "text": "Веселин Марешки и колегите му от \"Воля\" - Кръстина Таскова и Пламен Христов, все още не са решили дали ще свалят имунитета си. \n\r\nЛидерът на партията заяви, че първо искат да видят кои са тези, които имат интерес да им бъде свален имунитета.\n\r\nДнес стана ясно, че главният прокурор Сотир Цацаров отново иска имунитетите на тримата депутати от \"Воля\", които бяха свалени заради разследване за изнудване. Сега прокуратурата иска да ги проверява и за друго престъпение - сговаряне на извършване на престъпления.\n\r\nОбвиненията касаят дейността на Веселин Марешки като съдружник и управител на \"Фармнет\" ООД – Варна и на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да купуват лекарства само от \"Фармнет\" ООД.\n                    \n                    \n                \r\n\"Това е втора серия на първото, сменили са члена, по който сме си дали имунитета първия път. И сега искат да си го дадем пак по друг член. Цяла година разследват за изнудване, не намират нищо и сега са решили, че ще е за нещо друго\", коментира Веселин Марешки.\n\r\nОт \"Воля\" обаче щели да помислят дали да се откажат от имунитета си този път, а Марешки заподозря и че атаката можело да идва от хора, за които от \"Воля\" не са удобни.\n\r\n\"Появиха се и реакции, че сме прекалено остри към някои вицепремиери, ставаме неудобни. Ако е това, да го кажат и да мислим. Да видим за обвинение за изнудване ли става дума или обвинение, че искаме двама изверги да бъдат изхвърлени от правителството\", завърши Марешки.", "date": "2018.11.08", "title": "Марешки видя атака, мисли още за имунитета"}
{"url": "https://www.dnes.bg/index/2018/11/08/bydeshteto-nablijava-5-opcii-koito-shte-preobyrnat-sveta-na-shofiorite.392956", "text": "Производителите на автомобили правят всичко възможно, за да угодят на купувачите, като за целта разработват какви ли не опции. Колите вече разполагат със система, разпознаваща умората у водача или пък с функция за масаж. Науката и технологиите обаче продължават да се развиват и бъдещето ще ни донесе още допълнителни услуги.\r\n Някои от тях може би ви звучат странно, но със сигурност ще се появят в бъдеще. \n\r\n\r\nСега моторът може да бъде задействан с ключ, бутон или дистанционно. А как ви се вижда вариант, според който да стартирате двигателя, като насочите погледа си към специален скенер. Става дума за система, разпознаваща водача по ретината на окото, която активира въведени по-рано настройки.\n                \n                \r\nСистемата вече се разработва от канадски и японски компании, като тя ще може да запомня въведени по-рано предпочитания на собственика на колата. Технологията ще може да разпознава повече от един шофьор, като по този начин ще ограничава достъпа до управлението на лица, които не са \"вписани\" в системата.\r\n\n\r\nМного компании работят върху гуми, които не се нуждаят от помпане и не се пукат, ако бъдат прободени. Подобни модели подготвян специалистите от японската Bridgestone, германската Continental и финландската Nokian.\n\r\nОсновната особеност на тези гуми са термопластичната смес и преминалият през специална обработка каучук, който позволява намаляване на натоварването и изключва възможността за деформация на вътрешната част. Освен това ще бъде постигната минимална загуба на енергия от съпротивлението при търкане, което съответно ще доведе и до по-нисък разход на гориво.\r\n\n\r\nНякои производители вече използват подобна технология при своите автомобили. Концернът Daimler, например, въведе при своите модели преди повече от година панорамния покрив Magic Sky Control. Въпросът е дали тази технология ще стане масова в държави, в които затъмняването на прозорците е забранено със закон?\r\n\n\r\nСветналият индикатор на приборния панел показва за проблем в някоя от системите на автомобила. Той кара собственика да отвори инструкцията за използване и да потърси причина за случилото се или пък директно да посети сервиз, където специалистите обикновено закачват автомобила към компютър и правят диагностика, благодарение на която откриват дефекта.\n\r\nНе е далеч времето, в което на самия приборен панел и на екрана на бордовия компютър ще се появява съобщение за повреда, както и начините за нейното отстраняване. Всъщност тази технология вече я има при някои по-скъпи автомобили, като се развива непрекъснато и се очаква съвсем скоро да стане масова.\r\n\n\r\nАвтономните системи за управление се разработват от години и се развиват непрекъснато. В наши дни с безпилотни системи за движение се занимават почти всички големи автомобилни производители, а и не само те. Собствени разработки в тази насока имат производители на компоненти като Bosch и Delphi, а също така и компании, които не са свързани с автоиндустрията – като Google, Apple и Intel.\n\r\nРазбира се, голяма част от шофьорите със сигурност биха искали да могат да запазят контрола върху автомобилите си, но използването, поне частично, на подобни технологии ще бъде само от полза.\r\n", "date": "2018.11.08", "title": "Бъдещето наближава: 5 опции, които ще преобърнат света на шофьорите"}
{"url": "https://www.dnes.bg/politika/2018/11/08/davat-imuniteta-si-elena-ioncheva-i-georgi-mihailov.392962", "text": "Соцдепутатите Георги Михайлов и Елена Йончева, чиито имунитети поиска главният прокурор Сотир Цацаров, доброволно ще се откажат от тях.\n\r\nЦялата група на БСП застава зад тях, отсече от името на своите червената шефка Корнелия Нинова.\n\r\nСпоред нея и при двата случая става въпрос за политическа атака.\n\r\nГеорги Михайлов коментира, че не е извършил никакви нарушения на закона.\n\r\nЦацаров иска той да остане без защитата си пред съда като депутат, за да продължи разследването срещу него за сключване на неизгодни договори с лекарства, с което е ощетил Специализираната болница за активно лечение на хематологични заболявания в София.\n\r\n                    \n                    \n                Михайлов обаче е категоричен, че той е заварил лечебното заведение  с дълг от 25 милиона, а когато е бил директор, е успял да го намали.\n\r\n\"Нека разследването да продължи и всички неясноти ще бъдат изчистени\", призова той.\r\n \r\nЕлена Йончева пък определи обвиненията към нея като абсурдни.\n\r\n\"Тези клевети се анонсират отдавна от депутати от ГЕРБ и аз няколко пъти призовах компетентните органи да направят проверка\", настоя тя.\n\r\nЙончева е разследвана от прокуратурата за изпиране на пари в особено големи размери. Обвинението е за извършени финансови операции с пари, присвоени от \"КТБ\" АД и прикривани чрез офшорна компания – \"Далий Трейдинг Лимитид\".\n\r\nТя обаче смята, че разследването срещу нея е един от методите за репресии на ГЕРБ.\n\r\n\"Това е класическа схема за сплашване, обвинението идва само два дни след като поискахме независима техническа експертиза на българските магистрали в европейски независими лаборатории, моята работа като журналист винаги е била видима, единственият договор, който съм имала, е за заснемането на документални филми и конкретно за Сирия, Турция и Украйна\", защити се Йончева.\r\n \r\nСоцдепутатката призова за бързо разследване, за да се види на какви репресии е подложен един народен представител.\n\r\nСпоред Нинова и Георги Михайлов, и Елена Йончева са две ярки остриета на БСП и вероятно с изказванията си и поведението си за предизвикали реакцията срещу тях.", "date": "2018.11.08", "title": "Дават имунитета си: Елена Йончева и Георги Михайлов"}
{"url": "https://www.dnes.bg/akoshtete-vqrvaite/2018/11/08/fizici-za-idealnata-pica-da-se-peche-na-232-c.392944", "text": "Физици изведоха термодинамична формула за идеалната домашна пица, която може да съперничи на изпечената в пещ, съобщи в. \"Дейли мейл\". \r\nТайната е в температурата и продължителността на печенето. В електрическа фурна температурата трябва да е 232 градуса и печенето да продължи 170 секунди. \n\n\r\nЗа да изведат формулата, Андреас Глац от университета на Северен Илинойс и Андрей Варламов от университета \"Тор Вергата\" в Рим са посетили много италиански пицарии и са разговаряли с майсторите. \r\nТе изучили термодинамиката на пещите на дърва и установили, че идеално хрупкавата коричка с мека разтопена плънка се осигурява от проводимостта, конвекцията и излъчването в пещта.\r\n                    \n                    \n                В пещта дървата горят в единия й край, топлината преминава по извитите стени и дъното и така пицата се изпича равномерно. Температурата в пещите достига до 330 градуса Целзий, като пиците се пекат две минути. Тази температура обаче е непостижима в домашни условия. Затова физиците са я намалили и са увеличили продължителността на печенето.\r\nЗа изследването си физиците са използвали пица Маргарита.", "date": "2018.11.08", "title": "Физици за идеалната пица: Да се пече на 232°C! "}
{"url": "https://www.dnes.bg/business/2018/11/08/ostavki-v-bdj-shefovete-na-holdinga-napuskat.392968", "text": "Тримата членове на съвета на директорите на Холдинг БДЖ са подали оставките си, обяви министърът на транспорта Росен Желязков. Оставките са депозирани в кабинета му. \r\nТой ще се запознае с мотивите и ще се произнесе в определения от закона срок.\n\n\r\nСтава дума за шефа на борда Велик Занчев, който е и зам.-министър на транспорта, за главния изпълнителен директор Владимир Владимиров и за финасист №1 в жп компанията Филип Алексиев.\r\nТримата са сложили подписи под молбите си за напускане след заседание на борда късно снощи, след като деловодството на Министерството на транспорта, информационните технологии и съобщенията е било вече затворено. \r\nВ момента жп превозвачът е в тежко състояние. Липсват здрави локомотиви и вагони, с които да се движат влаковете, което поставя под риск както здравето и живота на пътниците, така и на обслужващия персонал.", "date": "2018.11.08", "title": "Оставки в БДЖ – шефовете на холдинга напускат!"}
{"url": "https://www.dnes.bg/usa/2018/11/08/na-trymp-mu-predstoiat-pobedi-toi-ne-e-v-mat.392931", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзключителна победа и крачка напред в историята или нова ситуация за Доналд Тръмп се оформи след междинните избори в САЩ? Какви територии успя да залее синята демократическа вълна и къде Тръмп и републиканците успяха да сложат своя отпечатък?\n\n\n\r\n\"Очаквах по-малки резултати от страна на демократите. Те победиха на ниво долна камара. Контролът на демократите върви отдолу нагоре, а на републиканците отгоре надолу. Тези избори създават реални проблеми за Тръмп. Но те не са фатални. Предстои му дълъг път. Тепърва му предстои да побеждава. Той не е в мат. За някои неща ще отстъпи. Но от стената между САЩ и Мексико няма да се откаже. Никой не може да му промени позицията за Русия и Китай. Той няма да промени това, което досега правеше\", отбеляза геополитическият анализатор Валентин Вацев.\n                    \n                    \n                \r\nСпоред него Тръмп е прав, че политическият и икономическият конкурент на САЩ е Китай, а с Русия може и да се карат, но може и да се разберат.\n\r\n\"Тръмп е на път да започне разумен разговор с Китай. Не вярвам обаче в дългосрочни победи на Тръмп, тъй като неговата социална група се смалява\", подчерта коментаторът в \"България сутрин\".\n\r\nАкцентът в разговора премина и към предстоящата среща между министър-председателя на България Бойко Борисов и американския президент Доналд Тръмп.\n\r\n\"Ако Борисов успее да разговаря съдържателно с Тръмп, това може да е от полза за България. Но дотогава може премиерът да се занимава с друго. Той успя да ядоса и Москва, и Вашингтон. Той може и да няма политическо образование, но е досетлив. Заинтересовани кръгове вече са начертали какво следва след Борисов\", изтъкна Вацев пред .\r\n ", "date": "2018.11.08", "title": "На Тръмп му предстоят победи, той не е в мат!"}
{"url": "https://www.dnes.bg/usa/2018/11/08/nai-malko-11-raneni-pri-strelbata-v-bar-v-kaliforniia.392973", "text": "Най-малко 11 души, сред които помощник-шериф, бяха ранени при стрелбата в пълен със студенти бар в Южна Калифорния късно снощи, предаде Асошиейтед прес, като се позовава на местната полиция.\r\nПървоначалните информации бяха, че има загинали и ранени. \r\nПолицията е получила малко преди полунощ първите съобщения за стрелба в заведението \"Бордърлайн Бар енд Грил\" в Таузънд Оукс, на 60 км западно от Лос Анджелис.\n\r\nОчевидци разказали пред телевизия Ей Би Си Нюз, че мъж влязъл в бара и открил огън с пушка, после хвърлил димни гранати и продължил да стреля безразборно. \r\nПо време на нападението в бара имало много студенти, които всяка сряда вечер си организирали там парти, пише БТА.\r\nГоворителят на шерифа на окръг Вентура съобщи, че нападателят е бил убит в бара.\r\n ", "date": "2018.11.08", "title": "Най-малко 11 ранени при стрелбата в бар в Калифорния"}
{"url": "https://www.dnes.bg/obshtestvo/2018/11/08/2-mln-bylgari-stegnali-kufarite-za-30-g-nad-milion-obmisliat.392960", "text": "Над два милиона българи са напуснали страната през последните 30 години в търсене на друга възможност за себе си.\r\nТова каза вицепрезидентът Илияна Йотова при откриването на форум на тема \"Отражение на външната трудова миграция върху българската икономика\" в София.\r\nПо думите на Йотова много от хората обмислят да напуснат България и да намерят своята реализация навън.\r\n\"Резултатите са ясни - остра демографска криза, влошаващи се тенденции, неразвита и отчасти блокирана икономика\", заяви вицепрезидентът.\r\nТя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън, предаде БТА.\r\n                    \n                    \n                По думите на Йотова причините са различни - от търсене на по-добро заплащане, професионална реализация и кариера до по-добри социални условия, повече правила, сигурност.\r\nСпоред вицепрезидента няма как да се справим с проблемите без истинско реално развитие на българската икономика.\r\nТя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години.\r\nПо думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения, коментира вицепрезидентът.\r\n\"Приходите в българската икономика от работещи извън страната са по-големи от реалните инвестиции\", каза още Йотова и допълни, че за развитието си цели 80% от българските общини чакат на европейското финансиране.", "date": "2018.11.08", "title": "2 млн. българи стегнали куфарите за 30 г., над милион – обмислят!"}
{"url": "https://www.dnes.bg/football/2018/11/08/siniiat-snaiperist-1-prez-oktomvri.392964", "text": "Голмайсторът на Левски Станислав Костов спечели приза за Футболист №1 на месец октомври. Наградата бе учредена през настоящия сезон от Асоциацията на българските футболисти, в сътрудничество с ИНСТАТ - една от най-големите компании за футболни анализи и статистика.\n\r\nЗа победител се обявява играчът с най-висок ИНСТАТ индекс. Този индекс се определя чрез компютърни изчисления на голове, асистенции, точни подавания, единоборства и други обективни показатели в играта на всички футболисти от Първа професионална лига за съответния месец.\n\r\nНападателят, който получи и повиквателна в националния отбор за мачовете с Кипър и Словения, заслужи приза Футболист №1 за октомври с индекс 333. Авторът на 13 попадения с екипа на тима изпревари Вандерсон от Лудогорец, който е с индекс 325. Призовата тройка допълва друг футболист на Лудогорец - Клаудиу Кешеру, който остана с индекс 317.\n                    \n                    \n                \r\nСтанислав Костов е третият победител в класацията \"Футболист на месеца\". Преди него Кирил Десподов от ЦСКА заслужи приза за август, а наградата за септември спечели Марселиньо от Лудогорец.\n\r\n\r\n ", "date": "2018.11.08", "title": "\"Синият\" снайперист №1 през октомври"}
{"url": "https://www.dnes.bg/notifikacii/2018/11/08/specekip-tigyrski-otriad-ubil-jurnalista-kashogi.392957", "text": "Убийството на саудитския журналист и дисидент Джамал Кашоги в саудитското консулство в Истанбул на 2 октомври е било планирано още през лятото на тази година, а извършването му е било възложено на специален екип, състоящ се от 50 души и известен като \"Тигърски отряд\". Това съобщават турски медии, позовавайки се на арабската секция на Би Би Си.\n\r\nНачело на отряда бил поставен Сауд ал Кахтани, известен като \"дясната ръка\" на принц Мохамед бин Салман.\n\r\nСпоред известния критик на саудитския режим д-р Саад ал Факих членовете на този екип са имали за задача да убиват критици на режима, намиращи се както в страната, така и в чужбина.\n\n\n\r\n                \n                \"Тяхната задача е да издирват хора, които са опозиция на режима, и да ги убиват без много-много да се вдига шум около това\", твърди той.\n\r\nУбийството на Кашоги не е първата екзекуция на \"Тигърския отряд\". Според източници екипът е екзекутирал преди това, пребивайки го до смърт, и генерал-майор Али ал Кахтани, известен като \"черната кутия\" на саудитския принц.\n\r\nТурски анализатори смятат, че убийството на Хашоги неслучайно е било извършено точно в Истанбул. Според тях целта е била да бъде сплашена Турция, където, най-вече в Истанбул, живеят много хора от средите на критиците на саудитския режим. Те имат свои организации в Турция, медии, в които се изявяват.\n\r\nСамият Кашоги също е имал намерение да се установи да живее за постоянно в Истанбул, след като се ожени за годеницата си Хатидже Дженгиз. Малко преди да бъде убит журналистът, двамата си купили жилище, пише БТА.\n\r\n\"Саудитците искаха да сплашат дисидентите в Турция: \"Не мислете, че сте на сигурно място, вижте какво може да ви сполети, докато сте в Турция\". В същото време това е предупреждение и към самата Турция\", посочват коментатори.\r\n ", "date": "2018.11.08", "title": "Спецекип \"Тигърски отряд\" убил журналиста Кашоги"}
{"url": "https://www.dnes.bg/notifikacii/2018/11/08/bus-se-vriaza-v-apteka-kato-po-chudo-niama-postradali.392999", "text": "Бус се е врязал в аптека в района на автогарата в Горна Оряховица около 11 часа. Като по чудо няма пострадали.\r\nБусът е преминавал през кръговото кръстовище в района, когато се ударил в бордюра, поднесъл е и се е блъснал в аптеката.\r\nШофьорът е откаран в Спешна помощ, където е прегледан. Няма травми, но ще остане за наблюдение. \r\nЕкип на \"Гражданска защита\" отстранява разлив на гориво на мястото на инцидента. Пътят ще бъде опесъчен, а бусът - изтеглен.", "date": "2018.11.08", "title": "Бус се вряза в аптека, като по чудо няма пострадали "}
{"url": "https://www.dnes.bg/football/2018/11/08/koce-angelov-ot-otbor-na-nadejdata-futbolyt-e-strast.392974", "text": "Коце Ангелов е момче от \"Отбор на надеждата\" – тимът, който ще представи България след броени дни на Световното първенство по футбол за бездомни хора в Мексико Сити. Той е само на 16 години, израснал е и продължава да живее със семейството си в незаконна къща в квартал \"Филиповци\". И въпреки обезсърчаващата действителност, която го заобикаля, Коце е уверен, мотивиран и целеустремен в постигането на по-добро бъдеще. Отправната му точка е ясна визия какъв иска да е животът му. И футболът.\n\r\n\"Майка ми ми е разказвала, че когато съм бил малък, винаги съм бил с топка в ръцете. Толкова обичам футбола, че от дете ходя по-рано на училище, за да ритам с момчетата преди часовете. Просто футболът ми е страст. Прави живота ми по-добър\", признава младият талант. \n                    \n                    \n                \r\n\"Когато не играя определено време, все едно не съм пил вода. В смисъл, както имаш нужда от водата и храната, така се нуждаеш и от това - скучно ти е, писва ти и просто взимаш топката и излизаш навън да играете с приятели. Забравяш за всичко, съсредоточаваш се върху мига и се наслаждаваш на играта\", споделя Коце с широка лъчезарна усмивка и допълва, че футболът не просто му помага се справя с проблемите. Тази игра директно ги елиминира: \"Футболът заема по-голяма част от деня ми и нямам време за проблеми\".\n\r\nКоце учи в столичното 96-то училище \"Лев Николаевич Толстой\". Баща му е монтьор на дограма, а майка му – фризьорка. Семейството живее в неузаконена къща в квартал \"Филиповци\", която на времето е построил дядото на Коце, за да може фамилията да е заедно. \n\r\n\"Нямам представа\", отговаря младежът на въпрос дали има яснота ще се узакони ли някога домът им. Този въпрос е без отговор от години и за много други постройки в квартала. \n\r\n\"Израснал съм там, не съм живял другаде… Нямам представа дали ще се узакони някога, но аз на 100% след 18-годишна възраст няма да продължа да живея там”, категоричен е Коце и разяснява, че животът във \"Филиповци\" не му се отразява добре. Самата обстановка, мисленето на хората там\", конкретизира младежът. \"Повечето хора, които не са от ромски произход, мислят, че ромите нямат пари. Напротив – повечето имат, но не знаят къде да ги влагат, в какво да инвестират. Неразумни са с парите и просто се отвращавам от това.\n\r\nОт неразумно поведение и едно такова невъзпитание при повечето, което не знам дали си е от тях самите, дали е от родителите. Това явно се предава от поколения”, казва Коце и дава пример от ежедневието как често се случва някои жители на квартала да викат в градския транспорт, без да се съобразяват с останалите граждани. \n\r\n\"Родителите ми се радват, че виждам тези неща и не съм като останалите. И ме подкрепят в това, което мисля\", споделя Коце. Той възнамерява да продължи образованието си. Още не е решил към кои университети да се насочи, не си е избрал и специалност, но е убеден, че ще да даде всичко от себе си, за да осъществи мечтите си и да има по-добър живот. \n\r\n\"Националната спортна академия, разбира се, е първият ми избор. Ако не стане с футбола… Естествено надявам се да стане, но ако не стане, трябва да имам план Б, а моят е да се занимавам с бизнес\", споделя Коце и допълва, че интересите му са разнопосочни. \"Искам да се занимавам с много неща. Примерно, с имоти, коли…\"\n\r\nДори Коце да не стане голмайстор на някой голям отбор или пък изтъкнат треньор, най-популярната игра в света със сигурност винаги ще му е страст. Именно обичта към футбола \"прави живота му по-хубав\" и му дава стимул да е борбен и целеустремен. \n\r\nЗащото в спорта най-лесно и бързо можеш да се убедиш в истината, че положените усилия и старание водят до резултати. \"Шансове има непрекъснато, въпросът е как ги използваш, какво даваш от себе си, за да ги оползотвориш. Повечето момчета на моята възраст чакат нещо голямо, за да се възползват. Напротив, нещата започват така - малко по малко, по малко, възползваш се от всеки шанс\".\n\r\nКогато разбрах, че в селекционните турнири за \"Отбор на надеждата\" ще участват между 70-90 човека, помислих, че те може да са много по-добри от мен, че може би нямам кой знае каква възможност. Но реших, че ще се старая, ще дам всичко от себе си и ето в отбора съм. Този шанс да участвам в турнирите за тима буквално ми се подари, но аз бях избран, защото положих усилия”, споделя Коце с усмивка. \n\r\nТой научава за селекционните турнири за \"Отбор на надеждата\" от свой приятел, който всъщност е доста по-голям от него и от години организира спортни занимания за децата в квартал \"Филиповци\". \"Казва се Сашо и той ми сподели за турнирите\", казва младежът.\n\r\nПредварително знаел, че от всички участници ще бъдат избрани 12 играчи, които ще отидат на тренировъчен лагер, а по-късно 8 от младежите ще бъдат в селекционния тим, който ще представи България на Мондиала със социална цел в Мексико Сити. \"С какви очаквания отивам? Да стигнем колкото се може по-напред в класацията на Световното\", казва Коце. \n\r\nТой е истински щастлив, че ще има възможност да участва в Световно първенство по футбол, както и че ще разгледа Мексико Сити: \"Едва ли ще имам такава възможност отново. Просто се възползвам от това, което ми дава съдбата\".", "date": "2018.11.08", "title": "Коце Ангелов от \"Отбор на надеждата\": Футболът е страст!"}
{"url": "https://www.dnes.bg/eu/2018/11/08/tanker-i-voenna-fregata-se-sblyskaha-krai-norvegiia.393003", "text": "Седем души бяха леко ранени, след като петролен танкер и фрегата от норвежкия военен флот се сблъскаха днес край западното крайбрежие на Норвегия, предаде Ройтерс.\n\n\r\nСпоред съобщенията на спасителните служби и военните засега няма данни за изтичане на петрол от танкера \"Сола\". Преди това търговският кораб е напуснал терминала Стуре на норвежката енергийна компания \"Екуинор\" (Equinor ASA), натоварен с петрол от Северно море.\r\nФрегатата \"Хелге Ингстат\" е поела вода и е заплашена от потъване. Екипажът й от 137 човека е бил евакуиран. Танкерът се е върнал в пристанище за проверка.\r\nПостроеният през 2017 г. танкер от клас \"Афрамакс\" принадлежи на компанията \"Цакос енерджи навигейшън\" (Tsakos Energy Navigation). \"Хелге Ингстат\" е участвала наскоро във военните маневри на НАТО \"Трайдънт джънкчър\" в Норвегия.", "date": "2018.11.08", "title": "Танкер и военна фрегата се сблъскаха край Норвегия"}
{"url": "https://www.dnes.bg/index/2018/11/08/bez-budilnik-todorini-kukli-gordi-i-krasivi-kato-legenda.392995", "text": "\n\r\n!\r\n                \n                Избрахме място, радващо с просторни гледки - Тодорини кукли, гордо издигащи се над заоблените пейзажи на Понор планина и платата на старопланинския дял Козница.\r\nРазходката до четирите на брой върхове с това име е приятна и ненатоварваща. Най-високият е с височина 1785 м. При хубаво време от тях се откриват гледки към връх Ком, Берковица, Вършец, Монтана...\r\nНие стигнахме до Тодорини кукли по маршрут от хижа Петрохан, която е близо до едноименния проход. Избрахме пътеката нагоре през горичката и не след дълго вече далеч по-широка пътека ни предложи първите панорамни гледки.\r\nХоденето от хижата до първия връх отнема около 2 часа. Времето обаче е относително понятие, когато навред по пътеката те изкушават боровинки, а пейзажите са пъстри и запомнящи се.\r\nЕдна от първите по-панорамни и красиви гледки е към връх Ком – начална точка за известния преход-мечта на всеки планинар Ком-Емине.\r\nС Тодорини кукли са свързани различни легенди за смелостта и красотата на мома Тодора. Тази, която ние чухме, разказва, че много момци я искали за жена, но тя отсякла, че ще вземе този, който покори планината.\r\nНикой не се наел обаче и Тодора решила да покаже на кандидатите си, че не е невъзможно. И успяла! Там забила хурката си, но след това се спънала в полите си и полетяла в пропастта. Заради смелостта й върховете носят нейното име.\r\nСледващата ни цел беше близкият Клисурски манастир \"Свети Свети Кирил и Методий\". За светата обител се грижат десетина монахини и определено си личи грижовната женска ръка – много е чисто, цветя надничат от всевъзможни места, и освен да си запалите свещ за здраве, може да си купите мед, сладко и други местни произведения.\r\nПреходът до манастира също не е особено дълъг и труден и е сред прекрасна гора. Пътеките в този сезон са постлани с шарен килим от листа, а слънчевите лъчи надничат през короните на дърветата. Истинска есенна идилия!\r\nНепосредствено до манастира има аязмо с бистра вода, за която казват, че се отразява добре на очите. Мястото наоколо е облагородено и подходящо за почивка.\r\nНашият ден завърши подобаващо в местно заведение, известно с прясната си пъстърва, но всички се съгласихме - предлагат и разкошен крем карамел.\r\nА това, че идва зима, да не ви спира! Маршрутът е много подходящ и за разходка със снегоходки, каквато скоро определено ще пробваме.", "date": "2018.11.08", "title": "\"Без будилник\": Тодорини кукли – горди и красиви като легенда "}
{"url": "https://www.dnes.bg/crime/2018/11/08/mitnicata-v-burgas-spipa-dve-nezakonni-rakidjiinici.393000", "text": "Митничари от Бургас откриха две работещи нерегистрирани дестилерии за етилов алкохол и иззеха от друг \"казан\" с 221 литра етилов алкохол без обезпечен или платен акциз, при три отделни проверки през последните дни. Това съобщи говорителят на Регионалната митническа агенция в морския град Катя Иванова.\n\n\n\r\nПри проверка в частен имот на територията на селище в Община Нова Загора са открити в работен режим две съоръжения за изваряване на етилов алкохол с обем от 150 и 250 литра - заредени с ферментирал материал и със запалени огнища. \r\nУстановено е, че обектът няма валидно удостоверение за регистрация на специализиран малък обект за дестилиране от Митница-Бургас в съответствие с изискванията на Закона за акцизите и данъчните складове. Дестилационните съоръжения са иззети, на собственика ще бъде съставен акт за установено административно нарушение. \n                    \n                    \n                \r\nОще един нелегален \"казан\" с две изградени съоръжения за изваряване на етилов алкохол в работещ режим е открит от митнически служители при проверка в стопанска постройка също на територията на Община Нова Загора. Процесът на дестилиране е прекратен и съоръженията са иззети с опис.\n\r\nПри третата проверка в промишлена зона в Община Айтос са открити два бидона с общо 221 литра етилов алкохол с характеристики на ракия, за които собственикът на \"казана\" не е представил никакви документи за платен или обезпечен акциз. Алкохолът е задържан. Взети са проби за лабораторен анализ. Предстои да бъде образувано административно наказателно производство по случая.", "date": "2018.11.08", "title": "Митницата в Бургас спипа две незаконни ракиджийници "}
{"url": "https://www.dnes.bg/stranata/2018/11/08/varnenski-taksidjii-na-protest-levche-denem.392993", "text": "Таксиметровите шофьори във Варна излязоха на поредния си протест. Те настояват минималната тарифа на километър пробег да е 1 лев през деня и 1,20 лв. през нощта, както и да бъде намален алтернативния данък, с който се облагат.\r\nПървата стъпка, която ще предприемат, ако исканията им не бъдат приети, е отказ на поръчки.\r\n\"Един ден примерно, няма да приемаме никакви поръчки от централите. Да видим тогава какво ще стане, ако градът остане без таксита\", закани се Димчо Иванов, председател на варненския таксиметровия синдикат \"Авто-94\". \r\n\"Ние не искаме кой знае какво увеличение. Общината е изчислила 0,75 ст. дневна минимална тарифа и 2 лв. максимална, но не се знае на база на какво. Нашите искания тотално ги отхвърлят и аз мисля, че Общинския съвет във Варна работи против нашия бранш. Те монополно решават и ни се подиграват на всички комисии\", посочи още Иванов и предупреди, че от 2 600 таксита, бройката им вече е паднала на 1500, а догодина ще са само 800. \r\n                    \n                    \n                \"Тогава няма да има таксита нито на Коледа, нито на Нова година, нито за ежедневно ползване от гражданитеи туристите\", предупреди шефът на синдикат \"Авто-94\", цитиран от \"Монитор\". \r\nВ отговор коментиращите в социалните мрежи реагираха с: \"Тръгнал да плаши кучето със салам!\" и предупредиха, че бизнесът не търпи празнини, като местата на бойкотиращите бързо ще бъдат заети от нови мераклии в бранша. \n\r\n ", "date": "2018.11.08", "title": "Варненски таксиджии на протест: Левче – денем!"}
{"url": "https://www.dnes.bg/obshtestvo/2018/11/08/ako-grajdanskata-ne-poskypne-shte-ima-faliti.393023", "text": "\"Ако не се увеличи \"Гражданска отговорност\", неминуемо ще се стигне до фалити на застрахователи\". Това заяви председателят на бюджетната комисия в НС Менда Стоянова по време на заседание на две парламентарни комисии - по бюджет и финанси и по правни въпроси.\n\n\nСтоянова уточни, че предложенията не са написани от нея, а от работна група и допълни, че в България премията по задължителната застраховка е една от най-евтините в ЕС - тя е 200 лв., а средно в Европа - 227 евро.\r\nУ нас броят на жертвите от ПТП пък е почти два пъти по-голям в сравнение с Европейския съюз. В общността се изплащат повече застраховки за имуществени вреди, докато у нас - предимно за неимуществени. По данни на КФН за миналата година са изплатени 118 хил. лв. за неимуществени вреди, каза Стоянова, цитирана от \n                    \n                    \n                \r\n\"На този фон през юли се появи тълкувателното решение на ВКС, което разшири кръга от роднините, които могат да предявят претенции за обезщетение. За периода от юли до момента са заведени над 300 нови дела за претенции по стари инциденти\", посочи Стоянова.\r\nЗатова застрахователите ще трябва да разполагат с по-сериозен ресурс, който ще се увеличава всяка година. Решението на ВКС щяло да засегне над 3 млн. шофьори, заяви Менда Стоянова.\r\nСпоред нея фалитите по веригата биха се отразили на Гаранционния фонд, който не е ясно дали ще може да поеме тази лавина от искове. \"По предварителни данни ще са необходими нови 200-300 млн. лева в бюджета на Фонда“, предупреди тя.\r\n ", "date": "2018.11.08", "title": "Ако \"Гражданската\" не поскъпне, ще има фалити!"}
{"url": "https://www.dnes.bg/akoshtete-vqrvaite/2018/11/08/liubov-svatba-a-nakraia-biibyr-neshtasten.392966", "text": "Джъстин Бийбър явно преживява тежък период и е нещастен, въпреки че скоро се ожени за модела Хейли Болдуин. \r\n\"Бийбър е благодарен за всичко, което има, но се чувства така, сякаш нещо му липсва в живота, нещо, което не може да се купи. Липсва му щастието. Много е благодарен за страхотния си живот и особено за Хейли. Тежко му е, че не може да се наслаждава на нищо и да се чувства щастлив. Преди е бил лекуван, когато е бил в такова състояние\", казват източници на \"People\".\r\n \r\nПоп певецът имал и добри, и лоши дни. Но това, което най-много го тормози е, че \"знае, че е благословен, но има дни, в които се чувства празен и объркан\".\r\n \r\n", "date": "2018.11.08", "title": "Любов, сватба, а накрая... Бийбър нещастен!"}
{"url": "https://www.dnes.bg/stranata/2018/11/08/iztochiha-mazuta-ot-dva-rezervoara-na-koraba-mopang.393005", "text": "Източен е мазутът в два от резервоарите на потъналия преди близо век край Созопол американски кораб \"Мопанг\". Работи се по източването на горивото в останалите два резервоара на плавателния съд.\r\nТова каза директорът на \"Морска администрация\"-Бургас капитан Живко Петров, цитиран от БТА.\n\n\r\nТой уточни, че при влошаване на метеорологичната обстановка операцията ще бъде преустановена.\r\nРаботата зависи изключително много от вятъра, температурата на морската вода и вълнението на морето. В момента на място има специализирана техника и водолази, които се спускат на двойки. Възобновяването на операцията ще започне вероятно през пролетта на следващата година, добави кап. Петров.\r\n                    \n                    \n                През август тази година от резервоарите на потъналия през 1921 година кораб \"Мопанг\" започна изтичането на мазут.\r\nСлед двуседмични проучвания районът бе ограден с буйове, които да ограничат разлива на гориво, а ден по-късно машините започнаха почистването на мазутните петна от морската вода.\r\nКап. Петров каза, че трябва да се направи проучване и за състоянието на потъналия край Приморско товарен параход \"Родина\". Такова искане \"Морска администрация\" ще отправи до ресорното министерство и до Министерския съвет. По думите на кап. Петров засега няма опасност за изтичане на гориво от парахода.\r\n \r\n ", "date": "2018.11.08", "title": "Източиха мазута от два резервоара на кораба \"Мопанг\""}
{"url": "https://www.dnes.bg/sofia/2018/11/08/razmina-se-bez-referendum-za-rdf-instalaciiata.392989", "text": "След три часа и половина реплики, дуплики и изказвания Столичният общински съвет прие решението на водещата комисия, с което бе отхвърлен доклад за провеждане на местен референдум в столицата с въпроси, свързани с изграждането на инсталация за изгаряне на RDF/отпадъци на територията на \"ТЕЦ – София\".\r\nПредложението за референдум бе внесено от 15 общински съветници. Решението за отхвърлянето на доклада беше прието с 40 гласа \"за\" и 16 \"против\". Основен мотив на управляващата група в СОС беше, че предложението за провеждане на референдум е закононесъобразно.\r\nПредседателят на Комисията по опазване на околната среда Лолита Радева заяви, че тази инсталация ще оползотвори нерециклируемите отпадъци на София. Това ще задоволи нуждите на 70 000 домакинства в града, ще намали отпадъците, които отиват на депо с 10%, ще допринесе за чистотата на въздуха с намаляването на емисиите на фините прахови частици, азотни и въглеродни оксиди, диоксините и фураните.\r\n                    \n                    \n                Лидерът на опозиционната група БСП – София Калоян Паргов заяви, че решението на общината за отхвърлянето на доклада ще бъде обжалвано, дадено на съд и като крайна мярка - събирането на граждански подписи.\r\nСпоред него хората трябва да бъдат питани, а не пренебрегвани. Трябва да им бъде обяснено всичко, което се предлага. От БСП – София предлагат инсталацията да бъде на площадката на Завода за механично и биологично третиране и според тях гражданите трябва да определят къде да бъде изградено съоръжението.\r\nТой допълни също така, че трябва технологичен одит на всички площадки и съоръжения на \"Топлофикация – София\". Според него трябва да се направи и отчет какво е свършено в последните 10 години в дружеството и предложи разработването на програма за оздравяване му, защото то потреблява 1/3 от природния газ, доставян в страната ни.\r\nОбщинските съветници от \"Политическа група 5\" също се обявиха против решението на СОС да няма граждански референдум.\r\nПо време на днешното заседание трябваше да бъде обсъден и доклад за проекта за разширяването на Регионалния музей на София, който е в сградата на Централната баня, със зали за събития, но остана за следващия път, тъй като комисията по проекта все още има работа.", "date": "2018.11.08", "title": "Размина се! Без референдум за RDF инсталацията"}
{"url": "https://www.dnes.bg/stranata/2018/11/08/kola-se-zabi-v-dyrvo-jena-zagina-pri-tejkoto-ptp.393020", "text": "Жена е починала в болница след катастрофа в Ямболско, съобщиха от МВР. \r\nОколо 08:45 часа, на тел. 112 е постъпил сигнал за пътнотранспортно произшествие с пострадала жена на път II- 53, км 158, преди разклона за село Козарево. \r\nЛек автомобил \"Хюндай\", управляван от 62-годишен мъж, е напуснал пътното платно и се е ударил в крайпътно дърво. \r\nПри инцидента е пострадала пътничката, седяща до водача. Жената е транспортирана в МБАЛ – Ямбол, където няколко часа по-късно е починала. \r\nПричините за настъпване на произшествието са в процес на изясняване. По случая е образувано досъдебно производство.", "date": "2018.11.08", "title": "Кола се заби в дърво, жена загина при тежкото ПТП"}
