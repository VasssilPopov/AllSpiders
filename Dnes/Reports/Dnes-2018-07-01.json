{"url": "https://www.dnes.bg/stranata/2018/07/01/jivakyt-nagore-sedmicata-trygva-s-temperatur-do-29-s.380992", "text": "През нощта над по-голямата част от страната ще е предимно ясно, утре ще преобладава слънчево време. \n\r\nЩе има и временни увеличения на облачността, по-значителни през нощта над югозападните райони, а по-късно и над останалата част от Южна България, и над Предбалкана. \n\r\nНа места там ще има краткотрайни валежи. \n\r\nЩе духа слаб, в Дунавската равнина - до умерен северозападен вятър. Максималните температурите ще са между 24° и 29°,  прогнозират синоптиците от НИМХ – БАН. \n\r\nНад Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26°, температурата на морската вода е около 24°. Вълнението на морето ще бъде 1-2 бала.\r\n                    \r\n                    \r\nНад планините ще има по-значителни увеличения на облачността, на места с краткотрайни валежи, в отделни райони придружени с гръмотевици. По върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 метра ще е около 19°, на 2000 метра – около 12°.\n\r\nПрез следващите три дни ще преобладава слънчево време. По-значителни временни увеличения на облачността ще има през нощта срещу вторник над северозападните райони, а след обяд във вторник над Южна и Североизточна България. \n\r\nНа места там ще има краткотрайни валежи, придружени с гръмотевици. Има повишена вероятност за локални интензивни валежи. \n\r\nВ сряда и четвъртък следобедни краткотрайни превалявания ще има главно в Рило-Родопската област и по Западна Стара планина. Във вторник вятърът временно ще стихне, но през следващите дни отново ще придобие северна компонента, ще бъде слаб до умерен. Дневните температури във вторник ще са между 26° и 31°, малко по-високи в Горнотракийската низина, в сряда съвсем слабо ще се понижат.\r\n ", "date": "2018.07.01", "title": "Живакът нагоре, седмицата тръгва с температур до 29°С"}
{"url": "https://www.dnes.bg/obshtestvo/2018/07/01/raboten-den-ot-14-chasa-riskyt-ot-lekarski-greshki-narastva.380973", "text": "Световната здравна организация препоръча да се ограничи нощния труд.\n\r\n12-часовите дежурства на медиците увеличават риска от лекарски грешки, констатираха британски учени. В същото време Световната здравна организация препоръча да се ограничи нощния труд заради трайните увреждания, които нанася.\n\n Хирургът д-р Веселин Маринов не брои часовете прекарани в болницата. \n\r\nДългите работни дни е приел като неделима част от професията.\n\r\n\"Има случаи, в които ми се налага да оставам до късно вечерта, а понякога и до другия ден и през цялото това време да съм в операционната\", каза д-р Веселин Маринов, началник сектор \"Миниинвазивна и лапароскопска хирургия\" пред Нова телевизия.\r\n                    \r\n                    \r\nЗа д-р Румен Гоцев е ясно едно - кога започва смяната му,но не и кога приключва.\n\r\nКак ще се отрази на потребителя увеличението на цените на тока и парното?\n\r\n\"Имало е случаи да продължава и по 14-15 часа. Дежурствата ми и тук, и в Исул между едното и другото трябва да имам поне 12 часа почивка. Има колеги, които ги сливат, но аз никога не съм си го позволявал\", казва той.\n\r\nПо закон работният ден на медиците не може да превишава 12 часа. \n\r\nУчени от университета в Солсбъри обаче установяват, че дори тази продължителност на дежурството увеличава риска от лекарски грешки с близо 30%.", "date": "2018.07.01", "title": "Работен ден от 14 часа? Рискът от лекарски грешки нараства"}
{"url": "https://www.dnes.bg/obshtestvo/2018/07/01/motoristi-zad-maikite-na-deca-s-uvrejdaniia.380980", "text": "Десетки мотористи подкрепиха протеста на майките на деца с увреждания в Хасково.\n\r\nМощните машини са от няколко града в Южна България, а мотористите обявиха, че са солидарни с исканията на майките.\r\nПротестът на родителите на деца с увреждания в Хасково продължава вече седмица. \r\nЗапочна и подписка, в която досега са се включили над 500 души. Те настояват внесеният вече в парламента закон за личната помощ да бъде разгледан в рамките на следващите 5 дни.\r\n ", "date": "2018.07.01", "title": "Мотористи зад майките на деца с увреждания"}
{"url": "https://www.dnes.bg/notifikacii/2018/07/01/arest-za-banda-opitala-da-monopolizira-pazara-na-droga.380984", "text": "Престъпна група, която е разпространявала наркотици в София, е разбита при операция на ГДБОП. Задържани са общо 17 души, на 10 ще бъдат повдигнати обвинения, предаде БНР.\r\nОперацията е проведена в края на седмицата в няколко града на страната. \r\nПри арестите и обиските в част от задържаните са намерени малки количества различни наркотици. \r\nУстановено е, че престъпната група е нова за пазара на столицата. \r\nТя е действала силово, като е пребивала дилърите на конкурентните банди.\r\nЦелта на участниците е била да установят монопол на пазара на дрога в столицата.\r\nПо непотвърдена информация, част от участващите в бандата са предвиждали и силови действия, дори спрямо разследващи полицаи, ако това се наложи. Повечето от членовете в групата са криминално проявени. \r\nТе са познати на МВР с регистрации по различни видове престъпления, сред тях разпространение на наркотици, грабежи и рекет.\r\n ", "date": "2018.07.01", "title": "Арест за банда, опитала да монополизира пазара на дрога"}
{"url": "https://www.dnes.bg/balkani/2018/07/01/tokyt-v-bylgariia-poskypva-v-rumyniia-poevtiniava.380985", "text": "От днес в Румъния електрическият ток, доставян на населението, поевтинява с около 3,5%, а пенсионният пункт се повишава с 10 процента, съобщава БТА като се позовава на Медиафакс. \n\n\r\nСъгласно прилагането на нова методология за изчисляване на тарифите на електричеството, която бе обявена на 22 май от Националната агенция за регламентиране в енергетиката, максималните цени на тока за битовите потребители ще спаднат средно с 3,53% от днес.\n\r\nСъщо от днес влиза в сила увеличение на пенсионния пункт, въз основа на който се изчислява размерът на пенсиите. Пенсионният пункт ще се увеличи с 10 на сто до 1100 леи (еврото се разменя за 4,66 леи), а минималната гарантирана пенсия ще нарасне от 520 леи на 640 леи.  \r\n                    \r\n                    \r\nПоскъпва обаче паркирането в Букурещ. От днес влизат в сила нови тарифи за използване на паркоместата в румънската столица, като цените ще започват от 10 леи на час за центъра и намаляват на 5 леи, 2,5 леи или 1,5 леи на час според степента на отдалеченост.\r\n ", "date": "2018.07.01", "title": "Токът - в България поскъпва, в Румъния поевтинява"}
{"url": "https://www.dnes.bg/world/2018/07/01/ritual-ot-xv-vek-do-dnes-indoneziici-s-darove-za-vulkan.380986", "text": "Хиляди индонезийци изкачиха склоновете на активния вулкан Бромо на остров Ява, за да пуснат ритуални дарове в димящия му кратер, предава Франс прес.\r\nРелигиозната церемония се повтаря всяка година, като представителите на местно племе от вътрешността на страната идват тук, за да принесат в дар цветя, плодове и понякога живи животни, най-често кози и бройлери.\r\nДруги жители, които не са част от племето, се опитват да уловят от долните склонове с помощта на мрежи хвърлените дарове. \r\nРитуалът датира от XV век и следв легенда, според която принцесата Роро Антенг и съпругът й били бездетни.\r\nБоговете обещали двойката да се сдобие с 25 рожби, ако жертват най-малката от тях и я принесат в жертва в кратера на вулкана. Традицията с животинските жертвоприношения се е запазила през вековете и се повтаря и до наши дни.\r\n ", "date": "2018.07.01", "title": "Ритуал от XV век до днес - индонезийци с дарове за вулкан"}
{"url": "https://www.dnes.bg/akoshtete-vqrvaite/2018/07/01/zodiite-koito-shte-im-vyrvi-v-liubovta-prez-iuli.380734", "text": "Днес е първият ден от месец юли, който ще бъде щастлив по отношение на любовта за три зодии.\r\nТе имат най-голям шанс за успех във флиртовете, а тези, които са без половинки - сега е времето да ги откриете. А защо да не откриете и голямата любов?\r\nЩе се радвате на пълна хармония в любовта. Тези, които имат стабилна връзка, ще осъзнаят, че са подготвени за следващата голяма стъпка. Свободните пък ще открият човека, който си заслужава.\r\nВижте на кои зодии още ще им върви през месец юли в", "date": "2018.07.01", "title": "Зодиите, които ще им върви в любовта през юли"}
{"url": "https://www.dnes.bg/eu/2018/07/01/britanski-konservatori-kym-mei-brexit-da-e-pylen.380987", "text": "Над 30 консервативни депутати подписаха писмо с искане битанската министър-председателка Тереза Мей да \"прояви твърдост\" в преговорите за Брекзит, засилвайки натиска върху нея преди напрегнато правителствено заседание, предаде БТА като цитира Ройтерс. \n\n Мей обещава да преодолее дълбоките разделения между министрите в нейното правителство на среща в провинциалната й резиденция следващата седмица и да излезе с план за бъдещите отношения на Великобритания с Европейския съюз - стъпка, необходима за напредък в преговорите за Брекзит.\n\r\nПисмото на консервативните депутати засилва натиска върху министър-председателката, която досега не проявява желание да представи подробни планове за излизането от ЕС заради разногласията в нейното правителство по условията на най-голямата външнополитическа промяна за Великобритания от десетилетия.\r\n                    \r\n                    \r\nВ писмото с дата 29 юни се отправя призив към Мей да \"покаже смелост и лидерство спрямо тези, които се стремят да подкопаят изричната воля на британския народ на референдума през 2016 г.\".\n\r\n\"Нашето напускане трябва да бъде пълно. Ние не трябва да оставаме обвързани с институциите на ЕС, ако това ограничава нашата възможност да упражняваме суверенитета си като независима държава. Всичко по-малко от това ще бъде отслабване на нашата демокрация. Великобритания трябва твърдо да отстоява позицията си\", се казва в писмото.\n\r\nВ него депутатите изреждат какво няма да приемат, включително удължаване на преходен период след 31 декември 2020 г., оставане в митнически съюз и сделка, която не обвързва плащането на сметката за раздялата с получаването на добро търговско споразумение.\n\r\nДо излизането на Великобритания от ЕС остават само девет месеца.\n\r\nМей също така е подложена на натиск от Брюксел да представи виждането си за бъдещите отношения и да предложи начини за изпълнението на обещанието за предотвратяване на връщане към твърда граница на остров Ирландия.\n\r\nЛипсата на предложение за това как да се поддържа почти невидима граница между британския район Северна Ирландия и членуващата в ЕС Ирландия блокира преговорите за Брекзит, като увеличава недоволството сред другите лидери от общността.", "date": "2018.07.01", "title": "Британски консерватори към Мей: Brexit да е пълен!"}
{"url": "https://www.dnes.bg/akoshtete-vqrvaite/2018/07/01/vseki-chetvyrti-zariadyt-ot-pochivkata-se-topi-za-den.380989", "text": "Усещането, че отпускът ни е презаредил и сме готови за велики дела, се стопява на първия работен ден за всеки 4-и. \n\r\nА 40% от върнали се на работа отпускари стигат до същото чувство само след няколко дни. Това е показало проучване на Американската психологическа асоциация, пише \"\"\n\r\nЧувството за презареждане зависи от няколко фактора. При завръщането си от почивка служители във фирми, които насърчават пълноценно използване на свободното време, имат по-голяма мотивация (71%) в сравнение с тези, чиито работодатели гледат с лошо око на почивките (45%). \n\r\nТе също са по-склонни да казват, че са по-продуктивни (73 спрямо 47 процента) и че качеството им на работа е по-добро (70 спрямо 46 процента).\r\n                    \r\n                    \r\nКато цяло служителите, които ползват почивни дни и отпуски, се чувстват по-добре оценени от техния работодател (80 срещу 37%), доволни са от работата си (88 срещу 50%) и са убедени, че ръководството ги третира справедливо (88 срещу 47%).\n\r\n ", "date": "2018.07.01", "title": "Всеки четвърти: Зарядът от почивката се топи за ден!"}
{"url": "https://www.dnes.bg/obshtestvo/2018/07/01/klosharite-izkarvat-16-mln-lv-godishno-ot-karton-jeliazo.380991", "text": "Повече от половината от рециклираните отпадъци в София се предават от клошари, а общият им годишен доход възлиза на поне 16 милиона лева. Това показва анализ на Институт \"Отворено общество\". \n\r\nМежду 4 и 5 хиляди души редовно събират и предават отпадъци от контейнерите в София.\n\r\n60% от рециклирания боклук в столицата се предава именно от бездомници. Годишно от предаване на хартия, стъкло и метал така наречените \"дребни събирачи\" печелят 16 милиона лева.\n\r\nТова обаче не значи, че са милионери – годишно бездомник изкарва от рециклиране 3200 лева, или едва 266 лева на месец.\n\r\nЛюбопитно е още, че 80% от клошарите работят всеки ден това, и то над 7 часа на ден.\r\n                    \r\n                    \r\nВ същото време повече от половината от фирмите и предприятията у нас вече събират разделно отпадъци. \n\r\nПочти всички отпадъци в цех за пътни знаци се използват отново в производството – от тях се правят по-дребните детайли и така се пестят пари. Остатъците се събират разделно и пращат на лицензирана фирма за рециклиране.\n\r\n\"В самото производство и самата заявка за нашите детайли ние поръчваме ламарината в специален размер, който да дава все по-малко отпадък\", отбеляза Георги Георгиев от предприятието.\n\r\nЦиментовият завод край врачанското село Бели Извор е затворил цикъла – там гори боклукът, който не може да се рециклира и се ползва като енергия за производството на цимент.\n\r\n\"С тези отпадъци помагаме на общините да намалят дела на отпадъците, които те депонират, и в същото време намаляваме консумацията на невъзобновяеми природни ресурси\", обясни Ивайло Божков, технически директор на завода. \n\r\nОсвен битови отпадъци, половината от предприятията у нас генерират и промишлени. Повечето вече събират разделно и рециклират боклука, а само 10% не правят това. Според бизнеса обаче липсват стимули за екополитики в производствата.\n\r\n\"Колкото по-голям е обемът на боклука, толкова по-голяма да е таксата, а не както сега и за фирмите, и за гражданите е свързано със стойността на недвижимия имот\" , посочи Цветан Симеонов от Българската търговско-промишлена палата. \n\r\nВ много страни депонирането на отпадъци вече е забранено, а при нас идеята е това да стане най-късно до 2030 г. ", "date": "2018.07.01", "title": "Клошарите изкарват 16 млн. лв. годишно от картон, желязо... "}
{"url": "https://www.dnes.bg/football/2018/07/01/rusiia-s-porednata-senzaciia-na-mondial-2018-bi-ispaniia.380988", "text": "Русия сътвори поредната сензация на Мондиал 2018, елиминирайки един от големите фаворити Испания след изпълнение на дузпи. Редовното време и продълженията завършиха 1:1.\n\r\nСборная изигра много прилично първо полувреме на стадион \"Лужники\", в което имаше лек териториален превес, но пък си вкара автогол чрез Сергей Игнашевич.\n\r\nПостепенно напористите руснаци наложиха волята си и спечелиха дузпа, реализирана по хладнокръвен начин от Артьом Дзюба. Интересното е, че първият точен удар на Ла Фурия в срещата дойде едва след изравнителния гол на техния съперник.\n\r\nПрез втората част Испания рязко вдигна оборотите и владеенето на топката достигаше 75% в тяхна полза, но липсваха чистите голови положения. Пет минути преди края Акинфеев се намеси два пъти в рамките на секунди след удари на Иниеста и Аспас.\r\n                    \r\n                    \r\nТака мачът влезе в продължения, в които не се случи нищо интересно и дузпите трябваше да определят победителя. Там Акинфеев стана герой за руснаците, спасявайки дузпите на Коке и Аспас.\r\n \r\n", "date": "2018.07.01", "title": "Русия с поредната сензация на Мондиал 2018, би Испания"}
{"url": "https://www.dnes.bg/index/2018/07/01/zvezdi-bez-obrazovanie-riana-leo-kim.380874", "text": "Все по-често виждаме как не образованието е това, което помага на човек да е успешен. Ето и някои от големите знаменитости, които могат да се похвалят със звездна кариера без школуването да им е помогнало за това. \r\nРезултати от изследване на CNBC от 2016 г. показват, че около една трета от милиардерите не са държали в ръка диплома за висше образование. Ето и някои от любимите ни звезди, които също не са на \"ти\" с училищната система.\r\n \r\n\r\n \r\nЛео не обичал училище и до този момент счита школното образование за безсмислено.\r\n \r\n\"Не обичам училището, там те карат да се съсредоточиш върху нещо, което ти не искаш да знаеш. На мен малко ми обръщаха внимание\", споделя звездата.\r\n \r\nМладият Ди Каприо напуска училище и заминава за Лос Анджелис, където учи все пак четири години, но това е всичко що се отнася до образованието му.\r\n \r\nТой става част от авангардната трупа \"The Mud People\", която гастролира в областта на Лос Анджелис. Само на 15 години вече си има личен агент и се снима в реклами и учебни документални филми. След първата му малка роля в сериала \"Ласи\", Ди Каприо напълно загърбва образованието и се насочва към актьорската кариера.\r\n\r\n\r\n \r\nЕлън е една от най-успешните комедиантки и водещи в историята на Холивуд. Пътят й към успеха не е лесен. Тя напуска Университета в Ню Орлеанс, където учи \"Комуникации\" след обучение едва половин година.\r\n \r\nЗалавя се за работа с доста нестандартни за тийнейджър длъжности - като художник, продавач на прахосмукачки, отваря стриди в ресторант.\r\n \r\nВ началото на 80-те започва да пише стендъп комедии. Споделя, че тогава е била повлияна от Уди Алън и Стив Мартин. Славата й идва след като взима участие в телевизионното шоу на Johnny Carson Tonight Show. Днес е тв кралица със собствено шоу, носещо нейното име.\r\n \r\n", "date": "2018.07.01", "title": "Звезди без образование: Риана, Лео, Ким..."}
{"url": "https://www.dnes.bg/eu/2018/07/01/istoriiata-na-bezsporniia-uspeh-shengen-vajen-e-i-za-bylgariia.380981", "text": "Това е историята на един несъмнен успех. 400 милиона европейци днес могат свободно да пътуват из 26 държави от континента. Началото беше поставено от Хелмут Кол и Франсоа Митеран, припомня .\n\r\nКогато запитат европейците какво означава за тях Европа, много често се чува един отговор: свободата на пътуванията, свободното придвижване на стоки, пари и услуги. Според 58 процента от европейските граждани, това е най-голямото постижение на общността. В последната анкета на Евробарометър повече от половината анкетирани /53%/ казват, че са лично облагодетелствани от отворените вътрешни граници в ЕС. Икономиката също печели от свободното придвижване на стоки и услуги.\r\n                    \r\n                    \r\n\n\r\nОще в Римските договори от 1958 година беше залегнало намерението да бъдат премахнати всички пречки пред свободното движение на хора, капитали и услуги в страните-членки. През юли 1984 година германският канцлер Хелмут Кол и френският президент Франсоа Митеран подписаха споразумението от Саарбрюкен за прекратяване на граничния контрол между двете държави. \n\r\nТрите страни от Бенелюкс също се заинтересуваха от облекченията, предвидени в споразумението. С меморандум те изявиха желанието си да се присъединят към него. Това им желание беше изпълнено чрез Шенгенското споразумение.\n\r\nНа 14 юни 1985 година беше подписано споразумението, предвиждащо облекчения по границите на петте държави - и то на символично място. Пътническият кораб „Принцеса Мари-Астрид“ си придвижи по течението на река Мозел към мястото, където се пресичат границите на Германия, Франция и страните от Бенелюкс. В люксембургския град Шенген дипломатите слязоха на сушата и подписаха документа.\n\r\n\n\r\nВъпреки че първото споразумение, неофициално наричано Шенген-1, беше само двустранно, то донесе изгоди и на други страни-членки на ЕС. През 1990 година петте държави се договориха как да бъде осъществено споразумението на практика. Шенген-2 регулира и компетенциите на националните полиции в страните от Шенгенското пространство и полага основата за създаването на обща информационна система за сигурност. В него бе предвидено и това, което стана факт на 26 март 1996 година - падането на граничните бариери по вътрешните граници на Шенгенското пространство. Италия, Испания, Португалия и Гърция междувременно бяха станали членове на Шенгенското пространство. Малко по-късно към него се присъединиха още Австрия, Дания, Швеция и Финландия, както и две страни, които не са членки на ЕС - Исландия и Норвегия.\n\r\nДотогава Шенгенското споразумение бе договор между отделни европейски държави и не бе свързано с ЕС. Това се промени през 1997 години с Договора от Амстердам. Споразумението бе интегрирано в европейското право и стана валидно и за новите страни-членки. Неучастващите дотогава Ирландия и Великобритания настояха за изключения. Те участват в Шенгенската информационна система, но не са премахнали граничния контрол. През 2007 година към Шенген се присъединиха и новите страни-членки Естония, Латвия, Литва, Малта, Полша, Словакия, Словения, Чехия и Унгария. Четири години по-късно към Шенгенското споразумение се присъедини и Швейцария, която не членува в ЕС.\n\r\nПо този начин възникна една незащитена външна граница на Шенгенското пространство, защото Лихтенщайн е неразделно свързан с швейцарското икономическо пространство – между двете страни на практика не се осъществява граничен контрол. Княжеството бе прието в Шенген чак през 2011 година, защото Германия и Швеция имаха съмнения, че това ще стимулира някои данъчни измами. Така Шенгенското пространство се разшири до сегашната си големина. В него живеят над 400 милиона души, сухопътните му граници са дълги над 7.700 километра, а морските му граници са почти 42.700 километра. По-късно присъединилите се към ЕС България, Хърватия, Румъния и Кипър ще бъдат приети в Шенгенското пространство, когато изпълнят всички предпоставки.\n\r\nШенгенското споразумение преживя вече и първата си реформа - през 2013 година. След политическите промени в Северна Африка през 2011 г. бежанският поток се засили и повечето северноевропейски държави като Германия настояха за временно въвеждане на гранични контроли по вътрешните граници. Така беше въведен авариен механизъм, с който отделните държави едностранно могат да въвеждат граничен контрол, но за не повече от две години.\n\r\nОсобено след бежанската криза от 2015 година някои държави се възползваха от това ново правило. Например Германия, Австрия, Дания, Франция и България. Унгария и Словения издигнаха огради по техните шенгенски външни граници, а Австрия затвори една отсечка от вътрешната си граница със Словения. Въпреки че броят на пристигащите в Европа бежанци намаля драстично, някои политици, сред които и германският вътрешен министър Хорст Зеехофер, настояват за граничен контрол и по вътрешните граници на общността – поне дотогава, докато ЕС не успее да защити външните си граници. \"В момента аз не виждам белези, че това ще му се удаде в обозримо време“, твърди Зеехофер.\r\n", "date": "2018.07.01", "title": "Историята на безспорния успех Шенген, важен е и за България!"}
{"url": "https://www.dnes.bg/notifikacii/2018/07/01/taen-plan-na-ostrova-za-pogrebenieto-na-elizabet.380990", "text": "Членове на британския кабинет за първи път са провели тайна подготовка за това как да действа правителството през 10-дневния национален траур, който ще бъде обявен, когато Кралица Елизабет Втора почине, съобщава в. \"Сънди таймс\".\n Дейвид Лидингтън, заместникът на премиера Тереза Мей, е председателствал заседание в четвъртък, в което са участвали министърът на вътрешните работи Саджид Джавид, лидерът и лорд-председател на Тайния съвет към Камарата на общините Андреа Ледсъм и министърът за Шотландия Дейвид Мънде, допълва БТА.\n\r\nПодготовката, наречена Касъл дав (Castle Dove) е била съсредоточена върху първия ден след смъртта на кралицата, като министрите е трябвало да решат кога премиерът да направи публично изявление.\r\nОбсъждането на темата не е било предизвикано от някакви специфични безпокойства, свързани със здравето на кралицата, но се случи в седмицата, когато 92-годишната кралица Елизабет Втора пропусна служба в катедралата \"Сейнт Пол\" в Лондон, тъй като се почувствала зле.\n\r\n\n\r\n ", "date": "2018.07.01", "title": "Таен план на Острова за погребението на Елизабет"}
{"url": "https://www.dnes.bg/eu/2018/07/01/a-sega-nakyde-syprotivata-sreshtu-merkel-e-ot-kairo-do-varshava.380982", "text": "Съпротивата срещу решенията за бежанците расте – от Кайро до Варшава отхвърлят идеите на Меркел за създаване на приемни центрове извън ЕС, както и за бързо връщане на вече регистрирани бежанци.\n\n\nПредседателят на египетския парламент Али Абд ал Аал потвърди отказа на страната да открие на своя територия приемни центрове за бежанци, пише Дойче веле.\r\n                    \r\n                    \r\n\"Подобни институции биха влезли в противоречие със законите и Конституцията на нашата страна\", каза той пред \"Велт ам Зонтаг\". Египетските закони по принцип не допускали създаването на бежански лагери.\n\r\n\n\r\nЛегално влезлите в страната мигранти имали право да избират мястото на своето пребиваване и нямало как да бъдат принуждавани да влизат в приемни центрове, заяви председателят на парламента, който е вторият човек в държавната йерархия на Египет след президента Ал Сиси. В тази връзка парламентаристът подчерта, че неговата страна \"вече е приела близо 10 милиона бежанци от Сирия, Ирак, Йемен, Палестина, както и от Судан, Сомалия и други страни\". Възможностите на страната били на практика изчерпани, поради което било важно Египет да получи помощи от Германия.\n\r\nВ нощта срещу петък държавите от ЕС се бяха споразумели да проверят възможността за бързо създаване на приемни центрове извън ЕС за онези бежанци, които са били спасени в Средиземно море. Като възможни места за подобни центрове се споменаваха някои северноафрикански държави, както и Албания, която се стреми към членство в ЕС.\n\r\nНо Албания, Мароко, Тунис и Алжир вече отхвърлиха подобна възможност. Еврокомисарят Гюнтер Йотингер междувременно заяви пред \"Франкфуртер Алгемайне Цайтунг\", че създаването на въпросните приемни центрове изисква да се сключат партньорски споразумения със страните от Северна Африка. За целта била необходима \"честна концепция\", която да сложи край на престъпните действия на контрабандистите на хора, която обаче да товари прекалено въпросните партньорски държави. Според информации на \"Франкфуртер Алгемайне Зонтагсцайтунг\" Еврокомисията смята, че е възможно да се преговаря с Либия, Мали, Нигер и Нигерия за създаването на приемни бежански центрове.\r\n \r\nПозицията на Унгария не се е променила от 2015 г. насам\", обявиха от Будапеща.\n\r\nСпоменатите от канцлерката Меркел споразумения с държави от ЕС за по-бързо връщане на регистрирани там кандидати за убежище междувременно също изглеждат все по-малко вероятни. Чешкият премиер Андрей Бабиш опроверга съобщението, че е обещал на Меркел да приема обратно подобни бежанци. Той твърди, че между Чехия и Германия не е имало никакви преговори по този въпрос и обяви, че той самият няма намерение да подписва подобно споразумение.\n\r\nГоворител на унгарското правителство подчерта, че позицията му по този въпрос е \"непроменена от 2015 г. насам\". Нито един бежанец няма да може да влезе на територията на Унгария, ако преди това е бил регистриран в Гърция или друга европейска страна – гласи тази позиция.\n\r\nПолша също твърди, че не е проявявала готовност за споразумение с Германия. \"Няма нови договорки, засягащи приема на кандидати за убежище в ЕС\", заяви говорител на полското външно министерство.\n\r\nОт писмо на Меркел до коалиционните партньори от ГСДП и ХСС, публикувано вчера, излизаше, че освен планираните споразумения с Гърция и Испания, канцлерката е постигнала договорености за бързо връщане на вече регистрирани бежанци с други 14 държави, сред които Чехия и Унгария.\r\n", "date": "2018.07.01", "title": "А сега накъде? Съпротивата срещу Меркел е от Кайро до Варшава "}
{"url": "https://www.dnes.bg/stranata/2018/07/01/sled-ada-na-trakiia-dete-v-bolnica-shofiorite-trezvi.380970", "text": "Дете на 7 години е сред пострадалите в катастрофата в района на км 107 на АМ \"Тракия\". Това съобщи старши инспектор Дамян Велчев, от КАТ Пловдив. \n\r\nТой обясни, че в катастрофата са участвали две моторни превозни средства – автомобил \"Фолксваген\" с немски регистрационен номер и и бус \"Мерцедес\" с българска регистрация, съобщава \"Фокус\".\n\n\n\r\nВ лекия автомобил са пътували общо 7 души, четирима от които са загинали. \n\r\nНа място са починали три жени на 24, 29 и на 50 години, както и дете на около 2 години. \n\r\nОстаналите трима, които са пътували с автомобила – дете на 7 години, шофьорът на превозното средство и още една жена, са настанени в болница в Пловдив. \r\n                    \r\n                    \r\nВодачът на буса, който е на 36 години, е пътувал сам. Няма данни за употреба на алкохол и наркотици. \n\r\nС дрегер за алкохол е тестван и водачът на лекия автомобил, резултатът е отрицателен. \n\r\nПри настъпване на местопроизшествието своевременно са изпратени екипи на полицията, пожарната и Бърза помощ. Извършен е оглед, като причината за настъпването на трагичния инцидент ще бъде установена в хода на образуваното досъдебно производство, каза още старши инспектор Дамян Велчев. \n\r\nТой уточни, че автомобилите, участвали в катастрофата, са иззети и се намират в сектор \"Пътна полиция\".", "date": "2018.07.01", "title": "След ада на \"Тракия\":  Дете в болница, шофьорите – трезви"}
{"url": "https://www.dnes.bg/stranata/2018/07/01/policiia-i-pojarna-na-krak-v-primorsko-zaradi-piian-poliak.380964", "text": "Пиян полски турист изправи на нокти полицията и пожарната в Приморско в късния следобед в събота.\r\nОколо 17,30 ч. в районното управление на МВР е получен сигнал, че мъж в безпомощно състояние лежи на ръба на покрива на 6-етажния хотел \"Лагуна\", съобщи за \"24 часа\" говорителят на полицията Цветелина Рандева.\r\nНа място веднага са изпратени екипи на пожарната и полицията. Качвайки се на покрива на хотела те заварили мъж в неадекватно състояние да лежи на ръба на покрива.\r\nС риск за собствения си живот двама пожарникари и двама полицаи от Приморско предприели спасителна акция, при която с помощта на въже и стълба мъжът е свален от 30-метровата височина.\r\nОказало се, че това е 34-годишен поляк, който бил мъртво пиян.", "date": "2018.07.01", "title": "Полиция и пожарна на крак в Приморско заради пиян поляк"}
{"url": "https://www.dnes.bg/sofia/2018/07/01/pojaryt-vyv-vrybnica-plamnal-sled-kyso-syedinenie.380965", "text": "\n\r\nКъсо съединение най-вероятно е предизвикало пожара снощи в столичния квартал \"Връбница\", предаде Нова тв.\r\nПрипомняме ви, че вчера в столичния квартал избухна пожар в барака. Тя се намира между строеж на жилищна кооперация, платен паркинг и склад.\n\r\nКъм мястото веднага бяха изпратени пожарни и линейки.", "date": "2018.07.01", "title": "Пожарът във \"Връбница\" пламнал след късо съединение"}
{"url": "https://www.dnes.bg/eu/2018/07/01/rok-zvezdata-kurc-oportiunistyt-poel-kormiloto-na-es.380966", "text": "Американски дипломат го нарече \"рок звезда\", а критиците на Ангела Меркел го ухажват - австрийският канцлер Себастиан Курц, който е на власт в родината си вече от шест месеца, от днес е начело и на ротационното председателство на ЕС, предаде Франс прес.\n\r\nПоемането на председателството не можеше да стане в по-добър момент за 31-годишния лидер, който от миналия декември се е съюзил с крайната десница. Точно сега европейските правителства осезаемо втвърдяват политиката относно приема на кандидати за убежище. Този въпрос раздели ЕС в последно време. Австрия превръща темата за миграцията в приоритет на шестмесечното си председателство начело на 28-те. Курц изтъква, че е един от основните архитекти на затварянето на Балканския миграционен път през 2016 г. По това време той беше министър на външните работи.\n\n\n\n\r\n                    \r\n                    \r\nКурц обеща да води в родината си миграционна политика без отстъпки и това допринесе за неговото издигане до канцлерския пост в Австрия и до укрепване на съюза му с крайната десница.\n\r\nАнализаторът от Френския национален център на научни изследвания Патрик Моро, който е специалист по Австрия, припомня, че позициите на Курц звучат все по-актуално днес. Неговата критика към решението на Ангела Меркел да отвори временно границите за бежанци през 2015 г. се споделя все по-широко, също както и неговата така наречена \"критична еврофилия\". Курц подчертава привързаноста си към ЕС, при условие че съюзът предостави повече суверенитет на държавите членки. Тази визия отговаря на визията на Австрийската партия на свободата и на европейските крайни десници, които в по-голямата си част засега поотложиха идеята си за излизане от ЕС.\n\r\nСпоред австрийския в. \"Курир\" европейското председателство дава възможност на Курц да изпъкне, било то в качеството му на държавник, който управлява кризата с бежанците, било то като въплъщение на надеждата за десницата или като изскусен тактик.\n\r\nЗа Австрия и за нейните 8,7 милиона жители политическият климат днес, когато се поема ротационното председателство на ЕС, е противоположен на този от 2000 г. Тогава консервативната десница за първи път се съюзи с крайна десница на Йорг Хайдер. Коалицията си спечели международни упреци и ЕС за няколко месеца бе санкционирал Виена. Осемнадесет години по-късно в контекст, в който десниците, защитаващи идеята за идентичност, са в подем, Курц се превръща в една призната фигура на международната сцена и австрийците се гордеят с това, отбелязва анлизаторът Моро.\n\r\nНовият посланик на САЩ в съседна Германия - Ричард Гренъл, неотдавна нарече Курц \"рок звезда\". А бунтарите от баварската партия Християнсоциален съюз, които искат от канцлерката Меркел по-малко великодушна политика за предоставяне на убежище, сега демонстрират единомислие с Виена.\n\r\nВ националните допитвания популярността на правителството на Курц не намалява. Политологът Томас Хофер казва, че силата на правителството се дължи на показвания от него хармоничен образ с цената на огромен политически маркетинг. Политическите препирни, извадени на показ, сложиха край на голямата коалиция между социалдемократите и консерваторите миналата година. Тази коалиция управляваше страната 11 години преди изборите миналия откомври. Сега ако има конфликти в новата коалиция, правилото е те да не се вадят на показ, казва Хофер.\n\r\nКогато крайнодясната партия на вицеканцлера Хайнц-Кристиан Щрахе се оказа в първите седмици на новото правителство въвлечена в серия от смущаващи разкрития за неонацистката култура в близки до нея кръгове, от канцлерството не \"задуха никакъв вятър на възмущение\", припомня Франс прес.\n\r\nСпоред някои анализатори пък Курц е майстор в отклоняване на вниманието. Лявото либерално издание \"Фалтер\" посочва за пример пресконференция, дадена в последния момент, на която бе обявено затваряне на джамии точно когато вътрешният министър на Курц от Австрийска партия на свободата Херберт Кикъл бе в центъра на политическа буря, обвинен, че си е позволил волности със законността, за да утвърди контрола си върху стратегическа разузнавателна агенция - Службата за защита на конституцията и за борба срещу тероризма.\n\r\nНамират се и някои които твърдят, че зад демонстрираната от Курц уравновесеност и спокойно изражение при всякакви обстоятелства може да се крие \"опортюнизъм\" за сметка на ценностите. Като пример се посочва визитата му в Будапеща, ден след като унгарският парламент прие много спорния закон за санциониране на помощта, предоставяна на мигранти от неправителствените организации. По време на срещата си с национал-консерватора Виктор Орбан Курц не каза и дума за това, предпочитайки да афишира амбицията си да строи мостове със страните от Централна Европа.\n\r\n/БТА/", "date": "2018.07.01", "title": "\"Рок звездата\" Курц: Опортюнистът, поел кормилото на ЕС"}
{"url": "https://www.dnes.bg/rusia/2018/07/01/rusiia-svalila-dva-drona-krai-bazata-si-v-siriia.380967", "text": "Неидентифицирани безпилотни самолети са били свалени край руската военна база \"Хмеймим\" в Сирия, съобщи днес говорител на базата, цитиран от РИА Новости. По данни на руската армия военната база не е претърпяла щети при инцидента, предаде Ройтерс.\r\nСъщевременно израелската армия съобщи в Twitter, че е разположила днес още танкове и артилерийски части по сирийския фронт като предпазна мярка заради засилването на сраженията през границата между силите на Дамаск и бунтовниците, предава БТА.\r\nАрмията добавя, че Израел продължава да се придържа към политиката си на ненамеса в сирийската гражданска война.\r\n ", "date": "2018.07.01", "title": "Русия свалила два дрона край базата си в Сирия"}
{"url": "https://www.dnes.bg/notifikacii/2018/07/01/dvuglavi-orli-i-pesni-balkanski-driazgi-na-mondiala.380968", "text": "Сърбите обиждат Джака и Шакири. Те от своя страна искат да унижат Сърбия. А хърватите пеят националистически песни в съблекалнята. Скъпи балкански приятели, наистина ли сме толкова жалки, пита Кръсто Лазаревич. \n\r\nФутболът може да задейства опасни националистически чувства. След един квалификационен мач между Хондурас и Салвадор през 1969 година избухна т.нар. Футболна война между двете страни, която отне живота на 2000 души. Изглежда, че за някои футболисти, треньори и запалянковци Световното първенство по футбол в Русия е продължение на войната с други средства. Така например Гранит Джака и Шердан Шакири отпразнуваха головете си срещу Сърбия като изобразиха с ръце двуглавия албански орел, за да унижат сърбите, пише . \r\nГранит Джака е роден в Швейцария. Неговите родители идват от Косово. Шакири е роден в Косово, но на четиригодишна възраст се премества със семейството си в Швейцария. И двамата футболисти не са от Албания, техните родители не идват от Албания. Те не играят в отбора на Албания и въпреки това отпразнуват головете си срещу Сърбия, изобразявайки с ръцете си албанския национален символ.\n\n\n\r\nНищо чудно, че диаспората има много специално отношение към \"родината\". Една нация, с която и двамата нямат почти нищо общо, бива стилизирана като мистично място. \"Родината\" е място, което човек вижда по време на лятната ваканция и за което можеш дори да си внушиш, че е прелестно - поне докато родителите ти или ти самият получаваш заплатата си в евро или в швейцарски франкове.\n\r\nПо време на мача Швейцария - Сърбия футболистите Джака и Шакири бяха обиждани от сръбските фенове заради произхода им. Изобразяването на двуглавия албански орел беше доста дипломатичен отговор на тези обиди. От друга страна е абсурдно, че сърбите се чувстват провокирани от един двуглав орел, тъй като и на тяхното национално знаме е изобразен такъв. Това обаче е въпрос на националистическа логика. И човек не трябва да я разбира на всяка цена.\n\r\nМного по-лошо се представи сръбският треньор Младен Кръстаич. Той демонстрира явно, че не умее да губи. Кръстаич обвини съдията Феликс Брих за загубата на Сърбия и заяви: \"Аз бих го предал на трибунала в Хага, за да го осъдят. Така, както и нас ни осъдиха!\". С тази думичка \"нас\" Кръстаич се солидаризира с осъдените военопрестъпници и всъщност каза, че всички сърби са били изправени на подсъдимата скамейка в Хага. Отново националистическа логика.\n\r\nЗа съжаление, много сърби споделят казаното на Кръстаич. Вероятно и онези запалянковци, които на стадиона в Калининград носеха тениски с лика на осъдения за военни престъпления Ратко Младич, отговорен за убийствата на 8000 души само в Сребреница.\n\r\nХърватският национален отбор също не се свени да прославя военопрестъпници. Дали германските национали биха могли да празнуват победа в съблекалнята с песни на дясноекстремистки творци, в чиито текстове се осмиват жертвите на нацизма? Надали някой може да си представи подобна кратинка! За хърватските футболисти обаче това е нещо нормално. След победата си над Аржентина те масово запяха една песен, която започва с думите \"За родината винаги готови\".  Това е поздравът на хърватските усташи. Песента е дело на дясноконсервативния музикант Марко Петкович с пседвоним Томпсън, който се присмива на мъките на концлагеристите в лагерите Ясеновац и Стара Градишка. В тези лагери систематично са били избивани евреи, сърби, роми и опозиционери.\n\r\nНеведнъж фашисткият поздрав е предизвиквал скандали в хърватския национален отбор. Когато Хърватия се класира за Световното първенство по футбол в Бразилия, Йосип Симунич крещеше към феновете \"За родината!\", а те му отговаряха в хор \"Винаги готови!\". Впоследствие той беше изваден от отбора за Световното първенство в Бразилия. Това обаче не промени нищо.\n\r\nЖалко, защото хърватският национален отбор играе много добър футбол и човек би се радвал на негов успех на Световното първенство в Русия. \n\r\nАз лично се питам следното: \"Скъпи балкански приятели, наистина ли сме толкова националистически настроени и толкова жалки? И наистина ли трябва да го показваме непрекъсното на целия свят?\", завършва Лазаревич. \r\n \r\n", "date": "2018.07.01", "title": "Двуглави орли и песни: Балкански дрязги на Мондиала"}
{"url": "https://www.dnes.bg/rusia/2018/07/01/pensionnata-reforma-na-moskva-izkara-rusnaci-na-protest.380969", "text": "Противници на планираната от руското правителство пенсионна реформа демонстрират в страната по призив на руския опозиционен лидер Алексей Навални, предадоха Асошиейтед прес и Франс прес.\n\r\nНеколкостотин души участваха в неразрешен протест във Владивосток. Други разрешени протести имаше днес в градове в Сибир и в руския Далечен изток. Очаква се по-късно днес да има протести и в западната част на Русия. Призивът на Навални е да се организират протести в 22 града в цялата страна, пише БТА.\n\n\n\n\n\n\r\nМиналия месец правителството прати в парламента предложение за поетапно увеличаване на пенсионната възраст на 65 години от настоящите 60 години за мъжете. Това трябва да стане до 2028 г. \r\n                    \r\n                    \r\nПри жените се предвижда увеличение на възрастта от настоящите 55 години на 63 години до 2034 г. Средната пенсия на руснаците е 14 000 рубли на месец (230 долара). Прогресивното увеличаване на възрастта за пенсиониране ще започне от идната година, според реформата.\n\r\nПо данни на Световната банка продължителността на живота в Русия е 66,5 години за мъжете и малко под 70 години за жените.", "date": "2018.07.01", "title": "Пенсионната реформа на Москва изкара руснаци на протест"}
{"url": "https://www.dnes.bg/notifikacii/2018/07/01/zrelishtno-biagstvo-ot-zatvora-recidivist-s-helikopter.380971", "text": "Обирджия рецидивист избяга от затвор във Франция с хеликоптер, предадоха Франс прес и БТА.\r\nИнцидентът е станал днес сутринта в затвора в град Ро в департамента Сен-е-Марн, югоизточно от Париж. \r\nБягството на рецидивиста Редуан Фаид е станало само за няколко минути, като по време на него той е получил подкрепа от \"тежковъоръжени мъже\", уточнява източник близък до разследването. \r\nПри бягството не е бил ранен никой, нито пък някой е бил взиман за заложник.\r\nРедуан Фаид вече избяга от затвора през 2013 г. Тогава той бе в затвор в Лил-Секеден в Северна Франция. Фаид се укриваше от властите в продължение на 45 дни, преди да бъде заловен.\r\nРедуан Фаид излежава 25-годишна присъда за редица престъпления, сред които и въоръжен грабеж през 2010 г. на кола за инкасо. Тогава при престрелка с полицията загина общински полицай.", "date": "2018.07.01", "title": "Зрелищно бягство от затвора: Рецидивист с хеликоптер!?"}
{"url": "https://www.dnes.bg/eu/2018/07/01/ek-zapochna-da-tyrsi-miasto-za-migrantite-v-afrika.380974", "text": "Европейският съюз ще започне преговори с африканските страни по въпроса дали са подготвени да създадат на своя територия т.нар. регионални платформи за докарване на мигранти, съобщи еврокомисарят по бюджета Гюнтер Йотингер, цитиран от ДПА. \n Пред вестник \"Франкфуртер алгемайне цайтунг\" той каза, че едно европейско споразумение за създаването на такива центрове изисква партньорско споразумение със страните от Северна Африка, които са разположени или директно на Средиземно море, или в района Сахел.\n\r\nТова трябва да договорим сега, допълни той. По-рано той е намеквал, че за тези центрове могат да бъдат заделени 6 милиарда евро европейски средства.\r\n                    \r\n                    \r\nИзданието информира, че Либия, Мали, Нигер и Нигерия са възприемани от Комисията като най-подходящи кандидати, макар че Йотингер не посочва конкретна страна.\n\r\nАвстрийският канцлер Себастиан Курц, чиято страна тъкмо поема ротационното председателство на ЕС, каза вчера, че е важно отделните страни от ЕС да използват връзките си с африканските страни, за да намерят решение на европейски въпрос с убежищата. Той по-конкретно спомена Италия и Либия, както и Испания и Мароко.\n\r\nНикоя северноафриканска страна не е дала сигнал, че би желала да приеме на територията си необходимата инфраструктура. Няколко страни, включително Египет, Либия и Мароко, отхвърлиха идеята.", "date": "2018.07.01", "title": "ЕК започна да търси място за мигрантите в Африка "}
{"url": "https://www.dnes.bg/balkani/2018/07/01/burite-otneha-jivota-na-pone-trima-rumynci.380976", "text": "Румънските власти обявиха, че поне трима души са загинали, а стотици са били спасени, след като гръмотевични бури и тежки валежи удариха цялата страна, създавайки внезапни наводнения, пише американското електронно издание The Washington Post, цитирано от \"Фокус\". \n Министерството на вътрешните работи обяви в неделя, че 760 души са били спасени или евакуирани от наводнените райони и че 20 000 аварийни работници са се заели със спасителните работи. \n\r\nМъж, пресичащ преляла река с кон в южната част на Румъния, се е удавил в неделя, след като е бил пометен. 70-годишна жена се е удавила в събота в източната част на Румъния, след като е била пометена от наводненията.\r\n                    \r\n                    \r\nМъж, който в този момент е брал зеленчуци, също се е удавил. Властите обявиха, че пет национални магистрали са били наводнени, а железопътният транспорт е бил прекъснат в централната част на Румъния. Няколко прекъсвания на тока също са били докладвани. Очаква се от понеделник времето в Румъния да се нормализира.", "date": "2018.07.01", "title": "Бурите отнеха живота на поне трима румънци"}
{"url": "https://www.dnes.bg/mish-mash/2018/07/01/dali-nalagate-oboniatelen-tormoz-specdjadja-shte-razbere.380977", "text": "В раз\n\r\nПриспособлението, разработено от японската компания \"Танита\", вече се предлага на местния пазар. \n\r\nДжаджата \"Танита ES-100\" е базирана върху технология за откриване на химически съединения, които причиняват неприятни миризми. \n\r\nВсичко, което потребителят трябва да направи, е да постави сензора за десет секунди в близост до \"заподозрените\" в излъчване на лош аромат части на тялото.\r\n                    \r\n                    \r\nУстройството отчита ароматите по скала от 0 до 10. Ако потребителят надхвърли пет пункта, се поява известие, че миризмата му е \"социално неприемлива\", придружено от сигнал за \"необходимост от дезодорант\".\n\r\nАлгоритмите на джаджата са в състояние да отчетат и оценят нивата на стотици вещества, допринасящи както за приятни ухания, така и за миризми на \"умора\", \"възрастен човек\" или \"непоносимо тежък парфюм\".\n\r\nКомпактното устройство е с размери 94 на 52 на 25 милиметра и тежи 60 грама без батерии. Джаджата може да извърши 2000 отчитания, преди да се наложи смяна на патрона й. ", "date": "2018.07.01", "title": "Дали налагате обонятелен тормоз, спецджаджа ще разбере!"}
{"url": "https://www.dnes.bg/world/2018/07/01/leden-rekord-na-antarktida-jivakyt-padna-do-98-6-s.380978", "text": "Учени регистрираха в Антарктида най-ниската температура, измерена някога на повърхността на Земята - минус 98,6 градуса по Целзий,предава БТА като цитира ДПА. Изследователска група под ръководството на Тед Скамбос от унивеситета в Колорадо се натъкнала на рекорда, като анализирала сателитни данни от заледения южен континент. Екипът открил над 105 температурни показатели под 90 градуса по Целзий в южния полярен регион в периода 2004-2016 година. Преди направеното откритие от колорадския екип, най-ниската температура на Земята беше регистрирана в руската полярна станция \"Восток\" в Антарктида.  На 23 юли 1983 година термометърът паднал до минус 89,2 градуса по Целзий. ", "date": "2018.07.01", "title": "Леден рекорд! На Антарктида живакът падна до - 98,6° С"}
{"url": "https://www.dnes.bg/world/2018/07/01/ad-v-germaniia-46-raneni-v-katastrofa-na-reis-i-lineika.380979", "text": "Туристически автобус се сблъска снощи с линейка в Северна Германия, като пострадаха 46 души, предимно деца и младежи, съобщи днес местната полиция, цитирана от ТАСС и БТА.\r\nИнцидентът е станал недалеч от град Любек, провинция Шлезвиг-Холщайн. Автобусът, в който е имало 42 деца, е пътувал към летен лагер.\r\nПо предварителни данни линейката се отзовала на повикване за спешен случай. В резултат на сблъсъка тя се преобърнала и излетяла в канавката. ", "date": "2018.07.01", "title": "Ад в Германия, 46 ранени в катастрофа на рейс и линейка"}
{"url": "https://www.dnes.bg/politika/2018/07/01/ninova-se-iadosa-po-skypi-tok-parno-i-voda-tova-e-cinizym.380983", "text": "Поскъпването на тока и водата от днес съвсем ядоса червената шефка Корнелия Нинова, която през тази седмица поиска оставката на шефа на КЕВР Иван Иванов. \n\n\n\n\r\n\"Поредното увеличение на ток и парно. И поредния цинизъм от страна на председателя на КЕВР Иван Иванов\", коментира сегя тя в социалната мрежа Facebook.\n\r\n\"Попитан как ще се отрази това на българските граждани, отговорил- само 15 процента ползват топла вода и топлоенергия. С лека ръка обрече 15 процента българи на още по-голямо обедняване\", разкритикува решението на регулатора  в частност на шефа й соцлидерката. \n\r\nТя допълва, че явно според Иванов останалите се греят на дърва. \r\n                    \r\n                    \r\n\"Бил спазвал закона при ценнобразуването. Защо със същата загриженост не спази закона и не се произнесе за сделката с Гинка Върбанова и ЧЕЗ? А господин премиерът твърди, че КЕВР бил независим орган. Независим е от закона и зависим от икономико-политически интереси\", пише още Нинова. \n\r\nСпоред нея гласуването на оставката на Иванов другата седмица по искане на БСП е най-малкото, което трябва да се случи, за да има законност в държавата и справедливост за хората.", "date": "2018.07.01", "title": "Нинова се ядоса: По-скъпи ток, парно и вода, това е цинизъм!"}
{"url": "https://www.dnes.bg/obshtestvo/2018/07/01/kym-germanskite-letovnici-bez-pari-v-kolata-gledaite-si-v-krakata.380972", "text": "България е сред любимите летни дестинации на германците. Какво трябва да знаят германските туристи, които посещават тази страна? Съветите си \"Зюддойче Цайтунг\" публикува под заглавие \"На почивка в България: Защо не?\", пише .\r\n\r\nМного шофьори се изкушават да изпият по някое и друго питие преди да седнат зад волана. Мислят си, че знаят на какво количество алкохол се равняват допустимите 0,5 промила. \"Но внимание!“, предупреждава германският „Зюддойче Цайтунг\": \"Ако сте пили българска домашна ракия, сметките Ви могат да се окажат криви\".\r\r\n                    \r\n                    \r\nКогато човек е на почивка в страна, чийто език не говори, често се налага да използва мимики и жестове. На повечето места по света кимането сигнализира съгласие и потвърждение, а клатенето на глава - несъгласие. Но не и в България, пише „Зюддойче Цайтунг“: „Когато българите не са съгласни, те кимат. Когато се съгласяват, клатят с глава - и то въодушевено. Затова: Кимайте само в знак на несъгласие!\" съветва германското издание.\r\n\r\nДа обменяте валута по улиците на българските градове не си заслужава, а и е нелегално. Макар и по-рядко от преди, но все още се срещат мошеници, които предлагат на туристите обмяна по курс, по-изгоден от официалния. В никакъв случай не се подвеждайте по подобни предложения, защото в България има много ловки фалшификатори на банкноти\", пише „Зюддойче Цайтунг\". Изданието съветва германските туристи да проявяват мнителност и тогава, когато някой им предложи да им развали по-голяма банкнота с по-дребни. Вестникът препоръчва още да не се ползват услугите на обменни бюра, защото в много от тях курсовете са неизгодни, а да се ходи в банка или да се теглят пари от банкомат.\r\n\r\nРазходките по тъмно са крайно опасни. Но не толкова заради джебчиите, а заради дупките по уличната настилка и тротоарите, твърди германското издание и препоръчва на германските туристи да си носят джобни фенерчета. Растящата престъпност през последните години предизвика растящо безпокойство сред мнозина българи. Носят се какви ли не слухове за наличието на руска и турска мафия. Макар и да няма място за паника, все пак трябва да се знае, че България не е вече така сигурна, както едно време\", пише „Зюддойче Цайтунг“. Изданието съветва туристите да носят ценностите със себе си и да ги пазят грижливо, да паркират само на охранявани паркинги и да не оставят в колите си никакви видеокамери, мобифони и дамски чанти, както и да не демонстрират излишно, че носят в себе си големи суми в брой.\r\n\r\n", "date": "2018.07.01", "title": "Към германските летовници: Без пари в колата, гледайте си в краката!"}
{"url": "https://www.dnes.bg/stranata/2018/07/01/novata-sedmica-idva-sys-slynce-oblacite-si-otivat.380963", "text": "През нощта над по-голямата част от страната ще е предимно ясно, утре ще преобладава слънчево време. Ще има и временни увеличения на облачността, по-значителни през нощта над югозападните райони, а по-късно и над останалата част от Южна България и над Предбалкана, прогнозират синоптиците от НИМХ към БАН.\n\r\nНа места там ще има краткотрайни валежи. Ще духа слаб, в Дунавската равнина - до умерен северозападен вятър. \n\r\nМаксималните температурите ще са между 24 и 29 градуса.\n\r\nНад Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26 градуса, температурата на морската вода е около 24 градуса. Вълнението на морето ще бъде 1-2 бала.\r\n                    \r\n                    \r\nНад планините ще има по-значителни увеличения на облачността, на места с краткотрайни валежи, в отделни райони придружени с гръмотевици. \n\r\nПо върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 метра ще е около 19, на 2000 метра - около 12 градуса.\n\r\nВъв вторник и сряда ще преобладава слънчево време. По-значителни временни увеличения на облачността ще има през нощта срещу вторник над северозападните райони, а след обяд във вторник над Южна и Североизточна България. \n\r\nНа места там ще има краткотрайни валежи, придружени с гръмотевици. Има повишена вероятност за локални интензивни валежи. Максималните температури ще са между 26 и 31 градуса, малко по-високи в Горнотракийската низина. \n\r\nВ сряда следобедни краткотрайни превалявания ще има главно в Рило-Родопската област. Вятърът ще придобие северна компонента, ще бъде слаб до умерен. Дневните температури съвсем слабо ще се понижат. ", "date": "2018.07.01", "title": "Новата седмица идва със слънце, облаците си отиват"}
{"url": "https://www.dnes.bg/notifikacii/2018/07/01/7-nachina-da-oblekchite-uhapvaniiata-ot-komari.380866", "text": "В разгара на лятото влажността на въздуха се повишава, а заедно с нея и ухапванията от комари и други досадни насекоми.\r\nУхапванията могат да са истинско бедствие. Те се подуват, сърбят, а при докосване и чесане се разпространяват, образувайки плюски по кожата.\r\n\r\n\r\nТози прекрасен плод предлага богата палитра от противовъзпалителни, антибактериални и болкоуспокояващи вещества. Лимоните са едно от най-добрите средства при ухапвания от насекоми. Втрийте парче лимон в засегнатото място или намажете с пресен лимонов сок. За секунди болката и сърбежът ще затихнат.\r\r\nАлоето съдържа повече от 130 активни вещества като 30 от тях са важни аминокиселини, които са от огромна полза за кожата. Гелът от алое е натурален антисептик, който успокоява сърбежа и възпалението, намалява подуването и зачервяването. Алоето насърчава по-бързото оздравяване и възстановяване на кожата.\r\n", "date": "2018.07.01", "title": "7 начина да облекчите ухапванията от комари "}
{"url": "https://www.dnes.bg/stranata/2018/07/01/mladi-i-obrazovani-s-niski-naemi-praznite-jilishta-s-visok-danyk.380944", "text": "Нова Национална жилищна стратегия предвижда да плащаме по-висок данък за апартамент, който не обитаваме, но пък да ни освободи от плащане, ако го дадем за социални цели.\n\r\nМладите и квалифицирани кадри ще могат да ползват по-ниски цени за наеми, както и възможност за дялово изкупуване, или т.нар. поделена собственост, както и да купят жилища със субсидиран кредит. Това предвижда Националната жилищна стратегия, изготвена от министерството на регионалното развитие и публикувана за обществено обсъждане.\n\n\n\n\r\nТези кандидати трябва да покриват критерии като образование и професионална квалификация, която обаче да съответства на пазарното търсене в конкретния град или община. Ще се вземат предвид наличие на трудов договор, семейно положение, размер на доходите и други, пише \"\".\r\n                    \r\n                    \r\nЕдин от ангажиментите на ползващия привилегиите е определен -срок за  обитаване на жилището, има ограничения и санкции при преотдаване или препродаване. Ще се осигуряват социални места за живеене на граждани в нужда.\n\r\nЗа хората с регистрирана жилищна нужда и специални потребности и за тези “без покрив” ще се дават защитени домове и подслон.\n\r\nПо-висок данък, ако жилището е необитаемо, или пък един собственик има голям брой апартаменти, предвижда още стратегията. 1 220 416 жилища в България, или 31% от всички, са необитаеми. \n\r\nЦелта е да се увеличи тяхното използване. В същото време има голям дефицит на социални жилища. Затова се предвиждат стимули при предоставяне на необитаемо жилище за социални цели. Това например ще е намаляване или освобождаване от данък в периода на предоставянето. \n\r\nНеобходимо е въвеждането на единни професионални стандарти за лицата, които се заемат с управлението на етажната собственост. Лицензирани физически или юридически лица при управлението на блока ще са сред задължителните условия за финансиране по целевите програми, чрез които ще се обновяват жилищата.\n\r\nЗа по-добра функционалност на пазара се предвижда изработването на информационна система с данни за цените на жилищата в България, с реализираните мерки за обновяване на сгради, за текущото изпълнение на общинските жилищни програми и др. Това ще помогне за отстраняване на важни пазарни дефекти.\n\r\nПредвижда се и изработването на единен национален стандарт при оценките на недвижимите имоти.\n\r\nЛипсата на единни критерии води до различни, понякога необективни резултати от оценяването, което рефлектира и върху цената на жилищата.\n\r\n250 млн. лв. на година е финансовата рамка за изпълнение на стратегията. За целта ще се прави фонд, който да акумулира средства от национални и международни източници. Държавният бюджет годишно ще осигурява 50 млн. лв.\n\r\nДопълнителни 50 млн. лв. годишно ще влизат по линия на задължените лица по Закона за енергийната ефективност.\n\r\nФондът ще кандидатства и по европейски донорски програми и инструменти на ЕС за повишаване на енергийната ефективност.", "date": "2018.07.01", "title": "Млади и образовани – с ниски наеми, празните жилища – с висок данък"}
{"url": "https://www.dnes.bg/obshtestvo/2018/07/01/i-zamirisa-na-shegichki-s-iunskata-zima-i-letnite-palta.380943", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъпреки щетите, които лошото време нанесе в цялата страна, приливна вълна от шеги заля социалната мрежа. Потребителите във Facebook погледнаха с усмивка на ситуацията и произведоха океан от смешки.\n\n\n\r\nДоста шеги има свързани с ентусиастите, които въпреки есенните градуси, тръгнаха към морето, пише Bulgaria ON AIR.\r\n\"Тръгне към морето за джулая, вземе палто в сака\", са само част от шеговитите постове в социалната мрежа.\r\nА синоптиците, къде на шега, къде сериозно, предупредиха, че от понеделник времето се \"разваля\" и градусите ще стигнат... 30. \r\n ", "date": "2018.07.01", "title": "И замириса... На шегички с юнската зима и летните палта"}
{"url": "https://www.dnes.bg/obshtestvo/2018/07/01/ot-dnes-pensiite-skachat-s-3-8-procenta.380945", "text": "От днес пенсиите за трудова дейност, отпуснати до края на 2017 г., ще се преизчислят с новия процент за година осигурителен стаж, което ще ги увеличи с 3,8 на сто.\r\nМинималният размер на пенсията за осигурителен стаж и възраст ще се повиши до 207,60 лв., а социалната пенсия за старост ще стане 125,58 лв.\n\n\n\r\nПромяната в социалната пенсия за старост ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. \r\nЩе се повишат и нормативно установените добавки към пенсиите, които се определят в процент от социалната пенсия за старост.", "date": "2018.07.01", "title": "От днес пенсиите скачат... С 3,8 процента"}
{"url": "https://www.dnes.bg/snimka-na-denia/2018/07/01/s-iuli-idva-i-toploto-dnes-predimno-slynchevo-s-lek-viatyr.380946", "text": "Днес над по-голямата част от страната ще е предимно слънчево. Временни увеличения на облачността ще има над североизточните, а в следобедните часове и над планинските райони и там на отделни места ще превали краткотрайно, прогнозират синоптиците от НИМХ. \n\r\nВятърът ще отслабне и през деня вече ще е до умерен, от северозапад. \n\r\nМаксималните температури ще са от около 22 градуса в североизточните райони до около 29 градуса в югозападните.\n\r\nНад Северното черноморие до сутринта все още ще са възможни превалявания и облачността ще е значителна. През деня обаче облаците ще се разкъсат и там, както и над южните райони, ще преобладава слънчево време. \n\r\nМаксималните температури ще са между 22 и 25 градуса. Температурата на морската вода е около 24 градуса, вълнението - 1-2 бала. \r\nНад планините ще бъде предимно слънчево. Ще има и временни увеличения на облачността, но само на отделни места в масивите в Западна България след обяд краткотрайно ще превали, възможно е и да прегърми. Ще духа умерен до силен, само в най-високите части временно бурен северозападен вятър. \n\r\nМаксималната температура на височина 1200 метра ще е 17 градуса, на 2000 - около 10. \n\r\nПрез следващите дни над по-голямата част от страната ще преобладава слънчево време, с временни увеличения на облачността. Главно в следобедните часове ще има краткотрайни валежи, на повече места и придружени с гръмотевици - във вторник и сряда. \n\r\nВъв вторник в много райони вятърът временно ще стихне. Дневните температури ще се повишат и в сряда максималните ще стигнат на места до 24 и 29 градуса.", "date": "2018.07.01", "title": "С юли идва и топлото: Днес предимно слънчево, с лек вятър"}
{"url": "https://www.dnes.bg/eu/2018/07/01/bydeshteto-na-merkel-v-rycete-na-bavarskite-konservatori.380947", "text": "Политическото бъдеще на германската канцлерка Ангела Меркел ще бъде решено на срещата на лидерите на баварския Християнсоциален съюз (ХСС) днес, които ще се съберат да решат дали да приемат споразумението за миграцията, което тя постигна в Брюксел, предаде Ройтерс.\n\n\n\n\n\n\n\n\r\nДевет месеца след изборите, на които партията на Меркел загуби избиратели в полза на крайната десница, канцлерката беше принудена да се обърне към съседите си от ЕС, за да й помогнат да разреши конфликт с коалиционните си партньори от ХСС, които се противопоставиха на имиграционната й политика. \n\r\nВътрешният й министър Хорст Зеехофер от ХСС, заплаши да започне да връща мигрантите на баварската граница. Подобни мерки почти със сигурност ще доведат до разпадането на коалиционното правителство.\r\n                    \r\n                    \r\nНа срещата на върха в Брюксел тази седмица лидерите постигнаха споразумение за подялба на бежанци на доброволна основа и за създаване на контролирани центрове в ЕС, където да бъдат обработвани исканията за убежище. Освен това Меркел обяви, че е постигнала споразумение с европейски страни за връщане на бежанци. Унгария, Чехия и Полша обаче отрекоха това, припомня Ройтерс.\n\r\nБаварският премиер Маркус Зьодер заяви, че действията на Меркел са в правилната посока, но добави, че ще продължи да й оказва натиск, за да получи повече информация за подробностите.\n\r\nПовечето анализатори очакват Меркел да остане на власт въпреки сблъсъка с ХСС, но това вероятно няма да е последният случай, при който баварската партия се опитва да се разграничи от канцлерката, която смята за прекалено центристка, отбелязва Ройтерс. \n\r\n/БТА/", "date": "2018.07.01", "title": "Бъдещето на Меркел в ръцете на баварските консерватори"}
{"url": "https://www.dnes.bg/muzika/2018/07/01/caricata-na-chardasha-krasavicata-mimi-balkanska.380720", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИсторията на голямата звезда на българската оперета Мими Балканска ще бъде разказана тази неделя, 1 юли, в семейното предаване на телевизия Bulgaria ON AIR \"Фамилно\".\r\nОперетната звезда е родена в Русе и едва навършила пълнолетие идва в София само с едно куфарче. Тя бързо омайва артистичния свят - банкери и политици падат в краката й. Мими Балканска е внучка на Никола Балкански, братовчед и сподвижник на Георги Раковски.\r\nЗа царицата на чардаша, красавицата Мими, във \"Фамилно\" разказва журналистът и писател Елиана Митова, която през последните месеци от живота на Балканска прекарва всеки ден с нея и сега притежава голяма част от нейния аудио архив и богата колекция от снимки.\r\r\n                    \r\n                    Двете се запознават след като Елиана става нейна фенка и започва да й пише писма, а в отговор получава снимки с автографи. Един ден Елиана Митова се престрашила, отишла и позвънила в дома на оперетната прима. И така започва приятелството им. Елиана е с нея до последния й момент в Правителствена болница.\r\nМалко преди да издъхне, оперетната дива подарява на журналистката и сребърния пърстен, който стои на ръката й. \"Фамилно\" започва по телевизия в 10:30 часа.", "date": "2018.07.01", "title": "Царицата на чардаша – красавицата Мими Балканска"}
{"url": "https://www.dnes.bg/notifikacii/2018/07/01/mrysniiat-vyzduh-vodi-do-diabet-v-14-ot-sluchaite.380948", "text": "Учени установиха, че 14%  от случаите на диабет се дължат на замърсяването на въздуха, предаде АФП.\r\n \r\n\"Това замърсяване е довело до 3,2 милиона заболявания от диабет през 2016 г., което представлява 14% от новите регистрирани случаи\", констатираха специалистите от Медицинския факултет на университета в Сейнт Луис в щата Вашингтон, пише БТА.\r\n \r\nЗамърсяването на въздуха води до намаляването на производството на инсулин в човешкия организъм и предизвиква възпаления, които пречат на организма да преобразува глюкозата в кръвта в енергия.\r\n \r\nДо този извод стигнали учените, които изследвали 1,7 милиона американски военни ветерани в продължение на осем години и половина. Те били избрани въз основа на това, че преди това не са страдали от диабет.", "date": "2018.07.01", "title": "Мръсният въздух води до диабет... в 14% от случаите"}
{"url": "https://www.dnes.bg/blizak-iztok/2018/07/01/riiad-s-gotovnost-da-proizvejda-2-mln-barela-petrol-na-den.380949", "text": "Саудитският крал Салман е заявил пред президента на САЩ Доналд Тръмп, че може да увеличи производството на петрол, ако се наложи и че Рияд разполага с резервни мощности за производството на 2 милиона барела петрол на ден, съобщи снощи Белия дом, цитиран от Ройтерс.\n\r\nВ разговора им снощи Тръмп е казал пред крал Салман, че увеличаването на предлагането ще бъде от полза за петролния пазар. Саудитският лидер е заявил, че е готов да увеличи производството, ако се наложи, според съобщението на Белия дом.\n\n\r\n\"Крал Салман заяви, че кралството разполага с резервни мощности за производството на два милиона барела петрл на ден, които ще използва внимателно, ако и когато се наложи, за да осигури баланс на пазара\", се казва в изявлението. То обаче подкопава достоверността на съобщението на Тръмп в Twitter че Саудитска Арабия се е съгласила да увеличи производството на петрол, отбелязва Ройтерс.\r\n                    \r\n                    \r\nПо-рано вчера Тръмп написа в Twitter, че крал Салман го е уверил, че кралството ще увеличи производството на петрол, \"може би с до 20 милиона барела на ден\", в отговор на вълненията в Иран и Венецуела, припомня АП.\n\r\nАмериканският в. \"Уолстрийт джърнъл\" съобщи, че според високопоставен представител на саудитското правителство, кралството не е поемало конкретни обещания.  \n\r\nСаудитска Арабия потвърди, че крал Салман е разговарял с президента на САЩ Доналд Тръмп, но не спомена за увеличаване на добива на петрол с 2 милиона барела на ден, както американският държавен глава съобщи в Туитър, предаде Асошиейтед прес.\n\r\n/БТА/\r\n ", "date": "2018.07.01", "title": "Рияд с готовност да произвежда 2 млн. барела петрол на ден"}
{"url": "https://www.dnes.bg/stranata/2018/07/01/zverski-sutreshen-udar-na-trakiia-chetirima-zaginali.380951", "text": "Временно е затворена АМ \"Тракия\" при 107 км в посока Бургас заради тежка катастрофа. \r\nСигнал за инцидента е подаден тази сутрин в 6:10 часа. \r\nПо първоначални данни на АМ \"Тракия\", в района на 107 км, лек автомобил \"Фолксваген Транспортер\" се ударил в товарен \"Мерцедес 317\", съобщиха от МВР.\r\nВ резултата на удара на място са загинали четирима, а други трима са настанени в болнично заведение.\r\nИзвършен е оглед. По случая е образувано досъдебно производство.\r\nОбходен маршрут: п.в. Пазарджик – път II-37 гр. Пазарджик – път I-8 Пазарджик - Пловдив – път III-8008 - п.в. Цалапица. Движението се регулира от пътни полицаи.\r\n ", "date": "2018.07.01", "title": "Зверски сутрешен удар на \"Тракия\"! Четирима загинали"}
{"url": "https://www.dnes.bg/mish-mash/2018/07/01/tyrkate-s-chasove-trikove-za-zagoreli-sydove.380863", "text": "Дори да не сте сред най-разпалените кулинари вероятно поне веднъж кухненските съдове, в които готвите, са ви загаряли до неузнаваемост.\r\nНа всеки се е случвало. Трудното идва след това, когато трябва да ги почистите.\r\nВместо да търкате с часове без резултат, опитайте някои хитри трикове за почистване на загорели тенджери, тигани, тави.\r\n1. Напълнете съда с гореща вода. Налейте в него препарат за миене на чинии или течен сапун. Поставете съда на котлона. Започнете да разбърквате с шпатола, докато усетите, че загорялото започва да се отделя от дъното и стените.\r\n2. Не спирайте да разбърквате най-малко 15 минути, за да сте сигурни, че загорялото ще се отлепи лесно.\r\r\n                    \r\n                    3. Когато сте сигурни, че повърхността на съда вече е освободена от грубия загар, почистете с телена четка, за предпочитане с дръжка, за да не нараните ръцете. Използването на тел се допуска само при съдове, чието покритие не може да се нарани с този метод, например стомана, чугун. Тефлоновите и керамичните съдове не биха издържали теста с телената четка.\r\n", "date": "2018.07.01", "title": "Търкате с часове... Трикове за загорели съдове"}
{"url": "https://www.dnes.bg/stranata/2018/07/01/djulaia-v-tutrakan-s-valeri-simeonov-zameri-li-shuma.380950", "text": "Валери Симеонов посрещна изгрева в първото юлско утро на брега на Дунава, но не замери нивото на шума.\r\n\"Джулай морнинг\" в изпълнение на Джон Лоутън огласи утрото в Тутракан.\r\nПразникът на свободния дух за седма година събра стотици, които избраха да посрещнат първоюлското утро под открито небе и под звуците на любимите рок парчета.\r\nИталианската рок банда Арсея подгря хипарите минути преди изгрева.\r\nКулминацията не закъсня с първите слънчеви оттенъци и появата на Джон Лоутън.\r\nНа хоризонта се появи и вицепремиерът Валери Симеонов, който обаче не прие Джулайската шега дали е измерил шума на дунавския бряг.\r\n\"Не ми се занимава с глупости. На тъпи въпроси сутринта не отгаварям\", каза той пред bTV.\r\n ", "date": "2018.07.01", "title": "Джулая в Тутракан с Валери Симеонов... Замери ли шума?"}
{"url": "https://www.dnes.bg/world/2018/07/01/trus-ot-4-1-po-rihter-razliulia-iujna-gyrciia.380952", "text": "Земетресение с магнитуд 4.1 по скалата на Рихтер е регистрирано в южната част на Гърция, показва справка на интернет страницата на Европейския средиземноморски сеизмологичен център (EMSC).\r\nЗеметресението е регистрирано в 08:39 часа на дълбочина от 2 км, на 30 км от село Метони и на 249 км от столицата Атина.\r\nНяма данни за жертви и материални щети.", "date": "2018.07.01", "title": "Трус от 4,1 по Рихтер разлюля Южна Гърция"}
{"url": "https://www.dnes.bg/usa/2018/07/01/700-grada-na-protest-v-bialo-sreshtu-politikata-na-trymp.380953", "text": "\nГрупи облечени в бяло хора протестираха в над 700 града в САЩ, развълнувани от съобщенията за деца, отделени от семействата им на границата с Мексико, предаде Асошиейтед прес. В град Портланд, щата Орегон, се стигна до сблъсъци с участници в контрапротест, наложили намесата на полицията.\n\r\nВ Портланд, щата Орегон, полицията нареди на участниците в контрапротеста на организацията \"Пейтриът прейър\" да се разпръснат, след като те се сблъскаха с протестиращи от групата Антифа, пише БТА.\n\n\r\nПолицаите са видели хвърляне на различни предмети и сблъсъци и са използвали шокови гранати, за да разделят двете групи.\r\n                    \r\n                    \r\nОколо 30 000 души протестираха пред Белия дом въпреки жегата. Пожарникарите разпръснаха вода над събралите се, за да им помогнат да се охладят.\n\r\nПротестиращи се събраха и на улица близо до голф игрището в град Бедминстър, щата Ню Джърси, където Тръмп прекарва уикенда си.\n\r\nОсвен в традиционно либерални към имигрантите градове като Ню Йорк и Лос Анджелис, протести бяха организирани и в консервативни места като Уайоминг, отбелязва АП.\n\r\nНад 2000 деца бяха отделени от семействата си вследствие на политиката на Тръмп. Протестиращите поискаха от правителството бързо да събере разделените семейства.", "date": "2018.07.01", "title": "700 града на протест в бяло срещу политиката на Тръмп"}
{"url": "https://www.dnes.bg/notifikacii/2018/07/01/parno-gaz-tok-ot-dnes-poskypvat-no-s-kolko.380954", "text": "От днес влизат в сила новите по-високи цени на топлата вода, парното, природния газ и тока. С колко точно ще бъде увеличението ще стане ясно след около два часа, когато се очаква да приключи закритото заседание на Комисията за енергийно и водно регулиране.\n\n\n\r\nЕдна от основните причина за поскъпване на топлата вода и тока е увеличението на природния газ с близо 11%.Комисията за енергийно и водно регулиране прие новите цени на природния газ на закрито заседание в петък.\n\r\nПървоначално от компанията настояваха за поскъпне от близо 18 на сто. Регулаторът обаче изчисли, че дружеството има свръхприход от 13 млн. лева и затова увеличението трябва да бъде намалено, съобщава БНТ.\r\nПреди увеличението на природния газ, цената на тока според изчисленията на КЕВР трябваше да се увеличи с между 1,7% в Западна България и 2,6 на сто в Североизточна България.\n\r\nКъм тази сума трябва да се прибави и увеличението на газа в рамките на близо 1,5%, изчисляват експерти. Според доставчиците на електроенергия, дори и при такова увеличение, няма да има достатъчно средства за инвестиции в нови мрежи.\n\r\nПри парното и топлата вода се очаква увеличението на цените да бъде още по-голямо. Докато първоначалните изчисления на КЕВР предвиждаха поскъпване на топлата вода в София с малко над процент, след увеличението на газа, скокът може да надхвърли 6 на сто.\n\r\nНай-драстични увеличения се очаква да има в Бургас, Плевен, Перник и Пловдив.\n\r\nНовите цени на тока ще важат една година, а тези на парното и топлата вода могат да бъдат преразгледани след три месеца. Заради поскъпването се очаква доставчиците на ток да направя извънреден отчет на абонатите си.", "date": "2018.07.01", "title": "Парно, газ, ток... От днес поскъпват – но с колко?"}
{"url": "https://www.dnes.bg/politika/2018/07/01/siderov-kani-cvetanov-na-nedelno-uchilishte-po-politika.380955", "text": "Лидерът на \"Атака\" и шеф на депутатите от \"Обединени патриоти\" Волен Сидеров чака заместника на Бойко Борисов в ГЕРБ Цветан Цветанов на \"неделно училище\" по политика. Това обяви самия Сидеров пред Нова тв, а поводът – думите на Цветанов след Междупарламентарно заседание Европейски парламент – Конгрес на САЩ, че \"Русия и Китай са едни от основни потенциални заплахи за мира и стабилността\".\n\n\r\n\"Това е груба грешка, такива думи не се говорят. Да кажеш, че Русия и Китай са заплаха за мира – това е груб дипломатически гаф. Отдавна съм казал, че съм готов да направя неделно училище, да изнасям лекции...\", заяви Сидеров в коментар на казаното от Цветанов. \r\n                    \r\n                    \r\nСпоред националиста подобни коментари са във вреда на България, а и имало обективни факти, които говорят, че не Русия и Китай, а \"други империи\" са заплаха за мира, защото \"палят войни\". \n\r\nСпоред Сидеров на Цветанов вероятно му се иска да се хареса на американците, но това се случва, докато президентът на САЩ Доналд Тръмп подписва за среща с президента на Русия Владимир Путин. \n\r\nЛидерът на \"Атака\" попита какво ще стане с \"ентусиазма, ще го нарека комсомолски\" на Цветанов в тази ситуация.\n\r\nСидеров отново каза, че България трябва за признае Крим за руски и заяви, че ако България първи направи тази крачка – ще спечели – и в икономически план. \n\r\nВодачът на управляващите \"Обединени патриоти\" заяви още, че Европа е под \"американски натиск\" и заради \"мрежата на Сорос\" е приемала мигранти от Близкия Изток и Африка. Самата мигрантска вълна пък била предизвикана от политиката на САЩ - \"разрушиха Либия, Египет, Ирак, Сирия – там не успяха, защото се намеси Русия\".\n\r\n\"Радвам се, че след толкова години в българската политика направих една школа. Сега виждам, че лидерите на най-голямата дясна и най-голямата лява партия говорят тези, които аз съм излагал през годините\", каза той за коментарите на премиера по повод мигрантската криза.\n\r\n\"Аз съм предлагал нещата, които сега се чуват\", подчерта той.\n\r\n\"Спокоен не може да бъде човек в тази динамика в света, но най-накрая България се чува. Европа гледаше на нас като периферия. Председателството допринесе да се чуваме по-добре. И вече обстоятелствата, че в самата Европа обществените настроения карат техните лидери да почнат да говорят като това, което заклеймяваха довчера. Националисти и ксенофоби ни наричаха\", подчерта лидерът на Атака.\r\n ", "date": "2018.07.01", "title": "Сидеров кани Цветанов на \"неделно училище\" по политика"}
{"url": "https://www.dnes.bg/cars/2018/07/01/vmesto-pocherpka-porsche-na-70-s-blagodarnost-kym-fenovete.380956", "text": "\r\n\r\nКомпанията Porsche публикува трогателно видео по случай своята 70-годишнитата. Основната идея в него е, че марката е нямало как да просъществува през цялото това време без своите предани фенове.\n\r\nЗа видеото от Porsche са събрали хора, родени през годините, в които са представeни най-важните автомобили на бранда. Записът стартира с най-първото Porsche – модела 356, произведен през 1948 г.\n\r\nПрототипът на този автомобил е сглобен лично от сина на Фердинанд Порше – Фери Порше, като за него са използвани компоненти от Volkswagen. Колата има стоманено тръбно шаси и алумуниева каросерия, чийто елементи са правени на ръка. В малкия гараж в австрийския град Гмюнд са сглобени 52 бройки от спортната кола, след което компанията се мести в Щутгарт.\r\n                    \r\n                    \r\nЗадвижването на Porsche 356 става с помощта на 1,3-литров двигател на Volkswagen, поставен на задната ос. Фери Порше увеличава диаметъра на цилиндрите на мотора, променя системата за изгаряне и добавя двойни карбуратори, което позволява мощността да бъде увеличена от 25 на 40 к.с.", "date": "2018.07.01", "title": "Вместо почерпка: Porsche на 70 с благодарност към феноветe"}
{"url": "https://www.dnes.bg/sofia/2018/07/01/kevr-si-zasedava-pod-prozorcite-protest-chez-na-naroda.380957", "text": "\n\r\nПротестиращи са се събрали пред сградата на КЕВР на демонстрация срещу поскъпването на тока, парното и водата, предаде \"Фокус\". \r\nПаралелно с протеста, КЕВР провежда закрито заседание, на което ще утвърди цените на електрическата и на топлинната енергия, в сила от 1 юли 2018 г.\n\r\nПротестиращите носят транспаранти, на които пише: \"Убиват ни с тока, водата и парното! И за въздуха ли ще плащаме?\" и \"ЧЕЗ - на народа, не на шайката! Няма да плащаме на Гинка!\".\r\nВ протеста се очаква да се включат председателят на Градския съвет на БСП - София Калоян Паргов и общински съветници от БСП.\r\nДвижението по бул. \"Дондуков\" се осъществява нормално. В района е засилено полицейското присъствие.", "date": "2018.07.01", "title": "КЕВР си заседава, под прозорците - протест: \"ЧЕЗ на народа!\""}
{"url": "https://www.dnes.bg/stranata/2018/07/01/jertvite-na-pytniia-ad-na-trakiia-3-jeni-i-malko-dete.380958", "text": "3 жени и дете са жертвите на тежкия пътен инцидент при 107-ми км на АМ \"Тракия\" в посока Бургас.\r\nДруги трима са пострадали и са настанени в болница.\n\r\n2-годишно е детето, което рано тази сутрин загина, съобщиха от пловдивската полиция. \r\nТрима мъже са оцелели и са настанени в болница.\r\nМелето е станало на 107-я км в посока Бургас. \"Фолксваген\" с турска регистрация е ударил отзад намаляващия скоростта камион \"Мерцедес 317\", който е бил с български номер.\r\nВ резултат на удара лекият автомобил се е преобърнал.\r\n36-годишният водач на товарното возило е тестван за алкохол и наркотици, пробите са отрицателни. Водачът на турския автомобил също не е употребил алкохол.\r\nПожарникари са участвали в изваждането на телата на загиналите, което е затруднило трафика по аутобана от 7 до 10 часа.\r\nМагистралата вече е отворена за движение.", "date": "2018.07.01", "title": "Жертвите на пътния ад на \"Тракия\": 3 жени и малко дете"}
{"url": "https://www.dnes.bg/top-novini/2018/07/01/resheno-plashtame-2-po-skyp-tok-i-7-po-skypa-topla-voda.380960", "text": "Цената на електроенергията ще се повиши със средно 2,03% за новия регулаторен период (от 1 юли 2018 година до 30 юни 2019 година). Това съобщи по време на брифинг председателят на Комисията за енергийно и водно регулиране (КЕВР) Иван Иванов.\r\nЗа клиентите на ЧЕЗ \"България\", тоест в Западна България, повишението ще бъде в рамките на 1,75%, за EVN \"България\" - с 1,82%, а за Енерго Про одобреното увеличение е в рамките на 2,78 на сто.\n\n\n\r\nИванов уточни, че \"до голяма степен\" участниците в микса за регулирания пазар се запазват, като са спазени законовите изисквания за отпадане на производители с прекалено високи цени.\r\nТой беше категоричен, че при своите решения регулаторът се води от няколко основни принципи, сред които спазването на законите и подзаконовите нормативни актове, прозрачност и справедливо разпределение на тежестта. КЕВР се стреми към балансираност на своите решения, за да бъдат защитени и интересите на потребителите, и на производителите на електроенергия, категоричен е председателят на Комисията.\n\r\nТой посочи още, че се търси устойчивост на цените във всяко решение на КЕВР.\n\r\nСлед повишаването на природния газ, за което решение беше взето в петък, поскъпва топлинната услуга - със средно 7,33% за цялята страна. \n\r\nАбонатите на \"Топлофикация София\" ще плащат със 7,46% повече за парно и топла вода. За EVN Топлофикация в Пловдив повишението е минимално - с 0,94 на сто, а за \"Веолия Варна\" - с 4,89%.\n\r\nИванов коментира и решението на регулатора за по-високата цена на природния газ от 1 юли. \"Булгаргаз\" поиска 18,05%, но в КЕВР направиха отрицателна корекция от 13 млн. лева и така цената на газа ще е с 10,81% по-висока от началото на третото тримесечие.\n\r\nПредседателят на регулатора обясни, че за крайните потребители реално услугата по доставка на природен газ се повишава с 6,5%, защото останалите компоненти в цената - за капацитет и пренос, не се променят.\n\r\nКЕВР не определя цената на газа, която е вносна суровина и ако \"Газпром Експорт\" я намали, това веднага ще бъде отразено, гарантира още Иванов. Той посочи, че в последните 9 месеца референтната цена на сорта Брент на световните пазари се е повишила с 38,5% и това се отразява и на цената на газа у нас.\n\r\n\"В момента тази цена остава много висока\", каза още Иванов и допълни, че в регулаторът следят тенденциите на световните пазари и се надяват трендът да се обърне.\n\r\nКЕВР взе решенията си за новите цени на газа, парното и електроенергията под натиска на БСП и тяхното искане за оставката на председателя Иван Иванов. Опозицията смята, че регулаторът не изпълнява своите законови задължения по сделката за продажбата на активите на CEZ Group у нас.", "date": "2018.07.01", "title": "Решено: Плащаме 2% по-скъп ток и 7% по-скъпа топла вода"}
{"url": "https://www.dnes.bg/sofia/2018/07/01/chasti-ot-sofiia-ostavat-bez-voda-utre-vijte-kyde.380959", "text": "\"Софийска вода\" временно ще прекъсне водоснабдяването в някои части на столицата\n\r\nНа 02 юли 2018 г. (понеделник), във връзка с изграждане на сградно водопроводно отклонение на ул. \"Пиротска“, Център , се налага спиране на водоподаването от 10:00  до 18:00 часа на клиентите на \"Софийска вода\", живеещи в района на: по ул. \"Пиротска“ от ул. \"Опълченска до ул. \"Странджа“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Пиротска“ ъгъла с ул. \"Опълченска“.\n\r\nНа 02 юли 2018 г. (понеделник), във връзка с изпълнение на инвестиционен проект за реконструкция на уличен водопровод на ул. \"Могилата“ кв. \"Витоша“ , се налага спиране на водоподаването от 9:00  до 19:00 часа на клиентите на \"Софийска вода\", живеещи в района на: по ул.“Могилата“ от ул.“Чавдар Мутафов“ до  ул.“Марин Тодоров“, ул.“Могилата“ №7, ул. \"Марин Тодоров“, ул. \"Раде Радев“, ул. \"Димитър Яблански“\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Марин Тодоров“ ъгъла с ул. \"Димитър Яблански“.\n\r\nСлед възстановяване на водоснабдяването е възможно временно повишаване  мътността на водата.\n\r\nНа 02 юли 2018 г. (понеделник), във връзка с изпълнение на инвестиционен проект за реконструкция на уличен водопровод на ул. \"Зографска легенда“ вилна зона \"Милкова кория“ кв. \"Драгалевци“ , се налага спиране на водоподаването от 9:00  до 19:00 часа на клиентите на \"Софийска вода\", живеещи в района на: ул. \"Зографска легенда“, ул. 406, ул. \"Наум“, ул. \"Св. Ангеларий“, ул. \"Зографска легенда“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Георги Баласчев“ ъгъла с ул. 406.\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на тези инвестиционни проекти клиентите на \"Софийска вода\" живеещи в района ще почувстват значително подобреното качество на предоставяните услуги.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.01", "title": "Части от София остават без вода утре – вижте къде"}
{"url": "https://www.dnes.bg/stranata/2018/07/01/i-dnes-izdirvat-myja-izcheznal-vyv-vodite-na-iskyr.380961", "text": "Водолазни екипи от Гражданска защита в Монтана ще продължат издирването на мъж, който вчера при инцидент е паднал от сал във водите на река Искър край Мездра, съобщиха от Областна дирекция на МВР във Враца.\r\nИнцидентът е станал около 17 часа вчера, когато група от четирима, всички членове на пещерен клуб в София, е преминавала със сала реката.\n\r\nСалът се обърнал и всички паднали във водата, но бързото течение повлякло 39-годишния мъж, а опитите на колегите му да помогнат били неуспешни. \r\nИзвиканият на място полицейски екип от районното управление в Мездра и пещерняците от София, с които бил мъжът, обходили двата бряга по течението на Искър, но той не бил открит, допълват от ОД на МВР. Издирването му продължава днес.\r\n ", "date": "2018.07.01", "title": "И днес: Издирват мъжа, изчезнал във водите на Искър"}
{"url": "https://www.dnes.bg/notifikacii/2018/07/01/beglecyt-ot-vraca-zaloven-hapval-krotko-v-restorant.380962", "text": "15-годишният крадец Силвестър Х.- Роки, който избяга от приемната на районното управление на полицията във Враца преди два дни, е бил задържан късно в събота вечерта, съобщи \"\".\n\n\r\nЗаловеният за кражба на пари хлапак трябвало да бъде задържан в ареста за денонощие, но използвал невниманието на дежурните, оставили отворената входната врата на районното и драсна в тъмното.\r\nБеглецът бе обявен за издирване и бил разпознат от ченгета в известен ресторант в града. \r\nРоки бил в компанията на по-възрастния си ятак от ромската махала и не е оказал съпротива при повторното си задържане.", "date": "2018.07.01", "title": "Беглецът от Враца заловен... хапвал кротко в ресторант"}
