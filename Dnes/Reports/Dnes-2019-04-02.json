{"url": "https://www.dnes.bg/notifikacii/2019/04/02/brexit-dosadi-dori-i-na-shamima-bulkata-na-idil.406379", "text": "Тя живее в бежански лагер в Сирия, не й е разрешено да се върне във Великобритания, но дори и на Шамима Бегум, станала известна като \"булката на ИДИЛ\", й е писнало от Brexit. \n\r\n19-годишната Шамима сподели, че разводът на Великобритания с Европейския съюз доминира телевизионните предавания и в лагера \"Ал Хол\", където тя живее.\n\n\n\n\r\n\"Продължава безкрай\", заяви младата британка. \"Толкова е скучно, че сега моля сестрите да сменят на канала с анимационни филми само, за да се разкара\", казва Шамима пред The Times. \n\r\nВ същото интервю, първото, което дава след като миналия месец загуби бебето си, Шамима Бегум заяви, че е приела факта, че може би никога няма да се върне във Великобритания, пише \"Independent\".\n                \n                \r\nТя обаче настоява, че е избягала в Сирия, за да се присъедини към \"Ислямска държава\" едва след като й \"промили мозъка\" онлайн. \n\r\nШамима обяснява, че напуснала Лондон преди 4 години, защото вярвала във всичко, което й кажат, и не е знаела нищо за истината на своята религия. \n\r\nТя е била омъжена за холандския боец на \"Ислямска държава\" Яго Риеджик след пристигането си в халифата. Двамата са имали и други деца, които също са починали. Малко по-рано тази година и двамата избягаха от ИД, малко преди последния бастион Багуз да падне. \n\r\nЛондон отне британското гражданство Шамима Бегум, която има Бангладешки корени. Семейството й обаче планира да оспори решението и да поиска съдебно решение.", "date": "2019.04.02", "title": "Brexit досади дори и на Шамима – булката на ИДИЛ"}
{"url": "https://www.dnes.bg/health/2019/04/02/6-neshta-koito-ne-triabva-da-dyrjite-v-baniata.406269", "text": "Банята е едно от помещенията в дома, където прекарваме голяма част от времето си. По тази причина много от нас предпочитат да държат необходимите си вещи на една ръка разстояние. В банята обаче се създават условия за нездравословен растеж на бактерии, които могат да заразят някои предмети, с които да пренесете заразата върху тялото си. Други пособия пък развалят здравината и структурата си под влиянието на горещата водна пара.\r\nЗа да си спестите излишни разходи и за да не поставяте здравето си в риск, вижте кои предмети е добре да не съхранявате в банята.\r\n\r\nОбикновено хората купуват опаковки с по няколко самобръсначки в тях, за да имат допълнителни резерви, когато се наложи смяна. Съхранението на резервите обаче е препоръчително да става извън банята, защото влагата разрушава метала, може да предизвика поява на ръжда, а също така и да създаде условия за растеж на бактерии върху пластмасовата част на уреда.\r\n                    \n                    \n                \r\nВероятно всеки от нас държи четката си за зъби в банята. Това е най-удобното място, където да я съхраняваме. Препоръчително е тя в никакъв случай да не се поставя върху мивката или на място, близо до нея, където лесно да бъде опръсквана с вода, когато мием ръцете си или правим нещо друго на чешмата. По този начин пренасяме големи количества бактерии по четката и повишаваме риска от заразяване с тях. Съхранявайте четките на рафт високо над мивката и душа, където да нямат контакт с водата.\r\n", "date": "2019.04.02", "title": "6 неща, които не трябва да държите в банята "}
{"url": "https://www.dnes.bg/notifikacii/2019/04/02/malyk-samolet-s-bylgari-letiasht-ot-ohrid-izchezna-ot-radarite.406408", "text": "Малък самолет Чесна П210Н, летящ от Охрид за София, в 16:18 часа (17:18 българско време) във вторник е изчезнал от радарите на системите за контрол на полетите в Македония. Контактът е загубен западно от Солунска Глава, на 34,55 км южно от Скопие.\n\r\nСпоред Гражданската въздухоплавателна администрация в малкия самолет е имало четирима пътници, всички български граждани.\r\nСамолетът е излетял в 15:10 часа (16:10 българско) от  летище „Св. Апостол Павел“ в Охрид и е изчезнал от радарите някъде около  връх Солунска Глава, са потвърдили от охридския аеропорт пред портала Ohrid News.\n\r\nСкопското електронно издание \"МКД\", цитирано от \"Фокус\", съобщава, че баща, майка и две деца са загинали в късния следобед в Македония при падането на Чесната, чиито останки са открити в района на планина Якубица.\n                \n                \r\nДва полицейски хеликоптера са издирвали изчезналата Чесна, потвърдиха пред МИА властите за въздушен контрол на Северна Македония, предава електронното издание на вестник \"Нова Македония\".\n\r\n\"В 16:18 е изгубен контакта с малкия самолет тип Чесна П210Н, който е летял от Охрид за София. Заради лошите метеорологични условия пилотът е решил да кацне в Скопие, а малко след това е поискал позволение да продължи за София\", заяви директорът на УО М-НАВ Николче Тасевски.\n\r\nТой добави, че преди да изчезне самолета от радара, пилотът му е съобщил, че има силни турболенции.\n\r\nСамолетът е бил с германска регистрация.\r\n ", "date": "2019.04.02", "title": "Малък самолет с българи, летящ от Охрид, изчезна от радарите"}
{"url": "https://www.dnes.bg/notifikacii/2019/04/02/rumyniia-izpitva-po-goliam-nedostig-na-kadri-ot-bylgariia.406405", "text": "Дефицитът на работна ръка е проблем у нас от доста време насам, но, оказва се, той не се проявява само в България. И все пак страната ни е в дъното на класацията сред страните от Европейския съюз, отчита Ивелин Желязков в ефира на.\r\n\"Ние сме на второ място в това отношение. Само в Румъния се намират по-трудно кадри, а в Гърция са току зад нас. Причината е, че хората просто ги няма\".\r\nПо официални данни 68% от работодателите срещат трудност в намирането на работници у нас. Директорът на \"Тристранно сътрудничество\" в АИКБ дава някои интересни съвети към образователната система и бизнеса за промяна на статистиката.\r\n                \n                \"Ние сме направили предложение към университетите и бизнеса да въведат алтернативно финансиране на студенти. Работодателите да спонсорират обучението, като обвързват със срочен договор своите бъдещи кадри. Така ще се предотврати до голяма степен и абсурда с държавните поръчки. Сега българският данъкоплатец дава пари за образование на хора, които отиват да работят в друга страна\".\r\nЕдно от решенията на проблема търпи неуспех към момента, а именно вносът на кадри от чужбина. Оказва се, че административните процедури и такси отблъскват хората от страните, с които имаме споразумение за подобен трансфер на работници, според гостът в предаването. \r\nВижте още на сайта на.", "date": "2019.04.02", "title": "Румъния изпитва по-голям недостиг на кадри от България"}
{"url": "https://www.dnes.bg/index/2019/04/02/10-nachina-da-spestim-ot-liatnata-pochivka.406383", "text": "Лятната почивка често може да бъде сериозна дупка в джобовете ни, особено ако сме се насочили извън страната. Това обаче не трябва да ни спира, защото за посветените има много начини да се спести от разходи, без това да влияе на качеството на почивката.\r\n\r\nКъдето и да пътувате, ранната резервация може да ви спести много излишни пари. Колкото по-близко до датата на пътуването резервирате, толкова по-скъпо ще излезе.\r\n\r\nАко ще запазвате апартамент или стая, можете да забележите как цената се покачва в зависимост от гледката. Сумата може да ви излезе наполовина само като се лишите от това удоволствие. Пък и в повечето случаи туристите използват стаите само за спане. Истинското приключение е навън.\r\n                \n                \r\nЗнаем, че всички работят и това ще е малко трудно, но всичко извън празниците е в пъти по-евтино. Дори в дните от понеделник до петък падат цените на самолетни билети и хотелски стаи просто защото са по-необичайни и неудобни за туристите.\r\n\r\nНяма да сте първите, които посещават дадено място. В интернет пространството със сигурност има мнения от хора, пътували до там. Те могат да ви дадат ценни съвети.\r\n\r\nЧекирането на багажа може да бъде по-скъпо и от самия самолетен билет. Всяка авиокомпания съобщава изискванията си за размери на ръчния багаж, които почти винаги отговарят на малък куфар, които би бил напълно достатъчен за една лятна почивка.\r\n\r\nПредварителната подготовка може да ви спести много главоболия и пари. Проверите за безплатни атракции или интересни места, за да не съжалявате после, че сте ги пропуснали.  \r\n\r\nЕстествено, че е по-лесно да влезете в таксито и да ви спрат, където пожелаете, но може да има също толкова удобен градски транспорт, буквално срещу стотинки. На летищата и гарите винаги има бюро „Информация“, където можете да питате.\r\n\r\nНяма нищо срамно в желанието да спестите пари. Повечето цени и без това са извънредно надути специално за туристите.\r\n\r\nМного от хотелите предлагат закуски и вечери. Опитването на местната кухня определено не е за пропускане, но храната може да бъде много скъпа. Не е нужно да се охарчваме три пъти на ден.\r\n\r\nСувенирите винаги са привличали туристите, защото носят спомена от пътуването. Но често можете да видите едни и същи артикули на коренно различни цени. Често фактор е разположението на магазините. Ако са близо до някоя забележителност или просто на известни места, цените на сувенирите могат да са в пъти по-скъпи от реалната им стойност. Същите неща може да вземете на приемливи цени от не толкова натоварените места.", "date": "2019.04.02", "title": "10 начина да спестим от лятната почивка"}
{"url": "https://www.dnes.bg/obshtestvo/2019/04/02/strandjanskiiat-manov-med-e-sys-zashtiteno-naimenovanie-za-proizhod.406376", "text": "Осми хранителен продукт от България беше включен от Европейската комисия в списъка със защитени наименования за произход на Европейския съюз – това е Странджанският манов мед, съобщиха от ЕК в София.\n  \n\r\nПродуктът \"Странджански манов мед\" , наричан още \"Maнов мед от Странджа\", е с тъмнокафяв цвят и се добива в района на Странджа, който е част от мрежата от защитени зони в ЕС \"Натура 2000\". Пчеларството отдавна е важен поминък в региона, доказателство за което са още съществуващи тръвни и дънери с пчели, които датират от края на 19 век. \n\r\nКомисарят по земеделие и развитие на селските райони Фил Хоган и комисарят по цифровата икономика и цифровото общество Мария Габриел ще връчат официално в Брюксел сертификата за вписването на г-н Манол Тодоров, председател на пчеларско сдружение \"Странджански манов мед\" и г-жа Елка Божилова, представител на Министерството на земеделието, храните и горите на Република България.\r\n \r\nСтранджанският манов мед ще се присъедини към повече от 1445 други продукти, които вече са защитени в базата данни. През 2011 година за първи път бе регистриран продукт от България - Горнооряховският суджук. След него защитени бяха и: Панагюрската луканка, Филе Елена, Роле Трапезица, Българско розово масло, Кайсерован врат Тракия и Пъстарма говежда.", "date": "2019.04.02", "title": "Странджанският манов мед е със защитено наименование за произход"}
{"url": "https://www.dnes.bg/usa/2019/04/02/ne-preminavai-v-sasht-45-sm-intimnata-120-sm-lichnata-sfera.406389", "text": "Каква бе тази странна допирна точка, която се появи вчера между американската суперзвезда Бионсе и бившия вицепрезидент Джо Байдън? И двамата бяха замесени, единият като жертва, другият като предполагаем извършител, в неуместни целувки - най-новите примери за нахлуване в толкова важното в САЩ \"лично пространство\".\n\r\nТук не става дума за сексуално насилие, а за жестове, смятани за нежелани и неприлични в държава, в която вълната #MeToo (#Аз Също) се превърна в мъртво вълнение, пише Франс прес.\n\r\nВ събота вечерта Бионсе беше коронована на гала представление в Лос Анджелис за \"изпълнителка на годината\" на церемонията за раздаването на наградите на американската Национална асоциация за развитие на цветнокожите хора (NAACP). Те са за изключителни изпълнения в киното, телевизията, музиката и литературата и отбелязват най-добрите изяви на афроамериканската общност.\n                    \n                    \n                \r\nНо гордостта, почувствана от феновете, беше помрачена от актьора Омери Хардуик, нахокан, че прекалено силно според някои прегърнал лауреатката и я целунал два пъти по дясната буза, втория път близо до устата на звездата.\r\nВ онзи момент Бионсе, застанала до съпруга си Джей Зи, не личеше да е обидена. Но в неделя социалните мрежи бяха залети от гневни реакции.\n\r\n\n\r\nПо изненадващо съвпадение същия ден в американските новини доминираше обвинение, отправено от бивша законодателка от щата Невада - Луси Флорес, според която бившият вицепрезидент на САЩ Джо Байдън неочаквано за нея я целунал по тила през 2014 г.\n\r\nПолемика, която вероятно ще навреди на очакваната в Белия дом кандидатура на Джо Байдън, фаворит в допитванията в лагера на демократите. Около седемдесетгодишният политик отрече да се е държал непочтено с Флорес.\n\r\nСлед това се появиха много снимки, на които Байдън докосва жени. На една от тях, датираща от февруари 2015 г., той прегръща през раменете съпругата на министъра на отбраната Аштън Картър.\n\r\nСъщата жена - Стефани Картър, в писмо, публикувано в неделя, отхвърли Байдън да е направил нещо неприлично.\n\r\nЛуси Флорес от своя страна признава, че не е била обект на сексуално насилие \"или нещо подобно\". Но уверява, че е \"законно да се води дебат по факта, че мъжете с власт смятат, че имат право да нахлуват в личното пространство на жената\".\n\r\n\n\r\nТъй като е наложено сравнително отскоро, понятието \"лично пространство\" се отнася до невидима буферна зона около човека, при навлизане в която се причинява дискомфорт.\n\r\nАмериканският антрополог Едуард Хол, починал през 2009 г., е автор на неологизма proximity (близост), за да припомни концепцията за физическото разстояние, установено между хората при общуване. Интимната сфера не надхвърля 45 сантиметра, следвана от личната сфера (до 120 сантиметра), която се отнася за хора, които се познават, следвана от \"социалната\" и \"публичната\" сфера.\n\r\nТези \"балони\" около човека обаче варират според ситуацията и културата, обяснява за АФП Одри Нелсън, специалистка по комуникации и сексуална идентичност: \"Страната, в която се намирате, диктува какво е разстоянието\".\n\r\n\"Трябва да сте напълно наясно, че докосването може да се изтълкува превратно. Това е мощен вектор\", казва тя. \"Джо Байдън премина зоната табу. В този момент на близост да докосват каквото и да е, косата ви, да стискат раменете ви, е много неуместно. Това поведение е запазено за близки хора\".\n\r\nНарушаването на личното пространство често влиза в новините в САЩ. Страна, където пристигащият чужденец понякога е изненадан от известната \"hug\" (хъг, прегръдка) - ритуал, в който благоприличието налага едното рамо да се изнесе по-напред от другото, за да се ограничи зоната на физически контакт.\n\r\nИменно тук феминистките атакуваха \"менспрединг\" (\"manspreading\") - когато мъж е седнал с прекалено раздалечени бедра. Тук сгафилите с поведението си са безмилостно преследвани. Включително с песни. Сестрата на Бионсе - Соланж Ноулс, й посвети творбата си \"Don't Touch My Hair\" (\"Не докосвай косата ми\").\n\r\nЧарлс Елис, който миналата година отслужи траурната служба за Арета Франклин, трябваше да се извини на певицата Ариана Гранде, че я е докоснал по непристоен начин по време на церемонията.\n\r\n\"Буферната зона защитава цялото тяло\", уточнява Майкъл Гразиано, преподавател по неврология и психология в Принстън и автор на \"The Spaces Between Us\" (\"Пространствата между нас\"). \"Въпреки това този механизъм се подлага на проверка повече в зоната около главата. Например в претъпкан влак на метрото ще изтърпим някой да се обляга на раменете ни, но не и да доближава лицето ни\".\r\n \r\n/БТА/\r\n ", "date": "2019.04.02", "title": "Не преминавай в САЩ: 45 см – интимната, 120 см – личната сфера"}
{"url": "https://www.dnes.bg/notifikacii/2019/04/02/byrzo-i-adekvatno-lechenie-koi-sa-nai-dobrite-bolnici.406409", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Пациентите днес искат бързо и адекватно лечение и по възможност за малко пари\", каза д-р Станимир Хасърджиев от Националната пациентска организация в предаването \"Директно\" по Bulgaria ON AIR. Той беше категоричен, че моделът на плащане за здравеопазване у нас е грешен.\r\nДиректорът на \"Александровска болница\" доц. Костадин Ангелов припомни познат проблем - лекарите у нас не достигат. И така на пациент трудно се отделят повече от 7-10 минути.\r\nАндрей Марков от \"Българската болнична асоциация\" обясни, че пациентите у нас винаги търсят най-добрия лекар. Но за съжаление в България битуват недобри отношения между медици и пациенти понякога.\r\nПовече за класацията \"Най-добрите болници\", организираната от ББА и Investor Media Group вижте във видеото.", "date": "2019.04.02", "title": "Бързо и адекватно лечение. Кои са най-добрите болници?"}
{"url": "https://www.dnes.bg/notifikacii/2019/04/02/7-ot-nai-bogatite-na-prebiotici-hrani-polezni-za-chervata.406270", "text": "За да бъдат здрави червата ви и полезната чревна флора в тях, е необходимо да не забравяте редовно да включвате пребиотични храни в менюто си. Пребиотиците представляват диетични неразтворими фибри, с които полезните бактерии в червата се хранят.\r\nВместо да пиете хранителни добавки, когато това се наложи, просто наблягайте на храните, богати на фибри и стимулиращи здравословния растеж на полезните бактерии и всичко с червата ви ще бъде наред.\r\n\r\n\r\nЧесънът е известен като природен антибиотик. В него се съдържат обаче и много пребиотични фибри, които подобряват състоянието на чревната флора. Алицинът в чесъна, който дава характерния му вкус и аромат, е антиоксидант, имащ антимикробни свойства. Той потушава възпаленията в червата и стимулира деленето на полезните бактерии. Като полезен ефект от това се наблюдава намаляване на газовете и контрол на изхожданията.\r\n                \n                \r\nХикама е екзотично кореноплодно, което е много богато на витамин С и инулин – пребиотична фибра, която поддържа здравето на червата. Полезните въглехидрати и нишесте в структурата на хикама правят вкуса му да наподобява едновременно ябълка и картоф. Влакнините в него помагат на чревните бактерии да се делят нормално и да изпълняват функциите си.\r\n", "date": "2019.04.02", "title": "7 от най-богатите на пребиотици храни, полезни за червата"}
{"url": "https://www.dnes.bg/balkani/2019/04/02/cipras-v-skopie-triabva-da-tichame-izgubihme-mnogo-vreme.406382", "text": "Трябва да тичаме и да бързаме, защото вече изгубихме три десетилетия, трябва да прескочим всички пропасти, да се опитаме от история на войните и разделението да преминем към сътрудничество и растеж . Това заяви гръцкият премиер Алексис Ципрас на съвместна пресконференция в Скопие с премиера на Северна Македония Зоран Заев, предаде агенция МИА.\n\r\nЦипрас подчерта, че Гърция ще продължи да подкрепя Северна Македония в усилията й да продължи необходимите реформи и да стане членка на Европейския съюз.\n\r\n\"Нашето официално посещение днес представлява историческа стъпка напред за Балканите и Европа. Ние сме тук, за да намерим решение и да гледаме напред, да градим мостове вместо стени\", заяви Ципрас.\n                    \n                    \n                \r\nТой припомни, че преди месеци Гърция беше първата страна, ратифицирала протокола за присъединяване на Северна Македония към НАТО, и съобщи, че днес двете страни подписват меморандум за разбирателство във връзка с процеса на интеграция на страната в ЕС.\n\r\nНай-важната тема на днешната среща със Заев, по думите на Ципрас, е била икономиката. Той посочи, че води със себе си голяма бизнес делегация от Гърция, а в Северна Македония и досега, въпреки трудностите, са работили много гръцки предприемачи. Ципрас съобщи, че е формиран координационен комитет за сътрудничество на двете страни.\n\r\nГръцкият премиер каза още, че Северна Македония и Гърция са подписали договор за отбрана, който е доказателство за волята на Гърция да помогне в изграждането на отбранителните капацитети на Северна Македония, включващи обучението на кадри, отбранителната индустрия, военното разузнаване и въздухоплаването.\n\r\nЦипрас каза, че за да има твърди основи за сътрудничество между двете страни, трябва да се работи интензивно за изпълнение на Преспанското споразумение.\n\r\n\"За кратко време направихме големи крачки напред и трябва да продължим така и в бъдеще\", заяви гръцкият премиер.\n\r\nНа официалното посрещане на Ципрас пред сградата на правителството в Скопие днес не бяха изпълнени химните на Гърция и Северна Македония, макар че това е обичайна практика при официално посещение на високопоставен чуждестранен политик, съобщава телевизия Алсат., цитирана от БТА.\r\n ", "date": "2019.04.02", "title": "Ципрас в Скопие: Трябва да тичаме, изгубихме много време"}
{"url": "https://www.dnes.bg/football/2019/04/02/real-goni-13-igrachi-garet-beil-e-pryv-v-spisyka.406342", "text": "Половината отбор на Реал Мадрид за новия сезон може да бъде различен от сегашния, пише вестник „Марка“.\r\nЦели 13 футболисти не са сигурни за бъдещето си на „Сантяго Бернабеу“, след като настоящата кампания се превърна в пълна катастрофа и се стигна до 2 треньорски промени. \r\n \r\nЗавърналият се Зинедин Зидан вече обяви, че ще има сериозни промени, като освен привличането на нови суперзвезди и доста от играчите, които сега са в тима, ще си тръгнат. \r\n \r\nНа първо място в списъка на Реал за напускане е Гарет Бейл, който е в слаба форма, но също така уелсецът не иска да си тръгва, тъй като в новия си тим не може да получи заплатата, която взима сега. \r\n \r\nЗащитникът Рафаел Варан вече изрази желание да си тръгне, а и Кейлор Навас едва ли ще остане. Ситуацията около Карим Бензема също не е сигурна, въпреки твърденията на Зидан, че не смята, че нападателят ще напусне клуба. \r\n \r\nВайехо, Себайос и Брахим Диас най-вероятно ще бъдат преотстъпени, а и положението на Иско, Марсело, Мариано Диас, Валверде, Маркос и дори Лука Зидан е доста несигурно, което ще направи лятото в Мадрид доста горещо. \r\n \r\n", "date": "2019.04.02", "title": "Реал гони 13 играчи, Гарет Бейл е пръв в списъка"}
{"url": "https://www.dnes.bg/stranata/2019/04/02/oshte-v-nachaloto-na-akciia-skorost-hiliadi-narusheniia.406406", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Хиляди заловени нарушители на пътя. Това е резултататът само през първите часове на започналата акция срещу високата скорост в цялата страна. Над 7000 нарушения са установени със стационарни камери, а над 3000 са установени с т. нар. триножници.\n\r\nТова е довело до 46 произшествия на пътя, за щастие няма загинали в тях. Най-много нарушения са установени в София, а най-малко в Добрич.\r\nКонстатирани са над 34 случая на шофьори, превишили скоростта с повече от 50 километра в населено място. Над 100 камери и десетки полицаи ще следят за нарушения до утре сутринта.\r\nМасовите проверки са на местата с концентрация на пътни инциденти и засилен трафик.\r\n ", "date": "2019.04.02", "title": "Още в началото на акция \"Скорост\" - хиляди нарушения"}
{"url": "https://www.dnes.bg/world/2019/04/02/striaskashto-800-mln-dushi-po-sveta-gladuvat.406397", "text": "Проучванията показват, че през 2018 година над 113 милиона души по света страдат от недостиг на храна и дори глад. Това се посочва доклад на ЕС и две агенции на ООН, цитиран от ДПА.\r\nПоложението в Йемен, Конго, Афганистан, Етиопия, Сирия, Судан, Южен Судан и Северна Нигерия е най-сериозно, се посочва в Световния доклад за кризите с прехраната.\r\nБроят на гладуващите хора намалява в сравнение с този от 2017 г., който се равнява на 124 млн. души, но това не е достатъчно за ръководителят на Организацията на ООН по прехрана и земеделие Жозе Гразиано да Силва. Все още са твърде много, сподели той.\r\n\"За да сложим наистина край на глада, трябва да атакуваме първопричините: конфликти, нестабилност, отражението на резките климатичнипромени\", каза изпълнителният директор на СПП Дейвид Бийзли.\r\nВ доклад от септември, съставен въз основа на по-широка определение за недохранването, агенциите на ООН заявиха, че през 2017 г. около 821 млн. души, или една девета от световното население, не си е дояждало.", "date": "2019.04.02", "title": "Стряскащо: 800 млн. души по света гладуват"}
{"url": "https://www.dnes.bg/obshtestvo/2019/04/02/slynchevo-i-toplo-i-v-sriada-gradusite-do-18.406363", "text": "Времето в сряда ще остане слънчево и приятно, .\n\r\nПрез нощта ще бъде предимно ясно и ще духа слаб до умерен източен вятър. Минималните температури ще са между 0 и 5 градуса, по-високи в Северозападна България.\n\r\nПрез деня ще е предимно слънчево. По-значителни временни увеличения на облачността ще има след обяд над западните райони от страната и на места там ще превали краткотраен дъжд. Източният вятър ще се усили и ще е поривист. Максималните температури ще са между 13 и 18 градуса.\n\r\nНад планините ще бъде предимно слънчево. След обяд над масивите от Западна България ще има временни увеличения на облачността и на места ще превали дъжд, над около 2000 метра - сняг. Ще духа умерен вятър от изток-североизток, а по високите и открити части ще се ориентира от север-северозапад. Максималната температура на височина 1200 метра ще бъде около 6 градуса, на 2000 метра - около 0 градуса.\n                    \n                    \n                \r\nНад Черноморието ще бъде слънчево, но ветровито. Ще духа умерен до силен източен вятър. Максималните температури ще са 11-14 градуса. Температурата на морската вода е между 9 и 11 градуса. Вълнението на морето ще бъде 3-4 бала.", "date": "2019.04.02", "title": "Слънчево и топло и в сряда, градусите – до 18"}
{"url": "https://www.dnes.bg/obshtestvo/2019/04/02/miuftiistvoto-vdiga-zaplatite-na-imamite-s-20.406398", "text": "Заплатите на имамите би трябвало да се увеличат от следващия месец с 20% и да достигнат минималната работна заплата в страната, каза пред  bTV Джелал Фаик, главният секретар на мюфтийството. \r\n \r\nУвеличението е възможно благодарение на субсидията, която мюфтийството ще получава от тази година. Промените в закона за вероизповеданията предвиждаха и опростяване на задълженията на мюфтийството в размер на 8 млн. лева,  но след бурното обществено недоволство беше решено да се разсрочат дълговете му.\r\n \r\nДжелал Фаик коментира и твърденията на говорителя на председателя на Висшия  мюсюлмански съвет Недим Генджев - Николай Панков, че мюфтийството разполага с 4700 имота и приходи от над  30 млн. лева годишно от наеми и ренти. Според Фаик цифрата е значително по-малка и достига до около 3 млн. лева.\r\n \r\nФаик повтори и тезата, че мюфтийството е превенцията срещу радикални елементи в страната и допълни, че щяло да е по-добре дълговете да бяха опростени, но и този вариант бил приемлив. \r\n \r\nСпоред него този компромис помага на мюфтийството да се  съсредоточи върху работата си, а не да мисли за финанси. \r\n \r\nТой отказа да коментира изказването на турския външен министър Мевлют Чавушоглу, че южната ни съседка се е намесила във вътрешните работи на България и е повлияла при приемането на законодателни промени. Джелал Фаик обаче каза, че доколкото знае, преводът на изказването е бил неправилен. ", "date": "2019.04.02", "title": "Мюфтийството вдига заплатите на имамите с 20%"}
{"url": "https://www.dnes.bg/notifikacii/2019/04/02/partiiata-na-erdogan-osporva-rezultatite-ot-vota.406407", "text": "Управляващата Партия на справедливостта и развитието (ПСР) в Турция внесе възражения във връзка с резултатите от местните избори във всичките 39 общини в Истанбул, предадоха турските медии.\n\n\n\r\nВнесохме всичките си възражения в 39-те регионални избирателни комисии до 15 ч. днес, каза окръжният председател на ПСР Байтам Шеноджак, цитиран от турската телевизия НТВ.\r\nНа 31 март в Турция се състояха местни избори, припомня БТА.\r\nСпоред неофициалните резултати кандидатът на опозиционната Народнорепубликанска партия (НРП) Екрем Имамоглу за кмет на Истанбул спечели изборите с 48,79 на сто подкрепа. Той спечели със съвсем малка преднина пред опонента си от управляващата Партия на справедливостта и развитието Бинали Йълдъръм.\r\n ", "date": "2019.04.02", "title": "Партията на Ердоган оспорва резултатите от вота"}
{"url": "https://www.dnes.bg/stranata/2019/04/02/kola-se-udari-chelno-v-tir-zatvoren-e-tunel-vitinia.406401", "text": "Спряно е движението в тунел \"Витиня\" заради катастрофа, един човек е пострадал, съобщиха от МВР. \r\nСигналът за произшествието е получен на телефон 112 в 17.16 часа. \r\nПо първоначална информация лек автомобил, който е пътувал в посока София, се е блъснал челно в ТИР, завъртял се е и се ударил в бус с платформа. \r\nПострадал е шофьорът на колата. \r\nКъм мястото пътуват екипи на \"Пътна полиция\" и Спешна помощ.\r\nДвижението в района по АМ \"Хемус\" ще се осъществява по стария път за София. ", "date": "2019.04.02", "title": "Кола се удари челно в ТИР, затворен е тунел \"Витиня\""}
{"url": "https://www.dnes.bg/stranata/2019/04/02/krasiva-prolet-cvetna-feeriia-v-morskata-gradina-na-varna.406369", "text": "\n\r\nМорската градина във Варна посреща пролетта  с 63 700 лалета и 52 000 теменужки, засети в алеите. Цветята ще красят града по време на Великденските празници, съобщава Булфото.\r\nПрез месец май предстои ново, лятно зацветяване - с над 130 000 броя различни видове цветя. Успоредно с това ще бъдат засадени и цветя по основните булеварди във Варна.", "date": "2019.04.02", "title": "Красива пролет! Цветна феерия в морската градина на Варна"}
{"url": "https://www.dnes.bg/akoshtete-vqrvaite/2019/04/02/te-sa-navsiakyde-shvedski-policai-arestuva-narkobos-v-sauna.406388", "text": "Шведски полицай, който дори не е бил на работа, арестува издирван наркобос, докато и двамата били голи в сауна в столицата Стокхолм. \n\r\nПолицаят тъкмо бил влязъл в сауната, когато забелязал издирваният престъпник, който се укривал от властите след като получил присъда за наркоразпространение и въоръжено нападение срещу официално лице. \n\r\n\"Той така и не се е явил в затвора, където да излежи присъдата си, така че естествено беше в списъка на издирваните\", заяви Кристофър Боман, заместник шеф на полицията в стокхолмското предградие Ринкеби. \n\r\n\"Полицаят не е бил на смяна и по случайност, и донякъде комично, и двамата се разпознали в сауната\", допълва полицейският шеф. \n                    \n                    \n                \r\nТой похвали служителят на реда за спокойната му реакция в ситуацията, която много лесно можело да ескалира. Арестът бил извършен професионално и \"недраматично\", пише \"Guardian\". \n\r\n\"Очевиедно е много по-лесно да действаш, когато имаш колеги със себе си, освен всички инструменти и екипировка\", допълва Боман. \n\r\nВъв Facebook районното управление на стокхолмската полиция също похвали колегата си. \n\r\n\"Ние сме навсякъде. Дори и да не ни виждате - ние сме там\", шегуват се полицаите.", "date": "2019.04.02", "title": "Те са навсякъде: Шведски полицай арестува наркобос в... сауна"}
{"url": "https://www.dnes.bg/index/2019/04/02/trymp-zabuksuva-vyv-venecuela-karakas-znae-che-toi-blyfira.406257", "text": "През януари правителството на президента Доналд Тръмп предприе агресивна кампания за убеждаване на венецуелската армия, че ако не свали президента Николас Мадуро, ще бъде унищожена от санкциите, а може би и от военно нахлуване на САЩ. Тази риторика успя да разтревожи американската левица, която шумно заклейми задаващия се преврат, разтревожи и Русия, която изпрати два самолета с военни съветници и оборудване, за да укрепи отбраната на режима, пише Джаксън Дил, в. \"Вашингтон пост\".\n\r\nКъм днешна дата обаче тази кампания на практика няма никакъв ефект върху мишената си. Нямаше някакви значими дезертирания на венецуелски генерали, нито признаци за каквито и да било действия срещу Мадуро, който си остана окопал се в президентския дворец въпреки опозиционните демонстрации. \n                \n                \r\nЗабуксува и кампанията за замяна на Мадуро с председателя на Националното събрание Хуан Гуайдо, която беше най-голямата външнополитическа инициатива на правителството на Тръмп след опита за разоръжаване на Северна Корея.\n\r\nПроблемът тук не са руснаците и тяхната интервенция, целяща до голяма степен само показен ефект. По-важни са корупцията сред висшето военно ръководство и зловредното влияние на хилядите кубински съветници, наместени в командната верига на венецуелските въоръжени сили.\n\n\r\nНай-очевидният фактор обаче може би е това, че за разлика от Бърни Сандърс и другите самопровъзгласили се борци срещу американския империализъм венецуелците знаят, че Тръмп блъфира. Няма надеждна военна опция за САЩ във Венецуела, няма и особена вероятност Тръмп действително да се опита да прибегне до този вариант.\n\r\nРезултатът е, че правителството във Вашингтон не разполага със сигурно средство да предизвика смяната на режима, за която е заложило значителен политически капитал и престиж. То трябва да се надява санкциите, дипломатическият натиск и преди всичко ужасяващата и постепенно влошаваща се хуманитарна криза за 30-те милиона и нещо оставащи хора във Венецуела в крайна сметка така или иначе да предизвикат тази промяна.\n\r\nВенецуелците, които подкрепят опозицията, са все по-скептични. \"Мислят си, че ако пишат достатъчно остро в Тwitter, правителството ще се уплаши и ще избяга\", каза един от тях. \"Това няма да се случи\", добави той.\n\r\nПрез последните няколко години Мадуро, необразован и непритежаващ харизма, но въпреки това упорит управник, си създаде стратегия за оцеляване, която отчасти представлява вкарване на противника в клинч, отчасти наподобява стратегията на Северна Корея. Той отговаря на народните демонстрации и стачки, като изпраща банди паравоенни главорези и други специални сили, които бият или стрелят по протестиращите в бедните квартали. Арестува и изтезава всеки военен офицер, заподозрян в нелоялност.\n\r\nТой най-вече стои и гледа, докато венецуелците понасят животозастрашаващ недостиг на храна, вода и електричество - включително спирания на тока, които продължават с дни. Над 3 милиона души избягаха от страната, а повечето от тези, които остават, са съсредоточени върху това да оцелеят. Някои, които вярват на неспирната пропаганда на режима, обвиняват опозицията или Вашингтон за празните магазини и спиранията на тока в цялата страна.\r\nЕдин от проблемите в стратегията на правителството на САЩ е, че в следващите месеци тези обвинения ще започнат да звучат по-правдоподобно. \n\r\nМакар и във Вашингтон да не са виновни за колапса на венецуелската икономика - който беше чист продукт на версията на Уго Чавес на социализма - наложените в края на януари от САЩ санкции срещу венецуелския петролен сектор може да изострят хуманитарната криза.\n\r\nРавнищата на петролния износ - единствения значим източник на твърда валута за страната - тръгнаха рязко надолу. Според Ръс Дален от банка \"Каракас кепитал\" този износ е спаднал от 1,15 милиона барела на ден през януари до 650 000 б/д през първата половина на март - тоест с 43 процента. Ако това продължи, венецуелският внос на храни и лекарства, който така или иначе вече е катастрофално недостатъчен, ще се срине главоломно.\n\r\nМадуро, който отхвърли повечето предложения за хуманитарна помощ, миналата седмица най-накрая се съгласи да пусне доставки на Червения кръст. Те обаче ще стигнат едва за 650 000 души - едва малка част от хората в нужда - а материалната помощ, която той получава от Русия, е още по-оскъдна.\n\r\nАко в най-богатата някога латиноамериканска страна започне да цари глад - нещо, което е съвсем възможно - или към Колумбия и Бразилия се стекат още милиони бежанци, което е още по-вероятно, натискът върху Тръмп да смекчи санкциите може да се увеличи. И ако този натиск дойде от латиноамериканските страни, които досега бяха съюзници на САЩ в кампанията срещу Мадуро, ще бъде трудно да му се устои. Все пак Тръмп даде началото на офанзивата си едва след като Групата от Лима, където водещото място имат латиноамериканските страни, обяви президентското управление на Мадуро за нелегитимно.\n\r\nПреценката на правителството във Вашингтон е, че армията ще се пречупи под тежестта на страданията на венецуелците, преди това да стане с коалицията срещу Мадуро. Наред със заплахите за военно нахлуване към генералите бяха отправяни и послания с помирителен тон, включително обещание за амнистия и уверения, че когато демокрацията бъде възстановена, чависткото движение ще може свободно да се явява на избори.\n\r\nПо същество това, което трябваше да бъде блицкриг срещу една рухваща диктатура, се превърна във война на изтощение, в която главното оръжие и на двете страни е човешкото страдание. Затова не бива да се учудваме, че някои венецуелци се надяват морската пехота на САЩ да дебаркира и да сложи бързо край на тези страдания. Но въпреки блъфовете на Тръмп тази криза няма да завърши така. \r\n \r\n/БТА/\r\n ", "date": "2019.04.02", "title": "Тръмп забуксува във Венецуела - Каракас знае, че той блъфира"}
{"url": "https://www.dnes.bg/stranata/2019/04/02/zadyrjaha-75-godishen-prichinil-pojara-nad-blagoevgrad.406392", "text": "Полицията в Благоевград е задържала 75-годишен мъж от града. Установено е, че той е причинил пожара в ранния следобед вчера, който обхвана над 100 декара борова гора, пише БНР.\r\nЗапалването на сухи треви и стърнища в частния му имот, намиращ се между селата Дъбрава и Бистрица, е предизвикало огнената стихия, показва разследването.\r\nМъжът е задържан за 24 часа, като срещу него е образувано досъдебно производство. \r\nСнощи пожарът беше локализиран, като на място останаха дежурни екипи от горските стопанства.", "date": "2019.04.02", "title": "Задържаха 75-годишен, причинил пожара над Благоевград"}
{"url": "https://www.dnes.bg/stranata/2019/04/02/tarikati-maskiraha-alkohol-kato-preparat-za-pochistvane.406374", "text": "Гранична полиция задържа повече от 19 000 л спирт, обявен като препарат за почистване, на ГКПП при Дунав мост 2 при Видин – Калафат, съобщиха от Агенция \"Митници\".\r\nТоварният автомобил се готвел да напусне страната рано днес, когато незаконния продукт бил открит. В транспортните документи стоката била посочена като професионален препарат за почистване на под за износ в Холандия.\r\nПри проверка на митнически служители са били открити 88 бр. пластмасови бидона с прозрачната течност, описана като професионален обезмаслител - препарат за почистване, с миризма на спирт.\r\nСлед тест с денситометър се установило, че бидоните са пълни с етилов алкохол с 96.6 алкохолни градуса. Общото количество на иззетата течност се равнява на 19 360 литра.", "date": "2019.04.02", "title": "Тарикати маскираха алкохол като препарат за почистване"}
{"url": "https://www.dnes.bg/obshtestvo/2019/04/02/izlojba-v-bibliotekata-drevni-nahodki-ot-sozopol.406403", "text": "\n\r\nПоказват древни находки от Созопол на изложба в Националната библиотека.\n\r\nСред основните акценти е мраморно ковчеже, за което се предполага, че е съхранявало мощите на св. Йоан Кръстител.\n\r\nВ изложбата ще бъдат представени и непоказвани образци на българската военна картография.\n\r\nЕкспозицията проследява историята на военната картография от създаването й до последното аерофотозаснемане на крайбрежието на Созопол през 2016 г. \n\r\nВоенно-географската служба представя Созопол и в най-новата въведена в употреба от началото на тази година Държавна топографска карта в мащаб 1:25 000, както и в карти, изработени по стандартите на НАТО в мащаби 1:50 000 и 1:250 000.\n                    \n                    \n                \r\nЕкспозицията е част от дългосрочен проект за събиране на картографски изображения на Аполония. Идеята е на покойния проф. Божидар Димитров, родом от Созопол. Тя е част от постоянната експозиция на създадения Общински културен институт \"Музеен център\" - Созопол. Музеят притежава най-богатата колекция от амфори. Част от тази колекция ще бъде показана в рамките на изложбата.\n\r\nИзложбата е разделена в модули, свързани с ранните картографски свидетелства за Созопол, началото на модерната европейска картография и европейските военно-административни представи за Балканите. Отделен модул представя Созопол преди и след Руско-турската война 1877-1878 г, а друг – картния фонд на Военно-географската служба и „Геопан“.", "date": "2019.04.02", "title": "Изложба в Библиотеката - древни находки от Созопол "}
{"url": "https://www.dnes.bg/stranata/2019/04/02/srednovekovnata-cyrkva-v-berende-se-rushi-dyrjavata-nehae.406365", "text": "Уникалната средновековна църква \"Св. Св. Петър и Павел\" до драгоманското село Беренде продължава да се руши, изоставена на произвола на времето и природните стихии, а в Министерството на културата не отпускат необходимите средства за спешната реставрация на безценните й стенописи от XIII – XIV век, сравними само с тези в Боянската църква, заявяват от сдружение \"Православна младеж – Света Петка Търновска\".\n\n\r\nСтаринната църква се намира на левия бряг на река Нишава в местността \"Селище\", датирана е от периода на Второто българско царство и се смята, че е построена по времето на цар Иван Асен II, в първата половина на 13-ти век. \n                    \n                    \n                \r\nГробищната църква при с. Беренде е обявена за \"народна старина\" в \"Държавен вестник\" още през далечната вече 1927 година. Стенописите в храма – дело на изкусни майстори зографи, са обявени за паметник на културата от национално значение през 1966 г. Самата църква до с. Беренде, община Драгоман, е декларирана като художествен паметник на културата от НИПК през 1978 г.\n\r\nКъм днешна дата държавата не прави почти нищо за възстановяването на тази светиня, а състоянието на древната църква и най-вече на стенописите в нея се влошават буквално от ден на ден. \n\r\nОт православното младежко сдружение припомнят, че през 2007 година злосторници демонтират и отнасят незнайно къде медния покрив на църквата \"Св. Св. Петър и Павел\", в резултат от което след всеки дъжд водата започва необезпокоявано да прониква през свода, а влагата и течовете трайно рушат и съсипват безценните и изкусно изписани средновековни стенописи, които не само че по нищо не отстъпват на тези в прочутата Боянска църква, но и дори са по-стари от тях с няколко десетилетия. Липсата на охрана също си казва своето – преди време иманяри най-вандалски разкопаха пода в олтара,като при това повредиха и част от уникалните стенописи в църквата, припомнят от сдружение \"Православна младеж – Света Петка Търновска\". \n\r\nАко не се предприемат спешни мерки от страна Министерство на културата и НИНКН, стенописите в този средновековен храм с евангелски сцени и с изображенията на Св. архангел Гавраил, Св. архангел Михаил, Св.Св. Константин и Елена, както и на светците воини Св. Теодор Стратилат, Св. Димитър и Св. Георги, които никога не са били професионално реставрирани или консервирани, съвсем скоро ще бъдат съсипани и заличени напълно под пагубното въздействие на влагата и мухъла, предупреждават от православното младежко сдружение.\n\r\nНека не забравяме също, че в Член 1. (2) на Закона за културното наследство много ясно и точно е формулирано, че \"държавата осигурява закрилата на културното наследство независимо от местонахождението му\", напомнят от  \"Православна младеж – Света Петка Търновска\".", "date": "2019.04.02", "title": "Средновековната църква в Беренде се руши, държавата нехае?"}
{"url": "https://www.dnes.bg/akoshtete-vqrvaite/2019/04/02/samo-za-jeni-horoskopyt-vi-za-april.406272", "text": "Април месец настъпва с редица промени и то не само в атмосферните условия. Звездната карта показва, че ще има динамика, която невинаги ще ни радва. Повече за това какво ни очаква през новия месец, вижте в женския ни хороскоп.\r\n\r\nОще в началото на месеца ще бъдете настроени решително. Няма да ви липсват рационални и мъдри идеи, които веднага ще искате да осъществите. Действайте, защото април е точното време. Очакват ви интересни срещи и познанства. Някои от тях ще имат бизнес характер, докато други ще ви осигурят невероятно приятни емоции. Тъй като ежедневието ви ще бъде натоварено, отделете малко време за себе си. Погрижете се за здравето, красотата, елиминирайте стреса.\r\n                    \n                    \n                \r\nАприл ще бъде месец на промени за вас, уважаеми дами. Пролетното настроение ще допринесе за вашия оптимизъм и ще увеличи желанието за промяна както на външния вид, така и на интериора на дома, офиса. Някои от вас ще си позволят да направят скъпа покупка, да подменят гардероба си. В отношенията с другите ще се научите да усещате нюансите и да се доверявате на интуицията си.\r\n", "date": "2019.04.02", "title": "Само за жени! Хороскопът ви за април"}
{"url": "https://www.dnes.bg/notifikacii/2019/04/02/jricite-ot-raiona-na-chervenite-feneri-v-amsterdam-na-protest.406386", "text": "Последният опит на Амстердам да овладее неудобствата от прекомерния туризъм, като забрани обиколките с екскурзовод в района на Червените фенери, се сблъсква с опозицията на тези, които тя цели да защити - проституиращите.\r\nХоландската столица планира да забрани подобни обиколки, заявявайки, че  те са неуважителни и допринасят за задръстванията в тесните улички, където се намират оскъдно облечените секс работнички, пише редакторът на АП Майк Кордър.\r\n \r\nПървата стъпка към тази политика влезе в сила този понеделник. От тогава  туристическите обиколки са забранени след 19 часа местно време. \r\n \r\nРестриктивната мярка обаче има и своите противници - синдикатът на секс работниците \"Гордост\" се съмнява, че решението ще намали броя на туристите, зяпащи пред стъклата на Червените фенери. Те твърдят, че водачите на обиколките дори вършат образователна работа като обучават посетителите и ги насърчават да се държат по-уважително към жените. \r\n \r\n\"Може да се окаже, че сега, когато няма водачи, хората просто ще се разхождат в района и  ще снимат жените по витрините, без да има кой да им обясни какви са правилата на играта\", разказва Велвет, труженичка в квартала на Червените фенери и координатор на \"Гордост\".\r\n \r\nТова е само първа стъпка от войната на властите в Амстердам по отношение на прекомерния туризъм. От януари влизат в сила правила, които ще забранят туристическите обиколки в целия град.\r\n \r\nБобиен Ван Алст от холандската асоциация на туристическите водачи остро осъжда новите забрани не само в района на Червените фенери, но и в другите исторически части на града. Тя казва, че това означава, че водачите няма да могат да обяснят на туристите къде Рембранд е нарисувал една от първите си творби или  къде е погребана жена му.\r\n \r\n\"Все едно да отидете в Париж, но да са ви забранени обиколки с гид на Триумфалната арка или на\r\nАйфеловата кула\", допълва Бобиен.\r\n \r\nОт кметството твърдят, че в момента има около 1000 туристически групи на седмица, които обикалят около\r\nстария църковен площад в района на Червените фенери.\r\n \r\n\"Да, там наистина има прекалено много туристи, твърде претъпкано е. Има вечери, в които  жителите не могат да напускат домовете си, защото алеите са блокирани от туристи\", казва зам.-кметът на града Удо Кок.\r\n \r\nХората, които работят в секс индустрията на Амстердам обаче се съмняват дали тези цифри не се преувеличават, тъй като в последните години много от витрините на работничките на улицата са затворени и не работят.\r\n \r\nЗам.-кметът Кок признава, че не всички са щастливи, но казва, че много други са доволни, че градът се справя с обиколките. \r\n \r\nВ района се намира и музеят на проституцията, който предлага екстравагантно забавление на своите посетители. \r\n \r\nТуристите получават възможност да се поставят на мястото на секс работниците, като застават зад стъкло, а на него се прожектират изображения на мъже, които преминават и се вглеждат в тях. \r\n \r\nНаташа Флипсен - мениджър на музея, е съгласна, че туристически обиколки помогат за образоването на посетителите, не само  за историята на вековния квартал, но и за това как да се отнасят с  уважение към жените, които работят там. \r\n \r\nНакрая добавя и че все пак повечето туристи са добри за бизнеса. \r\n \r\n ", "date": "2019.04.02", "title": "Жриците от района на Червените фенери в Амстердам - на протест"}
{"url": "https://www.dnes.bg/blizak-iztok/2019/04/02/iemen-libiia-mali-kyde-shte-se-poiavi-novata-isliamska-dyrjava.406356", "text": "Много преди \"Ислямска държава\" да капитулира и от последната си \"крепост\" в сирийския град Багхуз, терористичната организация бе принизена до милитантско джихадистко движение, което се осланя на самоубийствени атентати, с които да сее ужас. Вече не е \"държава\" под каквато и да била форма, а само една от многото терористични организации, които постоянно сменят скривалищата си. \n\r\nБезславен край за групировка, която в разгара на силите си, управляваше територия с големината на Великобритания. Загубата на територия от страна на ИД прави задачата на правителствата и агенциите за борба с тероризма още по-трудна. Същевременно групировката няма същите възможности да набира бойци и средства. Сега ще трябва да се \"състезава\" с други терористични организации, без привилегиите, които осигуряваше държавността, пише \"Bloomberg\".\n\n\n                    \n                    \n                \r\nДумата \"държава\" в името на терористичната организация беше повече от престиж, осигуряваше осезаеми предимства. Годишните приходи, основно от данъци и контрабанда на петрол, носеха стотици милиони долари на \"Ислямска държава\" и възможността да набира бойци от 10 млн. \"граждани\", същевременно привличайки и десетки хиляди чуждестранни последователи от цял свят. \n\r\nРазбира се, \"Ислямска държава\" имаше и политическо измерение. През 2014 г. Абу Бакр ал Багдади се провъзгласи за халиф и така си осигури възможността да претендира за командир на всички джихадисти. Способността му да завземе и опази територия, дори големи градове като Мосул, му осигуриха лоялни последователи. Лидерите на други терористички групировки не признаха Багдади за сюзерен, и много може да са оспорвали претенциите му, но никой не подложи на въпрос успеха му. \n\r\nПредимствата на квази държавата със сигурност накараха джихадистките организации да завиждат на \"Ислямска държава\", но от друга страна те осигуриха притегателна сила в света на терористичните милиции, която възпря стремежът на другите групировки към завземане на територии. Останалите трябваше да се задоволят с по-малки \"емирства\". \n\r\nСега обаче е много вероятно, че някоя от многото терористични милиции ще се стреми да запълни вакуума, създаден след колапса на \"Ислямска държава\". \n\r\n\"Предизвикателство за останалите е да пресъздадат или преконцептуализират Ислямска държава\", твърди експертът Фауаз Гергес.\n\r\nУсловията, които помогнаха във възхода на ИД бяха много специфични. Ал Багдади и ръководството на \"Ислямска държава\" успяха да завоюват големи територии, или защото армията на място нямаше желание да даде отпор, като в Северен Ирак, или беше заета с друг наложителен проблем - като гражданската война в Сирия. И в двете страни ИД капитализира етнически и религиозни вражди, дали между шиити и сунити, или араби и кюрди. \n\r\nНай-вече ал Багдади се възползва от небрежността на западните държави към случващото се в Близкия Изток. \"Ислямска държава\" се появи на хоризонта точно когато администрацията на президента Барак Обама изтегляше американските войски от Ирак и се разшири, когато САЩ и Европа се колебаеха дали да се намесят в сирийската гражданска война. \n\r\nТерористичните групировки с териториални претенции често се свиват, когато САЩ се появи и ги удари силно, коментира Даниел Байман, експерт по въпросите на близкоизточната политика. \n\r\nТази комбинация от условия - крахът на редът, съществуването на странични военни действия, близостта на основни транспортни мрежи и нехайство от страна на западните правителства, може би е невъзможно да бъде изцяло приложена в дадена територия. Някои места обаче дават основания за притеснения. \n\r\nНай-притеснително, разбира се, е в Сирия - страната, където ал Багдади загуби халифата си. В североизточната провинция Идлиб, фракция на \"Ал Кайда\", позната като Хаят Тахрир ал Шам, се превърна в доминиращата сила сред бунтовническите групи, които се противопоставят на правителството на Башар Асад. Някои от тези групировки са подкрепяни от Турция, която договори примирие, с което цели да предпази Идлиб от съдбата на други райони, които преди бяха под контрола на противопоставящи се на Асад групировки. \n\r\nХаят Тахрир ал Шам сега тихо превзема част от администрацията в провинцията, и прилага строго тълкуване на шeриата. Групировката наложи и данъчна такса върху конвоите с хуманитарна помощ. За разлика от \"Ислямска държава\", те не претендират за държавност и засега се задоволяват с примирието. Но Хаят Тахрир ал Шам има повече от 10 000 бойци и е възможно да привлече още. \n\r\nИД за кратко контролираше и част от територията на Либия. Армията обаче изтласка джихадистите през 2016 г., но не ги елиминира напълно. Самата армия е вече разделена между онези, които са лоялни на правителството и останалите, лоялни на \r\nХалифа Хафтар. Много бойци от ИД се спасиха в Либия, след разпада на халифата. Вътрешният министър на страната предупреди, че те ще бъдат трудни за възпиране, особено с оглед на факта, че границите на страната в Египет и Тунис не са твърде строго охранявани. \n\r\nБезкрайно продължаващата война в Йемен също предлага доста добри условия за амбициозни терористи.  Ал Каида на Арабския полуостров (АКАП) в на два пъти са завоювали и отбранявали части от южната територия на сртаната. Успехът на джихадистите е временен, с оглед на войната между шиитските бунтовници - Хутите, подкрепяни от Иран, и сунитско-арабската коалиция, предвождана от Саудитска Арабия и Обединените арабски емирства. АКАП на два пъти са били изтласквани от региона, но също така успяха да се сдобият с американски оръжия, предвидени за арабската коалиция. \n\r\nВъпреки че Йемен е далеч, АКАП доказа, че може да набира бойци от местното население. Демонстрира и способността си да еволюира: През 2012 г., след първият си опит да управлява, лидерът на групировката Насир ал Вухайши, описа уроците от провалът в писмо до северноафриканското крило на Ал Кайда. Той например се обяви против стриктното налагане на религиозни закони. \n\r\nВухайши бе убит при нападение с дрон през 2015 г., но групировката продължава да се придържа към неговите съвети - работи с лидерите на местните, не налага религиозните практики над основно сунитското население и се представя като защитник срещу шиитските милиции. \n\r\nМали е другата държава, където борците с тероризма трябва да внимават. Именно до тамошното крило на \"Ал Кайда\" е писал Насир ал Вухайши, и то вече започва да извършва атаки. Групата за подкрепа на исляма и мюсюлманите обяви подкрепата си за местните пастири, които имат отколешна вражда с фермери. Те пък отвърнаха на удара, създавайки въоръжени групировки, които са обвинени, в масово убийство на пастири. \n\r\nПрисъствието на мироопазващи сили от Франция и ООН досега предотврати избухването на гражданска война в страната. Въпреки това амбициите на Групата за подкрепа на исляма и мюсюлманите стават все по-големи: те се прицелиха дори и в обекти на ООН. \n\r\nВъзходът на \"Ислямска държава\" не бива да е просто наръчник за джихадистките групировки, а да бъде най-вече урок за правителствата - как да спрат тази заплаха. Някои уроци са вече научени: Социалните мрежи вече имат филтрация за джихадистко съдържание, властите могат да ограничат наплива на хора и средства към милициите. \n\r\nМного уроци обаче остават ненаучени. Международната общност все още не може да възстанови реда в Либия и Йемен, където условията за възхода на нова \"Ислямска държава\" стават все по-подходящи. Така може да се окаже, че радостта от краха на \"Ислямска държава\" е била предварителна. \r\n ", "date": "2019.04.02", "title": "Йемен, Либия, Мали: Къде ще се появи новата \"Ислямска държава\"?"}
{"url": "https://www.dnes.bg/stranata/2019/04/02/shofior-preletia-sys-132-km-chas-prez-shumensko-selo.406399", "text": "Шофьор на лек автомобил \"Мерцедес\" е преминал през шуменското село Струйно със 132 км/час, при разрешени 50 км/час, съобщиха от МВР.\r\nЗа превишението на скоростта в края на март на водача ще му бъде наложена глоба в размер на 1450 лева, ще му бъдат отнети 12 контролни точки и ще бъде лишен от правото да управлява моторно превозно средство за срок от три месеца, уточни говорителят на ОД на МВР Ася Йорданова за БТА.\r\nОт началото на полицейската операция \"24 часа контрол на скоростта\" в Шуменско, започнала в полунощ, вече над 100 са установените нарушения на скоростните режими в региона. Полицейската акция ще продължи до 24.00 часа, каза Йорданова.\r\nПрез миналата седмица от мобилни камери и системи са установени 429 нарушения на скоростта в Шуменско, отбелязват от полицията в областния град.", "date": "2019.04.02", "title": "Шофьор прелетя със 132 км/час през шуменско село"}
{"url": "https://www.dnes.bg/zvezdi/2019/04/02/zlatka-i-blagoi-na-relaks-v-dubai.406384", "text": "Русата Златка разпуска в Дубай. Това се вижда от нейния профил във Facebook.\r\nПлеймейтката публикува няколко снимки от екзотичната си екскурзия. По всичко личи, че те са направени от приятеля ѝ Благой Георгиев.\r\n \r\n„Имаме ли височина?“, написа тя под един от кадрите.\r\n \r\nОткакто излизат заедно, Русата Златка и футболистът пътуват няколко пъти до Дубай.\r\n \r\nВ началото на януари изкусителката отпразнува рождения си ден в Обединените арабски емирства. Пътешествието ѝ бе и като подарък за годежа с Георгиев.\r\n \r\n„Хора, които не са щастливи в живота, се обръщат срещу нас. Те се дразнят, че сме щастливи и не биха се зарадвали на нашата любов“, написа тогава в социалните мрежи красавицата.\r\n \r\n", "date": "2019.04.02", "title": "Златка и Благой на релакс в Дубай"}
{"url": "https://www.dnes.bg/notifikacii/2019/04/02/chetiri-jeni-probvaha-da-iznesat-1-5-kg-zlato-prez-dunav-most.406353", "text": "Килограм и половина златни накити са били задържани при митническа проверка на ГКПП Дунав мост при Русе, съобщават от Агенция \"Митници\".\n \r\nПроверката е направена на микробус с полска регистрация, пътуващ от България към Полша.  По време на проверката на пътниците и багажа им, в дамските чанти на четири от общо дванадесетте пътници в микробуса са открити по един плик, общо 1510 гр., със златни верижки, пръстени и други накити с обща стойност над 72 000 лева.\r\nДамите са обяснили, че златните пакети им били дадени при тръгването на микробуса от Варна. 29-годишен пътник от същия микробус е предал златото на жените. На всички им е съставен акт за установяване на административни нарушения.", "date": "2019.04.02", "title": "Четири жени пробваха да изнесат 1,5 кг злато през Дунав мост"}
{"url": "https://www.dnes.bg/evroizbori-19/2019/04/02/otnoshenieto-kym-rusiia-razdelia-patriotite.406355", "text": "Различното отношението към Русия е непреодолима пречка пред обща листа на НФСБ и Атака за Европейските избори, съобщи Валери Симеонов пред телевизия Европа, цитиран от агенция Фокус. \r\n \r\n\"Ще се получи нещо като оксиморон, дървено желязо ще се получи.  Във вътрешната политика нямаме такива сериозни разминавания и коалицията ще продължава да съществува. Но по отношение на външната - няма как да излъчим евродепутати, които ще бъдат на различни позиции. Това би било шизофренично и няма да бъде добро за нашата държава\", коментира Симеонов.\r\n \r\nБившият вицепремиер припомни, че той е бил единственият от лидер на партия от малката коалиция \"Обединени патриоти\", който е разобличил опита на руския патриарх Кирил да се меси във вътрешните работи на България, докато другите двама лидери - Каракачанов и Сидеров, са заели противоположни мнения на неговото.\r\n \r\n\"Докато при Атака това е заложена в програмата им политика, при ВМРО това са моментни колебания, тъй като е партия, за която е характерно неистово желание за медийни изяви.\" - каза Симеонов.\r\n \r\nТой коментира и решението на ВМРО да се яви самостоятелно на предстоящия вот: \"Формулата на явяването на евроизборите беше предопределена основно от нашите партньори от ВМРО, които решиха сами да се явят, тъй като считат, че имат възможност да реализират един евродепутат. Всичко, което беше възможно да направим, за да потърсим общо явяване с ВМРО, го направихме. За съжаление не получихме техния отговор. Напротив - тяхната кампания се разшири и продължава\" - обясни Симеонов.\r\n \r\nЛидерът на Националния фронт за спасение на България разкри и за нечестни действия от страна на ВМРО. \r\n\"Нещо повече и не особено чистоплътно, но ВМРО прави опити за привличане на активисти от нашите структури. И всичко това са белези на една кампания, която не се очертава да бъде особено почтена\" - допълни Симеонов.\r\n \r\nПрипомняме, че на среща на националното ръководство на ВМРО, от края на февруари, беше взето решение партията да се яви самостоятелно на предстощите избори за Европейски парламент.\r\n \r\nЛистата ще се води от настощия депутат Ангел Джамбазки, а председател на предизборния щаб ще бъде Юлиян Ангелов.  ", "date": "2019.04.02", "title": " Отношението към Русия разделя Патриотите"}
{"url": "https://www.dnes.bg/obshtestvo/2019/04/02/nap-na-lov-za-neredovni-kasovi-aparati.406368", "text": "От днес инспекторите на НАП започват проверки за спазването на  последните изисквания към касовите бележки и подаването на данни за продажбите, съобщава Нова ТВ.\r\n \r\nСпоред последните промени в закона всяка регистрирана по ДДС фирма, която  не използва софтуер за управление на продажбите, трябва да отпечатва на касовите си бележки QR код, а фискалното устройство да изпраща данни в НАП в реално време.\r\n \r\nРеформата се наложи, защото по информация на НАП всяка година около половин  милиард лева изтичат под формата на неплатени данъци. \r\n \r\nБизнесът обаче протестира като изтъкна, че новата наредба ще предизвика  проблеми със софтуера и че времевите срокове, които са поставени за смяна на системата за управление на продажбите са твърде кратки. \r\n \r\nВ отговор властта удължи сроковете за изпълнение на наредбата. Така в момента нерегистрираните по ДДС имат срок до края на юни, а използващите софтуер за продавбите до края  на септември, в който да се синхронизират с новите правила. \r\n \r\nНовост е и възможността пред потребитилите да проверят дали касавата им  бележка е истинска. Това става чрез обновеното мобилно приложение на НАП.\r\n \r\n\"Проверките във всеки обект на регистрирано по ДДС лице от вчера имат за цел да установят дали касовият апарат е сменен и ако не е, използва ли се в обекта софтуер за управление на продавбите\" - каза в ефира на Нова ТВ Спас Шишков, директор на \"Фискален контрол\" в НАП. \r\n ", "date": "2019.04.02", "title": " НАП на лов за нередовни касови апарати"}
{"url": "https://www.dnes.bg/sofia/2019/04/02/nadgrobnata-plocha-na-grafa-25-bona-mahaneto-bez-obshtinski-pari.406358", "text": "\"Премахването на водната стена от площад \"Гарибалди\" няма да бъде  за сметка на общинския бюджет\", заяви кметът на София Йорданка Фандъкова, цитирана от \"Фокус\". \r\n \r\nПечално известният монумент изкара едва няколко дни, преди недоволството на столичани да накара Фандъкова да разпореди премахването му.  Без да уточнява кой ще поеме демонтирането на водната стена, която софиянци оприличиха  на надгробна плоча, столичната кметица уточни, че чула, че самата стена струва около 25 000 лв. \r\n \r\n\"Премахването не вярвам да бъде скъпо, но така или иначе тези пари няма да бъдат от бюджета на общината\" - допълни Фандъкова.\r\n \r\nТя обясни също, че е имало искане от възложителя в лицето на зам.-кмета за съгласуване за промяна\r\nна цвета, но такова не е било дадено. \"Така че промяната от бял на черен камък не е разрешена от общината\" - каза тя.\r\n \r\nФандъкова коментира и проекта за небостъргач на фирма \"Артекс\" - \"Златен век\", като посочи, че позицията й остава такава, каквато е и на главния архитект. \r\n\"Това, което като община е трябвало да направим, сме го направили по отношение на проекта \"Златен век\". Моята позиция от самото начало е, че толкова висока сграда нямаше място там, точно затова възложих на главния архитект да не удължава строителното разрешение\" - коментира кметицата. \r\n \r\nНа въпрос как си обяснява разминаването между главния архитект - който смята, че изграждането на сградата би било незаконно и ДНСК - която обяви строежа за законен,  Фандъкова посочи, че то ще се обясни от проверките, които  в момента вървят. ", "date": "2019.04.02", "title": "\"Надгробната плоча\" на \"Графа\" - 25 бона, махането - без общински пари"}
{"url": "https://www.dnes.bg/usa/2019/04/02/1-3-ot-amerikanskite-mladeji-smiatat-che-zemiata-e-ploska.406321", "text": "Колкото и невероятно да звучи, има цяло общество, което е посветено на идеята, че земята все пак е плоска, съобщиха от DailyMail.\r\nНито снимките на кръглата земя, нито дори хората, ходили в Космоса (повече от 550), могат да убедят тези хора в нещо различно. Те вярват, че Антарктика отбелязва края, който е заграден от ледена стена, висока 50 метра и дебела 45.\r\nНякои от тези вярващи организират пътуване до Антарктика с цел да отговорят на въпросите какво има отвъд ръба на света.\r\nШокиращо е колко хора вярват в тази теория. Проучване в Америка на младежи между 18 и 24-годишна възраст показва, че едва 2/3 от тях мислят, че Земята е кръгла.\r\nМного от хората посочват като доказателство текст в Библията, къддето се казва, че Земята има 4 края.", "date": "2019.04.02", "title": "1/3 от американските младежи смятат, че земята е плоска"}
{"url": "https://www.dnes.bg/sofia/2019/04/02/vatmane-namali-novata-unikalna-markirovka-po-grafa.406366", "text": "\n\r\nВ поредният епизод от сагата \"Ремонтът на Графа\", находчив гражданин реши да помогне на Столичната община в опита й да опази пешеходците от минаващите трамваи. \n\r\nВече станалите печални \"перки\" на \"Графа\", които по принцип трябва да служат като ограничители, но всъщност действат доста повече като спънки, останаха в историята. \n\r\nОстана обаче въпросът как да бъдат предпазени пешеходците, които както много хора отбелязаха в социалните мрежи, често гледат повече в екраните на телефоните си, а не внимават къде ходят. \n\r\nСъщата мисъл явно е имал и някой алтруистично настроен гражданин, решил да помогне и на Общината, и на пешеходците. \n                    \n                    \n                \r\n\"Огледай се за трамвай\", \"Моля, намали\", \"Ватмане, намали, моля те\" са част от предупредителните знаци, на които и пешеходци, и ватмани, ще се натъкнат на столичната улица. \n\r\nВсе пак, става ясно, че авторът на тези послания, е наясно, че те не могат да останат там завинаги и е допълнил: Ще го измия, когато приключи ремонта. Извинете ме!", "date": "2019.04.02", "title": "Ватмане, намали! Новата \"уникална\" маркировка по \"Графа\""}
{"url": "https://www.dnes.bg/obshtestvo/2019/04/02/vseki-vtori-rom-u-nas-s-rodnini-raboteshti-v-evropeiski-strani.406328", "text": "Почти всеки трети българин (29%) с настоящ адрес в България лично е работил в друга страна от ЕС или пък има роднини, които работят или са работили там през последните 5 години. Това показват данни от социологическо проучване на агенция АФИС, проведено в периода 22-26 март сред 1010 души. \n\r\nОт изследването става ясно, че сумарно близо една трета  от пълнолетното население временно или за постоянно са се пласирали на широкия европейски трудов пазар. Споделеният  опит сред роднини, връстници и приятели има силен ефект върху личните интереси, нагласи и мотиви на човек. При хората в трудоспособна възраст, сред тези, които имат един член на семейството, който е работил в ЕС, 53% възнамеряват да емигрират към ЕС - за постоянно (27%) или временно (26%), а 12% се колебаят.\n                    \n                    \n                \r\nПри онези с двама или повече такива членове на домакинството, намерението да последват примера им се срещат още по-често и в по-категорична форма – общо 61% възнамеряват да емигрират, от които 35% за постоянно.\n\r\n\n\r\nВъпреки разпространената у нас представа, че има \"изтичане на мозъци\", изследването показва, че това е половината от истината. Например, ако хората с роднини, работещи в Европа сред българския етнос са 29%, то сред малцинствата те са доста повече – 59% при помаците и 51% при ромите. Парадоксално, но „най-европеизираните“ българи на практика са ромите, българомохамеданите и турците, сочат данните. \n\r\nОбразователната характеристика, очертана от Евростат, показва, че България се отличава от останалите източноевропейски страни с тенденцията за нарастване именно на ниско квалифицираната емиграция към други страни-членки. Данните на европейската статистика,  която сумира национални статистики за пребиваващите граждани на едни страни-членки в други, сочат, че българите в ЕС са около 900 хиляди. Според други данни обаче това число стига до 2 милиона и 100 хиляди души.", "date": "2019.04.02", "title": "Всеки втори ром у нас с роднини, работещи в европейски страни"}
{"url": "https://www.dnes.bg/usa/2019/04/02/jeni-obviniavat-djo-baidyn-v-neumestno-dyrjanie.406312", "text": "Жена от американския щат Кънектикът обвини бившия американски вицепрезидент Джо Байдън в неуместно поведение спрямо нея, предадоха световните агенции. Това е втората жена, отправила подобни обвинения срещу Байдън в последните три дни.\n\r\nЧетиридесет и три годишната Ейми Лапос разказва, че инцидентът станал през 2009 г. по време на събиране на средства за политическа кампания. Жестът на Байдън към нея не бил от сексуално естество, но бил нежелан физически контакт. Байдън я хванал за главата и си отъркал носа в нейния нос. Жената дори останала с впечатлението, че той има намерение да я целуне по устата. Според Лапос поведението на Байдън показвало \"сексизъм и женомразие\".\n                    \n                    \n                \r\nМиналата седмица бившата парламентаристка от щата Невада Луси Флорес обвини Байдън, че е поставил изотзад ръце върху раменете й и е целунал тила й по време на проява през 2014 г.\n\r\nБайдън обмисля дали да се кандидатира за президентската номинация на Демократическата партия.\n\r\nСпоред сондажи 76-годишният бивш вицепрезидент е начело сред кандидатите за демократическата президентска номинация още преди да е обявил официално кандидатурата си.", "date": "2019.04.02", "title": "Жени обвиняват Джо Байдън в неуместно държание"}
{"url": "https://www.dnes.bg/stranata/2019/04/02/kone-stypkaha-stopanina-si-dokato-gi-pribiral.406332", "text": "49-годишен мъж е загинал, след като е бил стъпкан от собствените му коне.\r\nИнцидентът е станал вчера в кюстендилското село Фролош, съобщиха от полицията.\r\nМъжът е отглеждал конете си в град Кочериново. Част от тях били оставени без надзор и се загубили.\r\nСтопанинът ги намерил в землището на село Фролош. Докато ги прибирал, заедно със свой приятел, бил блъснат от част от тях и починал на място.\r\nПо случая е започнато досъдебно производство, уведомен е дежурен прокурор.", "date": "2019.04.02", "title": "Коне стъпкаха стопанина си, докато ги прибирал"}
{"url": "https://www.dnes.bg/obshtestvo/2019/04/02/shefyt-na-kpkonpi-ohraniavan-ot-nso-zaplashvali-go.406364", "text": "Шефът на Антикорупционната комисия Пламен Георгиев определи като \"компроматна атака\" твърденията за несъответствия в имотната му декларация.\r\nСпоред Георгиев зад атаката стоят олигарси, проверявани от комисията, които имат \"198 милиона причини да водят война\".\n\nГеоргиев се появи на конференция с охрана, осигурена от НСО.\r\n\r\nТой обясни, че получил заплаха, която други институции  сметнали за достатъчно сериозна, а след нея започнали и медийните атаки - публикациите, свързани с жилището  му, купено през 2017 г. и терасата покрив в размер на 186 кв. м.\r\n                    \n                    \n                Георгиев призова, ако някой  иска, да подаде сигнал срещу него и да бъде направена проверка. На  въпрос кой ще я извърши, шефът на КПКОНПИ уточни, че комисията е от 5 човека и освен него има още четирима.\r\nВъв връзка с  проверките, които се извършват от комисията на Цветан Цветанов, Ваня  Колева, Вежди Рашидов и Цецка Цачева, както и на строителната фирма  \"Артекс\", е установено, че всички сделки са извършени при един и същи  нотариус, предаде \".\r\nСъщо така от документите, събрани в хода на проверката на  \"Артекс\", били установени всички фирми, които притежават собствениците  на строителната компания. Във връзка с проверката на сградата \"Златен  век\" било установено, че различни министри и зам.- министри са давали  становища, те също щели да бъдат викани за обяснение пред комисията. \r\n \r\n ", "date": "2019.04.02", "title": "Шефът на КПКОНПИ охраняван от НСО, заплашвали го"}
{"url": "https://www.dnes.bg/rusia/2019/04/02/vzriv-izbuhna-vyv-voenna-akademiia-v-sankt-peterburg.406377", "text": "Взрив избухна на територията на Военнокосмическата академия в Санкт Петербург.\n\r\nТова съобщи ТАСС, като се позова на източник от спешните служби на града. \n\r\nЕксплозията е станала в административно помещение. \n\r\n„Да, около 13,30 ч. е станал взрив в административно помещение. Пострадали са четирима души“, каза източникът. \r\nОсвен това са се срутили стълбите от втория към първия етаж. Блокирани са около 20 души.\n\r\nОстаналите курсанти и преподаватели са евакуирани. \r\nПо предварителна информация по време на обучение е избухнала мина. \n\r\nВоеннокосмическата академия „А.Ф. Можайски“ е едно от най-големите висши военни училища в Русия. В академията се подготвят офицери от Въздушно-космическите сили, другите видове и родове войски, както и федералните органи на изпълнителната власт.\r\n                    \n                    \n                \n\r\n \r\n ", "date": "2019.04.02", "title": "Взрив избухна във военна академия в Санкт Петербург "}
{"url": "https://www.dnes.bg/sport/2019/04/02/vlogyri-s-kauza-praviat-futbolna-akademiia-za-deca.406331", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПопулярните в интернет влогъри Павел Колев и Христо Стефанов - Ицака стартираха нова инициатива, която представлява създаване на футболна академия за деца.\n\r\nДвамата вече организираха през уикенда първа безплатна тренировка, на която всички желаещи имаха шанс да се пробват и да решат дали искат да се занимават с футбол, а някои от тях вече са се записали. Все още децата, които изявят желание, ще могат да участват в тренировките, за които информация има в интернет.\n\r\nПавел Колев сподели в студиото на \"България сутрин\", че с колегата си Христо Стефанов отдавна са имали идеята за тази футболна школа.\n\r\n\"Академията си е чисто и просто футболна школа, която си е с идеята да създава футболисти, да развиваме футболни таланти. Имаме си треньори с образование от НСА и лицензи от УЕФА. Те ще отговарят за спортно-техническата част\", \n                    \n                    \n                \r\nХристо Стефанов пък сподели, че предстои да се направи график за тренировките на децата, които ще са три или четири пъти седмично.\n\r\n\"Някои от най-изявилите се деца ще участват в наше видео. Искаме да направим по-различна методика на тренировките. Искаме да е по-насочена към развитието на талантите\", обясни Стефанов.\n\r\nВлогърите казаха също, че чрез статистика ще се следи представянето на младите играчи. Христов и Колев разкриха, че плановете им включват още вътрешни турнири и след време участие на школата в първенствата за деца и младежи.", "date": "2019.04.02", "title": "Влогъри с кауза: Правят футболна академия за деца"}
{"url": "https://www.dnes.bg/notifikacii/2019/04/02/v-21-vi-vek-holera-v-mozambik-bolnite-nad-1000.406306", "text": "Епидемията от холера в централната част на Мозамбик, избухнала след наводненията, предизвикани от циклона Идай, взе първа жертва. Заразените са 1052. От тях 99 души остават в болници, предаде Франс прес.\r\nИдай удари на 14 март град Бейра, втория по големина в страната, с население от половин милион души. Тропическият циклон отне живота на над 700 души не само в Мозамбик, но в Зимбабве и Малави.\r\nЗаради циклона в Мозамбик 149 000 души напуснаха домовете си и живеят в 155 центъра за настаняване в четири провинции. Около 900 000 дози ваксина срещу холера ще бъдат доставени на Мозамбик, според Световната здравна организация, която очаква увеличение на броя на заразените с холера в идните дни.\r\n                \n                Същевременно организацията каза, че в Демократична република Конго епидемията от ебола се разпространява много по-бързо от когато и да е било, предаде Ройтерс. Болестта се появи за първи път преди 8 месеца.\r\nСмята се, че досега са починали 676 души и са заразени 406 души. Само през миналата седмица са се заразили 72 души, предаде БТА.\r\nВ последните два месеца 5 центъра за болни от ебола бяха нападнати, някои от въоръжени мъже. Това накара организацията Лекари без граници да преустанови работата си в два от най-засегнатите от болестта райони.", "date": "2019.04.02", "title": "В 21-ви век: Холера в Мозамбик, болните - над 1000"}
{"url": "https://www.dnes.bg/obshtestvo/2019/04/02/avtobusni-prevozvachi-izumeni-ot-tol-taksata-7-8-pyti-ryst.406336", "text": "Автобусните превозвачи ще настояват за намаляване на тол таксата, която МРРБ предлага.\r\nВчера от разговорите в регионалното министерство стана ясно, че  автобусите и камионите до 12 тона ще трябва да плащат по 10  стотинки за километър.\n\"Няма как да се приравни един автобус с камион до 12 тона\", коментира Васил Пиронков, председател на Сдружението на автобусните превозвачи, пред БНР. \n\r\nПо думите му над 80% от автобусите в България извършват обществен превоз на пътници. Има 12 правоимащи групи, които се ползват с намаление или безплатни пътувания, т.е. това е една социална услуга, каза Пиронков и обясни, че в голямата си част за нея вече са сключени договори и повишаване на цените на билетите няма как да има.\r\n                    \n                    \n                \"Ние сме поставени в една ситуация, в която държавата ни налага да правим тези намаления по закон, а в същото време няма как да промениш цената, спазвайки Закона за обществените поръчки, и трето - трябва да плащаш безумни такси, които няма да доведат до по-големи приходи, както вчера заявиха от МРРБ\", обясни Пиронков.\r\n\"Ако досега от 14 хил. автобуса получават 11 млн. от винетни стикети, при новото - с броя километри, които минават тези автобуси, ще трябва да се плаща между 56 и 67 млн. Това е около 7-8 пъти увеличение на транспортната услуга на километър\", пресметна той.\n\r\nПредвижда се 1/3 от пътната мрежа да участва в тол системата. Пиронков попита какво ще стане с малките населени места, където пътникопотокът е по-малък. Той заяви, че в мащабът му в страната е доста различен от представения вчера по републиканската транспортна схема - Бургас - София, Варна - София.", "date": "2019.04.02", "title": "Автобусни превозвачи изумени от тол таксата: 7-8 пъти ръст!"}
{"url": "https://www.dnes.bg/evroizbori-19/2019/04/02/bloomberg-tv-bulgaria-sys-specialni-izdaniia-posveteni-na-evroizborite.406348", "text": "Авторите на “Апартаментгейт” – Филип Гунев и Николай Стайков се оказват собственици на скъпи имоти в топ-центъра на София, показва разследване на в. \"Труд\". Бившият заместник-министър на вътрешните работи при Румяна Бъчварова – Филип Гунев, и бившият служител на подсъдимия олигарх Иво Прокопиев – Николай Стайков, притежават мезонети за повече от 600 000 лв.  Макар да е служебен заместник-министър в кабинета на Марин Райков, назначен от близкия до Прокопиев тогавашен президент Росен Плевнелиев, Филип Гунев не е подал декларация за участието си в изпълнителната власт за 2013 г. Когато влиза в изпълнителната власт отново - в края на 2014 г., този път като титуляр заместник-министър на вътрешните работи, първо при Веселин Вучков, а после и при Румяна Бъчварова, Гунев е принуден да подаде декларация. В нея обаче остават скрити две обстоятелства - Гунев не е декларирал, че е имал депозит от почти 100 000 евро (колкото е гарантираният от държавата праг при фалит на банка) във финансовата пирамида на банкера беглец Цветан Василев. След банкрута на КТБ обаче се разбира, че Гунев имал в нея 99 873,80 евро. Не е известен произходът на средствата. Едва след като напуска изпълнителната власт в началото на 2017 г., Филип Гунев декларира и ново обстоятелство. Малко след като приключва краткият му мандат като служебен заместник-министър през 2013 г., когато МВР се провали тежко със скандала “Костинброд”, Филип Гунев става горд собственик на мезонет на пресечка на централната улица “Оборище”, само на няколкостотин метра от Докторската градина. Интересно е, че продавач на мезонета е втората съпруга на подсъдимия бивш шеф на НДК Мирослав Боршош. За 150 кв.м. и подземен гараж оформен като мазе, Гунев плаща 322 712 лв. От тях – 117 400 лв. се оказват банков кредит, който е взет на името на Гунев и на жената, с която живее на семейни начала – Олга Шишкова. Жената на Филип Гунев е активна привърженичка на “Да, България”. Тя е работила във фирмата на Ивайло Пенчев, когото кръгът около Прокопиев упорито се опитва да лансира като политик. От началото на 2017 г. Гунев остава единствен длъжник към банката, като изключва жената, с която живее на семейни начала от задължените към банката, а ипотеката вече възлиза на 125 000 лв. Мезонетът на Филип Гунев, купен с голям кредит, който бившият зам.министър трябва да изплаща .  Филип Гунев се оказва собственик и на още два по-малки апартамента в столицата, придобити, докато е част от едно от НПО-та, финансирани от мизантропа Джордж Сорос. Столичани в повече  Типично за т.нар “жълтопаветниците” от кръга “Капитал”, които имат силен комплекс, че не са столичани по рождение, Николай Стайков и жена му Владислава Предова правят всичко по силите си, за да се представят за “стари столичани”. През 2016 г., когато Стайков не е известно с какво се е прехранвал, след като отрича да е търговец на секс-артикули, двамата с жена му купуват първия етаж в малка кооперация на ул. “Дунав”, намираща се в стария Еврейски квартал в София. За 95 квадрата и таван от почти 4 кв.м. двамата плащат 207 514 лв., за които е посочено, че са от кредит. Година по-късно, когато Стайков вече е наясно, че ще получи близо един милион лева, за да провежда “борба с корупцията\", Стайкови взимат още 25 кв.м. изба под партерния етаж, който вече притежават. Видно от ремонтните работи по имота, Стайкови са платили още поне 50 000 лв. за смяна на дограмата, изолация и т.н. Простите сметки показват, че за да се пише “стар софиянец”, на Стайков му е струвало около 300 000 лв. За да се изкара стар софиянец, Стайков инвестира солидна сума в стара къща в центъра на София.  И двамата антикорупционни “борци” обясняват произхода на парите си с банкови кредити. Простата аритметика показва, че ако кредитът на Стайкови от над 200 000 лв. е разсрочен за 10 години, дори без лихвите, то за покриването му ще отиват по 2000 лв. на месец. Как се живее с кредит от по 1000-2000 лв., ще трябва да обяснят “борците” – Филип Гунев (който не е ясно какво точно е работил последните две години) и вярното протеже на подсъдимия Прокопиев – Николай Стайков. Двамата всячески се опитаха да прикрият разкритията за купеното на безценица от жената на председателя на ВКС Лозан Панов супер луксозно жилище, макар със същите аргументи да атакуват неудобни за олигархията политици и представители на правоохранителните институции, но ето, че ефектът на бумеранга застигна новите “активни борци” Гунев и Стайков. ", "date": "2019.04.02", "title": "Bloomberg TV Bulgaria със специални издания, посветени на Евроизборите "}
{"url": "https://www.dnes.bg/notifikacii/2019/04/02/sdvr-se-pohvali-s-46-hil-posledovateli-vyv-facebook.406370", "text": "С 9.7% по-малко престъпления през 2018 г. отчита СДВР спрямо година по-рано.\r\nИма спад с 22.3% на грабежите, с 21.2% на измамите, с 11.5% на кражбите, с над 17% на противозаконните отнемания на автомобили. От СДВР отчитат увеличение с 11.7% на престъпленията, свързани с производство, притежание и разпространение на наркотици. Разкриваемостта им е значително висока - 66.4%.\r\nРегистрираните престъпления в икономическата сфера са 2424 (с 12.7% по-малко от предходната година), като най-голям дял заемат престъпленията против стопанството, следвани от документните.\r\nОхранителният състав е обезпечил обществения ред по време на 16 644 масови прояви в столицата.\r\nВ резултат на предприетите превантивни действия се отчита намаление в общия брой на пътните инциденти с 12.7%.\r\n                \n                За установени административни нарушения са санкционирани 29 160 водачи, на 30 522 са наложени глоби по фиш, а на 62 193 нарушители са издадени електронни фишове.\r\nОт СДВР отчитат и над 46 000 последователи във Facebook.\r\nВ изпратените хиляди съобщения и публикации, граждани поставят актуални въпроси и се възползват от възможността да сигнализират за проблеми и нарушения или просто да изкажат мнение за работата на полицията.", "date": "2019.04.02", "title": "СДВР се похвали с... 46 хил. последователи във Facebook"}
{"url": "https://www.dnes.bg/obshtestvo/2019/04/02/v-helpbook-rushasht-se-podlez-mrysen-asansior-i-parkirane-v-trevata.406345", "text": "За  от фасадна плоча на един от изходите на подлеза на метро станция \"СУ Климент Охридски\" ни сигнализира наш потребител в платформата на Helpbook.info. Дали заради силния вятър в последните дни, ерозирала фасада или немарливо поставени плочи предната стена на един от подлезите се руши и представлява реална опасност за преминаващите. \n\r\n“В посока Княжеска градина, от челната страна на фасадата на тавана на изхода, от подлеза виси полусчупена дебела фасадна плоча, която има опасност да падне върху някой от стотиците преминаващи от там хора.” Нужно е поне да се сложат обезопасителни ленти до като от район „Средец“ издадат предписание към отговорните органи, посочва сигнализиращият. \n                    \n                    \n                \r\nПроблемите с прилежащите съоръжения към подземния транспорт не спират до тук. На всички метростанции на метрото в София, с изключение на западния радиус на първата линия, са въведени в експлоатация асансьори, които осигуряват достъп до пероните на трудно подвижни хора и майки с колички.\r\nКой обаче се грижи за чистотата на съоръженията? Получихме сигнал от възмутен потребител относно , в посока \"Бъкстон\", който не е почистван с месеци и е в отчайващо състояние. \n\r\nПолучихме множество сигнали за . Освен мръсотията, която се разнася из кварталите, заради автомобилите поголовно изчезват зелените части в кварталите. \n\r\n\"От няколко месеца в ЗОНА Б-5-3 в зелената площ между улиците \"Партений Нишавски\", ул.\"Средна гора\" и ул.\"Странджа\"  ежедневно паркират коли, като броят им непрекъснато се увеличава. Районът е с платено почасово паркиране в зелена зона, непосредствено има и няколко платени паркинга. Безплатно паркиране в района няма, но паркиращите в зелените площи не заплащат нищо. В дъждовни дни всичко става в кал, която се разнася от паркиращите там автомобили. След като калта по платното изсъхне пък се разнасят облаци прах във въздуха. Освен всичко това се унищожава и малкото зеленина в района, като на нейно място остава само кал, прах и боклуци. Моля да бъдат предприети необходимите действия за предотвратяване на паркирането в тези зелени площи\", пише недоволен гражданин. \n\r\nСъс същия проблем редовно се сблъскват и жителите на кв. „Овча Купел“. Наш потребител ни изпрати снимки на , успоредна на тротоара. \n\r\nЗа  ни информираха от столичния квартал „Сухата река“. Повече от пет години дупката се разширява като никой не е взел мерки до този момент: „Всеки ден и се наместват нахвърляните плочки вътре, но това е унижение към редовно плащащите данъци граждани.“ \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.04.02", "title": "В HelpBook: Рушащ се подлез, мръсен асансьор и паркиране в тревата"}
{"url": "https://www.dnes.bg/notifikacii/2019/04/02/edna-treta-ot-kupenite-v-plovdiv-jilishta-za-investiciia.406340", "text": "Покупките на жилища с инвестиционна цел в Пловдив от началото на годината са повече от 30% от всички сделки. Това показват данните на имотната компания Имотека. Покачването спрямо първото тримесечие на 2018 г. е с около 10%, а като основна причина от агенцията посочват икономическото развитие на града.\r\n„Още през 2018 г. наблюдавахме засилен интерес към инвестиционните покупки, провокиран от предстоящата инициатива Пловдив - Европейска столица на културата 2019, заради очаквания туристически поток. От началото на годината виждаме един наистина устойчив инвестиционен пазар. Превръщането на Пловдив в притегателен център за бизнес и туристическа дестинация подкрепя вътрешната миграция и желанието за живеене в града“, коментира Люба Атанасова, изпълнителен директор на Имотека.\r\n                \n                Най-голямо е търсенето на имоти в центъра. Жилищата там представляват интерес както за живеене, така и за инвестиция. При сделките с имоти с цел по-нататъшното им отдаване под наем преобладават двустайните апартаменти.\r\n„Районът около Медицинския университет е атрактивен за покупка поради високата доходност на имотите там. Причината е, че локацията е търсена от студенти, основно чуждестранни. Изчисленията ни сочат, че възвръщаемостта може да достигне до 10%. Профилът на клиентите и засиленият интерес в района позволяват реализирането на жилищата при по-високи наемни цени“, пояснява Мариета Гаргова, регионален мениджър на Имотека в Пловдив.\n\r\n", "date": "2019.04.02", "title": "Една трета от купените в Пловдив жилища - за инвестиция"}
{"url": "https://www.dnes.bg/sport/2019/04/02/deian-topalski-usileno-se-gotvi-za-bitkata-s-bosneneca-ahmed-krynich.406333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Известният български ММА боец Деян Топалски ще бъде част от второто издание на професионалните бойни гала вечери по кикбокс и муай тай SENSHI. На 20 април в зала \"Арена Армеец\" 11-кратният ни републикански шампион по кикбокс ще се изправи срещу Ахмед Крънич от Босна и Херцеговина в среща за Европейската титла на WAKO PRO.\n\r\nПред камерата на  Топалски разказа как протича подготовката му. Според него са нужни около 2-3 месеца за една добра подготовка. През този период ключов фактор са лишенията. Трябва да ограничиш алкохола и вредните храни.\n\r\n\"Аз най-трудно се лишавам от сладко\", призна спортистът.\n                    \n                    \n                \r\nПо думите му формулата за успех се крие в раздаване. Трябва да се върви само в една посока и тя е нагоре.\n\r\n\"Истинската битка е между психиката на двамата опоненти\", категоричен беше Топалски.\n\r\nТой допълни, че кикбоксът е един изключително разнообразен спорт. В него всичко зависи от това срещу кого се изправяш. Трябва да си проучил добре съперника, за да постигнеш победа.\n\r\nЗа предстоящата битка ММА боецът посочи, че не се притеснява, а се вълнува.\n\r\nТой коментира и нашумялата тема за целувката между Кобрата и Джени Суши, като изрази мнение, че може би боксьорът не е бил прав, но на момента е направил нещо, което му се е сторило интересно. По думите му, въпреки оформилия се скандал, тази реакция на Пулев впоследствие ще му донесе само позитиви.", "date": "2019.04.02", "title": "Деян Топалски усилено се готви за битката с босненеца Ахмед Крънич "}
{"url": "https://www.dnes.bg/sofia/2019/04/02/boiko-ot-pl-garibaldi-3-metra-visok-40-kg-i-veche-ima-jelaesht-da-go-kupi.406310", "text": "Ден след 1 април, съвсем не на шега, се появиха желаещи да купят статуята на Бойко Борисов, която вчера за няколко часа остана на пл. \"Гарибалди\" в София. \n\r\nСтатуята остана на мястото едва няколко часа, но бързо стана атракция сред минувачите и в социалните мрежи. \n\r\nМонументът е висок три метра и тежи 40 килограма. В дясната си ръка Бойко Борисов държи ножица, а в лявата три книги, една с надпис БКП. Авторът Андрей Врабчев заяви, че логото върху паметника \"ББ\" неслучайно наподобява на емблемата на Супермен.\n\n\r\nОт тонклона в статуята звучи музикален микс на любима песен на премиера с негови популярни реплики.\n                    \n                    \n                \r\n\"Използвал съм стъклопласт поради няколко причини – лесен е за работа, лесен за пренасяне, отговаряше на целта на идеята ми, което е да изразя състоянието на нашето време, в което се употребяват не особено качествени материали\", посочи пред bTV Врабчев. Той обясни, че вече има желаещи да купят статуята. \n\r\nСкулпторът заяви, че очите на монументът светят, защото е създаден преди две години, когато популярност придоби паметникът на Цар Самуил.\n\r\n\"Идеята беше да представя нашето време, което ще произведе история и ще бъде история. Бойко Борисов просто е личността, която най-добре обслужва моята идея, защото е разпознаваем и бъдейки три пъти премиер – със сигурност е записал своето име в историята\", каза авторът.\n\r\nВрабчев заяви, че отдавна е избрал пл. \"Гарибалди\" за \"премиерата\" на своята скулптура, защото той е малък и уютен, а ремонтът на емблематичната улица \"Граф Игнатиев\" е бил само допълнение към идеята му. \"Социално също е подходящ, има спирка. Самият паметник ни казва, че това, което създаваме остава след нас, аз го поставих на място, което също ще бъде паметник на нашето време\", заяви скулпторът.\n\r\n \"Паметникът е повлиян от този на Ленин, който съществуваше в София и беше премахнат. За книгите – пише БКП, защото БКП може да бъде прочетена книга, но може и да е настолна книга. Изкуството не дава отговори, то поставя въпроси. Направих го преди две години, но тогава дойдоха президентските избори и това беше причината да не го поставя, защото акцентът щеше да се измести към политиката\", допълни авторът.", "date": "2019.04.02", "title": "Бойко от пл. \"Гарибалди\" – 3 метра висок, 40 кг... И вече има желаещ да го купи!"}
{"url": "https://www.dnes.bg/index/2019/04/02/receptata-dnes-pile-sys-sladki-kartofi-i-kurkuma.406197", "text": ":\r\n2 броя пилешки гърди без кост\r\n2 супени лъжици зехтин\r\n1 сладък картоф на кубчета\r\n½ глава червен лук, нарязана\r\n1 малък патладжан, нарязан\r\n2 скилидки чесън, пресовани\r\n1 супена лъжица настърган джинджифил\r\n2 чаени лъжици куркума\r\n½ чаша пилешки бульон\r\n \r\n:\r\n \r\nЗагрейте голям тиган на средна към висока температура. Сложете нарязаното пилешко в него. Запържете до кафяво, като разбърквате постоянно за около 5 минути. Добавете сладкия картоф и лука. Готвене с разбъркване, докато лукът стане полупрозрачен. След това добавете патладжана, чесъна, джинджифила и куркумата. Гответе, докато започнат да се отделят аромати. Залейте с бульона, намалете котлона и оставете да покъкри за около 20 минути, докато се сгъсти.\r\n\r\n", "date": "2019.04.02", "title": "Рецептата Dnes: Пиле със сладки картофи и куркума "}
{"url": "https://www.dnes.bg/obshtestvo/2019/04/02/shte-hvyrli-li-zabranata-za-nargileta-cial-biznes-v-sianka.406317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Промените в Закона за здравето могат да вкарат цял сектор в сенчестия бизне. За това предупреди Ричард Алибегов, председател на Българската асоциация на заведенията.\n\r\nБез дебат и с пълно единодушие депутатите решиха на първо четене да се наложи забрана за пушене на наргилета на закрито. С поправките се заранява и предлагането и продажбата на водните лули на непълнолетни. Предстои промените да се гледат и на второ четене, а по данни на Световната здравна организация България е на второ място по брой на младежи, които пушат наргиле поне веднъж седмично.\n\r\nРичард Алибегов каза в ефира на , че вносителите на законодателните промени са цитирали доклад на СЗО, в който обаче няма данни за наргилетата без тютюн и тяхното въздействие.\n                    \n                    \n                \r\nАлибегов каза, че бизнесът е съгласен с това, че лицата, които не са навършили 18 години, нямат работа в заведения и не трябва да употребяват наргилета с тютюн.\n\r\n\"Съгласни сме с всичко, внесено по закона. Не сме съгласни, че наргилетата без тютюнев дим трябва да излязат от заведенията\", коментира Алибегов в студиото на \"България сутрин\".\n\r\nТой обяви, че днес представители на бизнеса ще внесат писмо в Министерството на вътрешните работи и до самия министър, искайки съдействие, за да могат служителите в заведенията да изискват лични карти, каквото право сега нямат и така да могат да проверяват възрастта на своите клиенти, които желаят да закупят наргиле.\n\r\nПулмологът д-р София Ангелова пък настоя, че независимо дали става въпрос за наргиле с тютюн или други смеси, то пак вреди, защото има горене, а щом то е налично, има токсични вещества, които се поемат от организма.\n\r\n\"Заблуда е, че се филтрират веществата във водата. Обемът дим, точно СЗО подаде данни, е равен на 100 изпушени цигари\", посочи д-р Ангелова.\n\r\nТя допълни, че при наргилето отново има пасивно пушене, а вредните вещества в заведенията може да са повече от тези във въздуха край натоварена магистрала.\n\r\nРичард Алибегов пък каза, че бизнесът е съгласен наргилетата с тютюн да се пушат извън заведенията, но беше категоричен, че ако не се приемат техните предложения за поправки в законодателството между двете четения, цял бизнес ще стане нелегален за един ден.", "date": "2019.04.02", "title": "Ще хвърли ли забраната за наргилета цял бизнес в сянка?"}
{"url": "https://www.dnes.bg/sofia/2019/04/02/chasti-ot-stolicata-ostavat-bez-voda-v-sriada-vijte-kyde.406319", "text": "\"Софийска вода\" временно ще прекъсне водоснабдяването в някои части на столицата\n\r\nНа 03 април 2019 г. (сряда), във връзка с изграждане на сградно водопроводно отклонение на ул. \"Софроний Врачански\" жк. \"Банишора\", се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: ул. \"Софроний Врачански\" от ул. \"Козлодуй\" до ул. \"Клокотница\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Софроний Врачански\" ъгъла с ул. \"Охрид\".\n                    \n                    \n                \r\nНа 03 април 2019 г. (сряда), във връзка с пресвързване на уличен водопровод на ул. \"Филип Кутев\" кв. \"Витоша\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Филип Кутев\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Филип Кутев\" ъгъла с ул. \"Атанас Дуков\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.02", "title": "Части от столицата остават без вода в сряда – вижте къде"}
{"url": "https://www.dnes.bg/notifikacii/2019/04/02/sauditska-arabiia-obezpechi-decata-na-kashogi-s-milioni.406305", "text": "Децата на саудитския журналист Джамал Кашоги, убит в саудитското консулство в Истанбул на 2 октомври, са получили като компенсация къщи на стойност няколко милиона долара и получават всеки месец хиляди долари от саудитските власти. Това пише в. \"Вашингтон пост\", предадоха световните агенции.\r\nСпоред изданието, за което пишеше Кашоги, къщите се намират в Джеда, в западната част на Саудитска Арабия, в един и същи жилищен комплекс и струват всяка една 4 милиона долара. На всяко от четирите деца се изплаща месечно сума, възлизаща над 10 000 долара. Изданието се позовава на бивши и настоящи саудитски представители, както и на близки до семейството.\n\n\n\r\n                \n                Когато процесът срещу заподозрените за убийството приключи след няколко месеца, децата на Кашоги могат да получат още по-големи суми от няколко милиона долара на човек в рамките на договорката за кръвнината.\r\nКомпенсациите за децата на Кашоги са били разрешени в края на 2018 г. от саудитския крал Салман. Според бивш саудитски ръководен кадър това решение било взето в рамките на признание на една \"голяма несправедливост\", която е била извършена, и на опит да \"се поправи една грешка\". Тази практика била \"част от нашите традиции и нашата култура\", е пояснил източникът.\r\nПреговорите за компенсациите са били водени от Халид бин Салман, брат на престолонаследника Мохамед бин Салман и посланик на Саудитска Арабия в САЩ.\r\nСамо Салах, най-големият син на Кашоги, живее в Саудитска Арабия - в Джеда. Той е банкер. Другите три деца живеят в САЩ.\r\nСлед като отричаше убийството, Саудитска Арабия накрая каза, че става дума за операция, извършена от \"елементи, които са били извън контрол\" и която е приключила не както трябва. 11 души са съдени от началото на годината за убийството. За петима от тях саудитският главен прокурор поиска смъртно наказание.\r\nЗасега не е ясно каква е била ролята в убийството на престолонаследника. Според американския Сенат той е \"отговорен\" за убийството.", "date": "2019.04.02", "title": "Саудитска Арабия обезпечи децата на Кашоги с милиони"}
{"url": "https://www.dnes.bg/notifikacii/2019/04/02/prolet-i-alergii-nai-chesto-stradame-ot-domashniia-prah.406315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПролетта за повечето хора е най-очаквания сезон от годината, но за онези, които страдат от сенна хрема тя носи и сърбеж, кихане, сълзене на очите и отпадналост. \n\r\n\"Днес медицината разполага с чудесни средства. Най-различни, от най-различен характер - с капки, назални спрейове, които дават възможност напълно да се контролира това състояние\", посъветва алергологът и имунолог акад. д-р Богдан Петрунов. \n\r\nПетрунов допълни, че поленовата алергия е сериозен проблем, защото не става въпрос само за сенната хрема, която е първата проява на хрема, но ако се задълбочи може да се превърне в поленова бронхиална астма, изискваща много сериозно лечение.\n                \n                \r\nПо думите му страдащите трябва да се обърнат към лекуващия си лекар и ако той не е в състояние да помогне, да потърсят специалист.\n\r\nОтносно увеличаването на алергично болните в света, д-р Петрунов поясни, че това се дължи на много фактори като замърсения въздух, радиационния фон, неправилното хранене, обездвижването.\n\r\n\"Домашният прах е алерген номер едно. Той е най-честият причинител на алергичния ринит\", подчерта специалистът.\n\r\nКато съвет за предпазване той препоръча да се прекарва повече време в затворени пространства, да се избягват места с много треви, да не се отварят често прозорците, хората да се мият и къпят често, включително и косите.\n\r\nД-р Петрунов поясни пред , че когато се налага се предписват антихистаминови препарати, които действат много благоприятно за намаляване на симптомите.\n\r\nНа въпрос има ли значение възрастта, Петрунов поясни, че алергия може да отключим във всеки един период от живота и ако човек страда от такава, той я има постоянно, но има пикови периоди, в които се изостря. Това е пролетта и стихва към юни месец, както и септември и октомври.\n\r\nТой разясни, че могат да се правят тестове за алергени на децата още в най-ранна възраст, за да се установи предразположени ли са към такива хреми.", "date": "2019.04.02", "title": "Пролет и алергии: Най-често страдаме от домашния прах"}
{"url": "https://www.dnes.bg/sofia/2019/04/02/zavedenie-si-zagradi-dvor-na-uchilishte-spor-za-sobstvenostta.406314", "text": "Ресторант отвори врати в двора на 7-о училище \"Свети Седмочисленици\", предаде bTV. Стигнало се до там, че собствениците ограждат с дървена ограда сградата, което предизвика недоволство сред учители и родители.\n\r\nЗаместник-директорът на училището, Румяна Бърдарова, остава категорична, че изграждането на заведение, в което да се продава алкохол в двора на училището е напълно недопустимо.\n\r\nСпорно е дали заведението въобще попада в двора на училището. Архитектът Влади Калинов отбелязва, че всъщност това е частен двор и няма общо с училището.\n\r\nОказва се, че сградата на заведението е паметник на културата и попада в зона, защитена от Закона на културното наследство. По закон не може на това място да се вдигне ограда без да се съгласува със съответните органи, допълни Калинов.\n                    \n                    \n                \r\nОт училището възнамеряват да оспорват акта за собственост на терена. По думи на Бърдарова, има акт, доказващ совствеността на училището върху спорната част.\n\r\nСтоличният кмет, Йорданка Фъндъкова, обещава съдействие.", "date": "2019.04.02", "title": "Заведение си загради двор на училище, спор за собствеността"}
{"url": "https://www.dnes.bg/balkani/2019/04/02/erdogan-zagubi-nai-golemite-gradove-klati-li-se-vlastta-mu.406322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изборите в Турция могат да се окажат съдбоносни за президента Реджеп Ердоган, който загуби в мегаполиса Истанбул, откъдето започва историческата му кариера като кмет.\n\n\n\r\nНеговата партия печели повече кметски места в страната, но пък губи и в други големи градове като столицата Анкара. Всичко това, след като за предизборната кампания бяха впрегнати всички сили. Дори беше използвано и името на България.\n\r\nСпоред мнозина резултатите от този избор ще бъдат знак за бъдещето на управлението на Ердоган, което все по-често бива определяно като режим, а самият той като султан на модерна Турция.\n                    \n                    \n                \r\n\"Трябва да се обърне внимание на предизборната кампания, която самият Ердоган водеше. Тук става въпрос за местни избори, а единственият глас, който се чуваше през цялото време, беше на президента - пълен абсурд. Турският държавен глава противопоставяше обществото, като нееднократно обяви за \"терористи\" всички поддръжници на опозиционните партии\", коментира в студиото на \"България сутрин\" журналистът Тайфур Хюсеинов.\n\r\nМеждувременно изказването на турския външен министър за намеса на Анкара в промените в Закона за вероизповеданията у нас предизвика остри реакции. Премиерът Борисов от своя страна го отдаде на предстоящите избори в югоизточната ни съседка. Но припомни, че страната ни също се намира пред такива.\n\r\n\"Никоя чужда страна няма право да се меси по такъв начин в работите на която и да било държава. Друг е въпросът дали това наистина се е случило. Факт е обаче, че Турция не се извини\", отбеляза лидерът на Народна партия \"Свобода и достойнство\" Орхан Исмаилов пред .\r\n ", "date": "2019.04.02", "title": "Ердоган загуби най-големите градове. Клати ли се властта му?"}
{"url": "https://www.dnes.bg/akoshtete-vqrvaite/2019/04/02/dvoikite-zodii-mejdu-koito-vinagi-shte-ima-problem.406267", "text": "Няма перфектна връзка, в която партньорите никога да не се карат. Не може да не възникнат някакви спорове и конфликти, дори между хората, които се обичат най-много. Но има няколко зодиакални двойки, които непрекъснато спорят, много трудно преодоляват различията и между тях винаги стои някакъв проблем. Ето и кои са те.\r\nОвен и Козирог\r\n \r\nТе са противоположности - Овните са нетърпеливи и импулсивни, а Козирозите - по-резервирани, стабилни и обмислят всичко внимателно. Може да има привличане, но няма как да се разбират и да създадат сериозна и продължителна връзка. Просто не си подхождат и не разбират възгледите на другия. Козирозите са по-чувствителни и подхождат към проблемите по-внимателно и разумно, а Овните бързо избухват, казват истината, но понякога я казват по жесток начин, чрез много обиди и обвинения. Така караниците нямат край.\r\n \r\nТелец и Водолей\r\n \r\nТелците са земни знаци - държат на традициите, романтици са, държат на морала. Искат сериозна връзка и обикновените, нормални неща - романтични срещи, градене на общо бъдеще с партньора. Искат постоянно и навсякъде да са с половинката, дори когато са малки, заедно да планират разпределянето на финансите.\r\n \r\nВодолеите са бунтари, не искат да живеят по общоприетия начин, искат повече тръпка и спонтанност във връзката. Мразят да говорят за бъдещето като двойка и не искат да правят дългосрочни планове. Не говорят много за чувствата си, което дразни Телците - те са по-уязвими. Водолеите изживяват всичко вътрешно, по своя си начин, без да се открият напълно пред партньора. Всичко това предизвиква много конфликти.\r\n \r\n\r\n ", "date": "2019.04.02", "title": "Двойките зодии, между които винаги ще има проблем"}
{"url": "https://www.dnes.bg/stranata/2019/04/02/spipaha-burgazliia-sys-150-grama-treva.406324", "text": "\r\n\r\n\r\nВ дома на арестувания, на улица ул. \"Васил Левски\", са намерении и иззети около 150 грама марихуана.\r\n\r\n\r\n\r\n\r\n", "date": "2019.04.02", "title": "Спипаха бургазлия със 150 грама трева "}
{"url": "https://www.dnes.bg/obshtestvo/2019/04/02/bylgarinyt-ne-razchita-na-zaplata-tyrka-vse-poveche-bileti.406326", "text": "Българите все повече разчитат да спечелят от търкане на тото билети, отколкото да заработят от заплата. Така приходите от хазарт в държавния бюджет нараснаха с 14%.\r\nПрез изминалата година платените такси за организиране на хазартни игри са за 157.29 млн. лв, пише в отчета за изпълнение на бюджета на Министерството на финансите.\r\nТова е с 13.7% повече спрямо 2017 г., когато организаторите на хазартни игри са внесли в хазната 138.31 млн. лв.\r\nТаксите за поддържане на лицензите за хазартни игри заместват плащането на корпоративен данък и се определят основно на базата на направените залози, пише \"Труд\".\r\nЗатова сериозният ръст на приходите от хазарт показва, че все повече хората залагат по-големи суми в желание да спечелят.\r\n                    \n                    \n                Приходите от хазарт в държавната хазна за 2018 г. са 47% повече от предвиденото. Тенденцията за сериозен ръст на залозите започна още преди няколко години. През 2017 г. ръстът на приходите от хазарт беше с 10%, а през 2016 г. - с 32%.\r\nПрез изминалата година събраните глоби от агенциите към МФ - НАП, Агенция \"Митници\", Държавната комисия по хазарта и Агенцията за държавна финансова инспекция са общо 2.77 млн. лв., при 1.899 млн. лв. за предходната 2017 г. и 5.38 млн. лв. за 2016 г. Това показва, че въпреки засиления контрол и сериозния ръст на приходите от данъци, през последните години налагат по-малко глоби на бизнеса. Това се дължи на факта, че от НАП залагат на превантивния контрол и стимулиране на доброволното плащане на налозите, а не просто на налагането на глоби.\r\nПрез последните години се забелязва промяна в поведението на гражданите и фирмите, изразяващо се в доброволно деклариране на данъци и осигуровки във все по-голям размер. Общият размер на декларираните задължения през 2018 г. е 27.70 млрд. лв., или с 2.68 млрд. лв. повече спрямо 2017 г. (ръст с 10.7%) и с над 7 млрд. лв. повече спрямо 2014 г. (ръст с 34.1%).\r\n ", "date": "2019.04.02", "title": "Българинът не разчита на заплата, търка все повече билети"}
{"url": "https://www.dnes.bg/usa/2019/04/02/sasht-spirat-dostavki-za-turciia-na-oborudvane-za-f-35.406325", "text": "САЩ обявиха, че преустановяват временно доставките на Турция на оборудване, свързано със самолетите F-35. Целта на мярката е да бъде разубедена Анкара да се сдобие с руски противоракетни системи С-400, отбелязва Франс прес.\n\r\n\"В очакване на недвусмислено решение от страна на Турция, която трябва да се откаже от доставките на системи С-400, доставките на оборудване за Турция и свързаните с дейности във връзка с оперативния капацитет на F-35 се преустановяват временно\", заяви говорител на Пентагона.\n\r\n\"Нашият диалог с Турция по този важен въпрос продължава\", допълни той.\n\r\nПрез ноември 2016 г. стана ясно за преговорите на Турция и Русия за покупката на руски системи С-400, припомня ТАСС, цитирана от БТА. През септември 2017 г. от руска страна бе потвърден фактът за сключен договор, а тогава турският президент Реджеп Тайип Ердоган съобщи за внесен аванс по сделката. САЩ се опитват да не допуснат покупката от Турция на системите.\n                    \n                    \n                \r\nВъв вторник временният американски министър на отбраната Патрик Шанахан каза, че американското правителство продължава да държи Турция да бъде участник в програмата по създаване на F-35 и да не довежда до край сделката за системите С-400. По думите на Шанахан Вашингтон продължава да убеждава Анкара да купи американски комплекси Пейтриът вместо С-400.\n\r\nСамолетите F-35 се произвеждат от компанията Локхийд Мартин. Анкара е партньор в произвеждането на самолета, припомня Ройтерс.\n\r\nОчаква се доставките на системите С-400 от Русия за Турция да започнат това лято, припомня Франс прес. САЩ обаче твърдят, че те са съвместими с оборудването на НАТО и се страхуват, че тези ултрамодерни руски системи може да \"разгадаят технологичните тайни\" на американския военен самолет от последно поколение.\n\r\nТурция планира да купи 100 самолета F-35 и турски пилоти вече започнаха да се обучават с американските си колеги в САЩ. Анкара инвестира около един милиард долара в тази програма и всяко американско решение, което ще попречи на доставката на самолетите в Турция, може да бъде възприето като нарушаване на договора.\n\r\n\"САЩ продължават да предупреждават Турция за негативните последици от нейното обявено закупуване на системите С-400\", обясни говорителят на Пентагона. \"Това излага на риск участието на Турция в програмата F-35\", допълни той.\n\r\n\"Съжаляваме наистина за ситуацията, в която се намира нашето партньорство по въпроса с F-35, но министерството на отбраната трябва да вземе предпазни мерки, за да защити споделените инвестиции, реализирани в нашите секретни технологии\", допълни той.\n\r\nВ петък турският външен министър Мевлют Чавушоглу определи американския натиск по въпроса като \"противоречащ на международното право\".\r\n ", "date": "2019.04.02", "title": "САЩ спират доставки за Турция на оборудване за F-35"}
{"url": "https://www.dnes.bg/obshtestvo/2019/04/02/akciia-skorost-shte-lovi-narushiteli-do-kraia-na-sedmicata.406311", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАкция \"Скорост\" в цялата страна продължава до края на седмицата. Засилено полицейско присъствие и масови проверки по пътищата в цялата страна очакват шофьорите, особено през следващите 24 часа.\n\r\nПроверките са на местата с концентрация на пътни инциденти и засилен трафик. Използват се 148 мобилни камери и 30 от т. нар. триножници за следене на скоростта.\r\nПо време на акцията автомобилите няма да бъдат спирани, а ще бъдат засичани с технически средства и за установените нарушения ще се издават електронни фишове. За тези, които превишат скоростта в населено място над 50 км./час, ще им се съставя акт и ще им се отнема книжката за срок от 3 месеца.\r\n                    \n                    \n                От \"Пътна полиция\" за пореден път призоваха шофьорите да намалят скоростта, защото тя е фактор №1 за тежки катастрофи.\n\r\nЦелта е превенция на катастрофите, тъй като несъобразената скорост е една от основните причини за пътни инциденти с най-много жертви и ранени, .", "date": "2019.04.02", "title": "Акция \"Скорост\" ще лови нарушители до края на седмицата"}
{"url": "https://www.dnes.bg/technology/2019/04/02/facebook-shte-zadeli-miasto-za-kachestveni-novini.406323", "text": "Facebook работи над създаването на \"страница с новини\" на платформата си с цел да подкрепи финансово \"висококачествената и достойна за доверие\" журналистика. Това заяви основателят на социалната мрежа Марк Зукърбърг, цитиран от Bloomberg и Handelsblatt.\r\n\"Искаме това да позволи на преден план да се поставя висококачествената и достойната за доверие информация\", каза Зукърбърг по време на дискусия с Матиас Дьопфнер, президента на германския медиен гигант Axel Springer. Видеото от дискусията бе качено на страницата на Зукърбърг във Facebook.\r\nСпоред него 10 до 15 процента от потребителите на Facebook (сега те са 2,3 милиарда души) ще бъдат заинтересовани от новото пространство, посветено на новините.\r\n                    \n                    \n                Без да навлиза в детайли за формата на тази нова услуга, Зукърбърг уточни, че тя се нуждае от известен подбор сред публикуваната информация и добави, че се надява да я изгради заедно с големите медийни групи. Той не изключи плащания по лицензи на участващите медийни компании. В същото време Зукърбърг подчерта, че планът все още е в начален стадий и че Facebook иска да го развие заедно с индустрията.\n\r\nВ отношението на Facebook към медийното съдържание през последните няколко години имаше промени.\r\nПървоначално онлайн мрежата се превърна във все по-важна платформа за медийните компании за достигане до потребителите.\r\n", "date": "2019.04.02", "title": "Facebook ще задели място за качествени новини"}
{"url": "https://www.dnes.bg/stranata/2019/04/02/prodyljavat-da-butat-romski-kyshti-v-sheker-mahala.406327", "text": "Продължава събарянето на незаконни ромски къщи в пловдивската \"Шекер махала\", съобщава bTV.\r\n \r\nРешението на общината започна да се изпълнява вчера, въпреки протестите на жителите на ромския\r\nквартал. Те твърят, че не са били предупредени за акцията, а една жена дори заплаши да спи \r\nв руините на къщата си. Друг от живущите в квартала пък опита да спре багерите с кравата си.\r\n \r\nКметът на район \"Северен\" Ральо Ралев съобщи, че вчера са били премахнати 11 сгради, а днес работата\r\nпродължава.  Всички постройки са в близост до училище.\r\n \r\n\"Без значение дали сградите са стопански или жилищни, онези, които използват за западна стена\r\nоградата на училището, ще бъдат премахнати\" - добаvи Ралев. \r\n \r\nКметът беше категоричен, че събарянето става след готово съдебно решение и общината го изпълнява.\r\n \r\n\"Не може всеки, който построи незаконно на общински терен да си мисли, че общината има ангажимент да му даде безплатен апартамент или къща\", допълни Ралев.\r\n ", "date": "2019.04.02", "title": "Продължават да бутат ромски къщи в \"Шекер махала\""}
{"url": "https://www.dnes.bg/notifikacii/2019/04/02/sreshtu-udara-na-sushi-kobrata-objalva-otnemaneto-na-licenza.406346", "text": "Щабът на Кубрат Пулев изпрати официално протестно писмо до Спортната комисия на Калифорния.\r\nПричината е временното замразяване на лиценза на Кобрата за двубои в щата, дошло след целувката му с Джени Равало, популярна като \"Кралицата на голото суши\" или Джени Суши. Новината съобщи мениджърът на софиянеца Ивайло Гоцев пред Bulgaria.com. Това е сайтът на Евгени Веселинов, който следеше всяка стъпка на Пулев в Калифорния.\r\n \r\nГоцев добави, че \"до изслушването пред Комисията на 14 май ще продължат да правят неща\". \"Скоро текстът на писмото ни ще бъде обявен публично, така както направи Глория Олред, адвокатът на Равало\", добави Гоцев. \r\n \r\nПисмото е \"трета серия от филма \"Империята отвръща на удара\" на Пулеви и Сие\", пише българското издание в САЩ, като по този начин прави препратка към легендарната поредица Междузвездни войни.\r\n \r\n\"Първата бе снимката, която публикува Тервел Пулев в профила си във Фейсбук на \"Кралицата на голото суши\", която купонясва в 06.00 сутринта във фоайето на хотела, където българските победители посрещаха гости цяла нощ след мачовете им\".\r\n \r\n\"Втората серия прерасна вече във видео с еротичния танц на Джени Суши в скута на гост на купона в хотела\", допълва агенцията. \r\n \r\n", "date": "2019.04.02", "title": "Срещу удара на Суши: Кобрата обжалва отнемането на лиценза"}
{"url": "https://www.dnes.bg/sofia/2019/04/02/bylgarinyt-beden-kupuva-predimno-panelki-v-krainite-kvartali.406245", "text": "След покачването на цените на имотите в София, стана ясно, че всяка трета сделка на жилищния пазар е в най-ниския ценови сегмент, предаде \"Монитор\".\r\nВ повечето случаи става въпрос за панелки в периферни квартали. \"Най-евтините жилища в София са в района на \"Обеля\", въпреки метрото”, казва специалистът по продажба на имоти Наско Атанасов. По думите му цените там са ниски, защото удобният транспорт до там, най-вече наличието и от доста години на метро, не може да компенсира околната среда. \"Панелките обаче се търсят, защото продължават да са по-евтини. На квадрат излизат от 750 до 800 евро и само в единични случай стигат до 850. Сред евтините квартали е и \"Люлин\", като най-ниски цените там са в пети микрорайон”, уточнява брокерът.\n\n\n                    \n                    \n                \r\nАтанасов обяснява, че в София има и по-евтини жилища за максимум 650-700 евро, но те са за имоти в стари блокчета строени през 50-те години, които под покрива нямат плоча, а гредоред. „Става дума обаче малко на брой сгради”, поясни той.\r\nСпоред него не повече от 40% от сделките с жилища в София са с панелки. Причината за това са основно проблемите с финансирането, защото за такива имоти банките не отпускат ипотечен кредит за висок процент от цената купуваното жилище.\r\nНа противоположно мнение е Константин Пандов от ЕППИ. Той смята, че сделките с панелни жилища намаляват на фона на новото строителство и предлагането на нови апартаменти расте. \"Делът на продажбите на панелките пада, защото намалява и относителният им дял от целия сграден фонд в София. 20-30% само са панели, докато преди бяха половината. Към двейсетина процента са сделките с панелки”, уточнява той.\n\r\nПо думите му най-ниски са цените на жилищата в кварталите \"Обеля\", \"Левски\", \"Надежда\", \"Люлин\", \"Сухата река\".\r\n\"По начало кварталите в столицата си имат определен имидж, който не се променя дори с подобряване на инфраструктурата, като пускането на метро, например. Търсене на панелки обаче винаги има. И се продават бързо и лесно. В „Обеля“ например двустайна панелка, без подобрения, но в нормално състояние, може да се купи за 48 000 евро. Санирането не качва цената, но пък прави офертата по-интересна за кандидат купувачите и сделката става по-бързо”, допълва Пандов.\n\r\nПроверка в сайтовете за недвижими имоти сочи, че най-ниската оферта за нормален двустаен апартамент, готов за живеене, от поне 60 квадрата в момента в столицата е 34 500 евро. Жилището е на последен етаж в стар шестетажен блок в \"Дружба-1\".На единица площ предлаганата цена излиза под 540 евро.\n\r\nВ друг от евтините квартали на София - \"Люлин\" най-ниската оферта в сегмента е 37 000 евро за 64 квадрата на четвърти етаж в блок в първи микрорайон. В \"Обеля\" на този критерии отговаря имот от 53 480 евро, намиращ се във втората част на квартала.\n\r\nВ \"Надежда\" от 1 до 4, двете части на „Връбница” и ”Свобода” най-ниската обява е 37 000 евро и е за жилище от 65 кв. м на последен етаж в стар 4-етажен панелен блок. Подобна е конюнктурата и в североизточните квартали \"Левски\", \"Хаджи Димитър” и \"Сухата река”. За най-евтината панелка там се искат почти 74 700 лв. Имотът е на последен етаж в \"Левски-В”.\n\r\nВ елитните райони офертите са над 1000 евро/кв. м. В елитните квартали на столицата офертите за жилища във всички случаи са над 1000 евро за квадрат, сочи справка в имотните сайтове. В \"Изгрев\" най-евтиният двустаен се предлага за 76 350 евро, като жилището е на партера и цената му на единица площ с общите части доближава 1100 евро. В съседния квартал „Изток” най-ниската цена на квадрат за нормален двустаен е цели 1357 евро, като за най-евтиния имот се искат 95 000 евро. В случая става дума за жилище на последен седми етаж на тухлена сграда, строена преди 42 години.\n\r\nНа подобен етаж, но в друг престижен квартал \"Иван Вазов\" най-ниската цена и то за двустайна панелка е 105 000 евро или по 1544 евро на квадрат. В близкия \"Лозенец\" минималните цени са малко по-ниски. Там дъното на офертите се държи от двустаен от 66 квадрата, за който се искат 62 570 евро. Има и оферта по-ниска с 5-6 хил. евро за почти същата площ, но при нея става дума за жилище на две нива, като второто е в сутерена. Дори и за него обаче цената на квадрат е около 750 евро.", "date": "2019.04.02", "title": "Българинът - беден: Купува предимно панелки в крайните квартали!"}
{"url": "https://www.dnes.bg/stranata/2019/04/02/i-u-nas-ne-maika-i-bashta-a-roditel-1-i-2.406300", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Формуляр за кандидатстване за 1-ви клас в oбщина Бургас предизвика вълна от възмущение в социалните мрежи. Вместо \"баща\" и \"майка\" в документа фигурират определенията \"Родител 1\" и \"Родител 2\". Провокация или техническа грешка?\n\r\nВъзмутени родители заявиха, че не искат да бъдат третирани като \"безполови същества\". Te се обявиха срещу насажданата джендър-идеология, предаде.\n\r\nКристина Божинова е майка на 5-годишно момиче. Казва, че формулярът е такъв още от 2016 г., когато тя кандидатствала за детска градина за своето дете.\n                    \n                    \n                \r\nНе мисли, че става въпрос за толеранс към еднополови семейства и намира истерията за излишна.\n\r\n\"Всички ние можем да си погледнем старите бележници и да видим, че там също не пишеше майка и баща, а винаги е пишело родител-настойник. Не мисля, че е нещо ново, не мисля, че са някакви джендърски стереотипи\", споделя тя пред Bulgaria ON AIR.\n\r\nСлед реакциите в социалните мрежи от общината в Бургас промениха формуляра още в неделния ден и обясниха, че най-вероятно става въпрос за техническа грешна, автоматично копирана от други системи в страната.\n\r\n\r\n ", "date": "2019.04.02", "title": "И у нас: Не майка и баща, а \"Родител 1 и 2\""}
{"url": "https://www.dnes.bg/balkani/2019/04/02/istoricheska-sreshta-cipras-na-vizita-v-skopie.406301", "text": "Американската  компания Orbis настоява, че разработените от нея колела Ring-Drive  могат да направят така, че може да добавите 100 коня към колата си само с  две джанти, превръщайки на практика всяка машина с предно или задно  предаване в пълноценно 4х4. Най-удивителното е, че новаторските джанти  струват точно колкото стандартните стоманени, и дори тежат мъничко  по-малко, уверяват създателите им.  \n\n                    \n                    \n\n\n\n\r\nГръцкият премиер Алексис Ципрас пристига днес на историческа визита в Скопие, предадоха световните агенции.\r\nТова е първата визита на гръцки премиер в бившата югославска република, отбелязва ДПА. Според Франс прес визитата е първата на гръцки лидер в Скопие от много години насам.\n\r\nЦипрас ще е придружаван от 10 министри и десетки бизнесмени от сектора на енергетиката, инфраструктурите, селското стопанство и хранителновкусовата промишленост.\r\nПосещението става почти два месеца, след като бившата югославска република се съгласи да се преименува на Северна Македония.\r\nМиналата година Ципрас и премиерът на Република Северна Македония Зоран Заев сключиха историческо споразумение, което сложи край на 28-годината междудържавна криза за името на бившата югославска република. Това проправи и пътя на Скопие към членство в НАТО и към сближаване с ЕС.\r\nОчаква се по време на визитата двамата лидери да демонстрират, че икономиките на двете страни ще извлекат полза от споразумението от Преспа, отбелязва Франс прес. Двете държави ще подпишат няколко договора за сътрудничество, предаде ДПА. Гръцки компании вече обещаха да инвестират над 500 милиона евро в енергетиката на Северна Македония, по-специално в газовите и соларните централи, каза вчера Заев пред Франс прес.\r\nЗаради историческото споразумение от миналата година двамата премиери бяха номинирани за Нобелова награда за мир от тунизиеца Уидед Бушамауи, който бе един от лауреатите на отличието преди четири години, припомня агенцията.", "date": "2019.04.02", "title": "Историческа среща: Ципрас на визита в Скопие!"}
{"url": "https://www.dnes.bg/snimka-na-denia/2019/04/02/zahladniava-na-mesta-shte-prevali.406296", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 2 април облачността над страната ще е разкъсана, значителна ще е над западната половина. Там, главно в планинските райони, ще превали дъжд. Ще духа слаб, в Дунавската равнина и източните райони - до умерен, североизточен вятър и с него ще проникне по-студен въздух. Минималните температури ще бъдат между 2 и 7 градуса, максималните - между 14 и 19 градуса, в Североизточна България и по Черноморието - 11-13 градуса.\r\nНад Черноморието ще има временни увеличения на облачността, по-значителни над южната част. Ще духа до умерен североизточен вятър. Максималните температури ще са 11-13 градуса. Температурата на морската вода ще е 10-11 градуса. Вълнението на морето ще бъде 3-4 бала, предаде БТА.\r\n                \n                Над планините ще има значителна облачност и главно в Рило-Родопския масив ще превали дъжд, над 1800 метра - сняг. Ще духа умерен до силен североизточен вятър. Максималната температура на височина 1200 метра ще бъде около 8 градуса, на 2000 метра - около 1 градус.\r\nАтмосферното налягане ще се повиши и ще е по-високо от средното за април. В сряда, 3 април, и в четвъртък, 4 април, ще има разкъсана, през първия ден предимно значителна облачност, почти без валежи. Вятърът ще се ориентира от югоизток. Преобладаващите минимални температури ще бъдат между 1 и 6 градуса, максималните - между 12 и 17 градуса, по-ниски ще са по Черноморието.", "date": "2019.04.02", "title": "Захладнява. На места ще превали"}
{"url": "https://www.dnes.bg/eu/2019/04/02/zashto-iadem-nai-malko-plodove-i-zelenchuci-v-es.406302", "text": "Страната ни се нарежда в дъното на ЕС по количеството консумирани плодове и зеленчуци, показват данни от анализ на Евростат за потреблението на тези продукти в страните на ЕС през 2017 г.\r\nЕдва около 37 процента от българите са консумирали плодове всеки ден, а 45 на сто от сънародниците ни са слагали всекидневно на трапезата си зеленчуци, показва европейската статистика, предаде БТА.\r\nСпоред данните на националната статистика българинът е консумирал средно по 50 кг плодове през 2017 г. /или по 4 кг месечно/ и по 68 кг зеленчуци - по около 6 кг на месец.\r\nПак според данните на НСИ българинът основно е предпочитал консумацията на южни плодове - 14 кг на година, както и на дини и пъпеши - 13 кг, ябълки - 11 кг, грозде - 2 кг, круши - едва 1 кг и др.\r\n                    \n                    \n                Приоритет сред зеленчуците на масата на българина са били доматите - 20 кг за цялата 2017 г., краставици - 10 кг, пипер - също 10 кг, зеле - 6 кг, друг вид зеленчуци - 13 кг и др.\r\nДруги предпочитане немесни продукти на масата на българина са били картофите - 26 кг на година, както и различните видове зеленчукови консерви - около 12 кг на година.\r\nКато цяло българинът яде два пъти повече месо отколкото плодове - най-предпочитаното за консумация месо у нас остава пилешкото - по 12 кг средно на човек годишно. Следват: свинско - 10 кг, кайма смес - 7 кг, говеждо или агнешко - по 1 кг и др.\r\nОсвен това най-предпочитаният и недостижим като количество продукт на масата на българина си остава хлябът - по около 90 кг на година или по около 2 кг на седмица.", "date": "2019.04.02", "title": "Защо? Ядем най-малко плодове и зеленчуци в ЕС"}
{"url": "https://www.dnes.bg/zvezdi/2019/04/02/aleks-petkanova-socialnite-mreji-prevzeha-ejednevieto-mi.406264", "text": "Александра Петканова призна, че социалните мрежи са станали голяма и неразделна част от живота ѝ и понякога те създават нереалистични очаквания. Звездата смята, че снимките в Instagram създават илюзия за перфектен външен вид, безупречна кожа, безпроблемен живот, но в същото време и комплексират хората.\r\n \r\nЕто какво написа красавицата в социалната мрежа: \"Какво щеше да стане, ако нямаше Instagram?Представете си за минута, че Instagram не съществува. Как щеше да започне вашият ден? Какво щяхте да правите, докато чакате на опашка в магазина? Какво щяхте да правите вечер преди да заспите? Може би вместо телефон, в ръката ви щеше да има книга?!\r\n \r\nДа, но за съжаление това е реалността и повечето от нас предпочитаме да останем във виртуалния свят, вместо да се срещнем с приятели и да изпием кафето си с тях. А сигурно ви се е случвало да излезете със стар приятел, да му разказвате някаква случка от живота си и той само привидно да изглежда заинтересован, след което да се усмихне и отново да забие поглед в телефона, за да обработи и качи поредната снимка. Снимка, която съвсем не изразява реалността. Познато, нали?\"\r\n \r\n\r\n \r\n ", "date": "2019.04.02", "title": "Алекс Петканова: Социалните мрежи превзеха ежедневието ми"}
{"url": "https://www.dnes.bg/eu/2019/04/02/brexit-ni-vliiae-negativno-bylgarinyt-vijda-priak-risk.406303", "text": "В българското общество доминира очакването за негативно влияние на Brexit - върху самата Великобритания, върху ЕС като цяло и върху България.\r\nТова показват данни от проведеното в периода 22-26 март 2019 г. национално представително проучване на \"Алфа рисърч\" сред 1011 пълнолетни граждани.\n\n\r\nТази обща оценка, заедно с факта, че всяко пето домакинство вижда пряк риск за себе си, защото има близки в Обединеното кралство, карат 54 на сто от българите да се обявят категорично против напускането на Великобритания. Мнението, че тя трябва да напусне ЕС споделят 15 на сто.\r\nНесъстоялият се на 29 март \"развод\" между ЕС и Великобритания консолидира проевропейската ориентация на българина, коментират социолозите. За 63 на сто членството ни в ЕС е без алтернатива. На обратната позиция са едва 8 процента.\r\n                    \n                    \n                Проблемите около Брекзит са пример за ползите от членството и мнозинството от 61 на сто подкрепят позицията за повече взаимни отстъпки между държавите в името на по-силен ЕС, срещу 39 на сто, според които националните интереси трябва да бъдат твърдо отстоявани, дори с риск за отслабване на ЕС.\r\nУмерените, системни партии пък се припознават като способни да постигнат по-сплотен Европейски съюз и в съотношение 2:1 са предпочитани от българските избиратели пред популистките и противопоставящите се на политическия елит формации. Така, въпреки някои негативни настроения срещу конкретни решения на ЕС, като т.нар. пакет \"Мобилност\", например, потенциалният евроскептичен вот остава ограничен и без консолидираща го политическа сила в сравнение с други страни членки, отбелязват анализаторите.", "date": "2019.04.02", "title": " Brexit ни влияе негативно: Българинът вижда пряк риск"}
{"url": "https://www.dnes.bg/eu/2019/04/02/kolet-za-kmet-v-torino-pristigna-pratka-s-ekzploziv-v-kmetstvoto.406304", "text": "Кметицата на италианския град Торино - Киара Апендино, получи пратка с взривно вещество, предадоха АНСА и ТАСС.\r\nПакетът е бил пратен с обикновена поща, адресиран до офиса на кметицата, без подател върху него, както и без изписано името на Апендино. Сапьори били извикани незабавно в кметството и експлозивът бил обезвреден.\r\nЗапочнало е разследване, като се подозира, че пратката е била пусната от членове на анархистка групировка, свързана със социален център за младежи, изразяващи леви възгледи, закрит по разпореждане на кметицата на 7 февруари.\r\n\"Ако някой си мисли да ме сплашва, се лъже жестоко\", написа кметицата Апендино в социалните мрежи и допълни, че е по-решена отпреди да действа.\r\n                    \n                    \n                Италианският премиер Джузепе Конте изрази в Туитър солидарност с кметицата и каза, че държавата няма да позволи подобни заплахи да пречат на длъжностните лица да изпълняват задълженията си.\r\nКиара Апендино е избрана начело на Торино от антисистемното Движение Пет звезди. Всички политически партии в Италия изразиха солидарност с кметицата на Торино, предаде БТА.", "date": "2019.04.02", "title": "Колет за кмет: В Торино пристигна пратка с екзплозив в кметството"}
{"url": "https://www.dnes.bg/notifikacii/2019/04/02/arsenal-izleze-treti-v-angliia-sled-2-0-nad-niukasyl.406308", "text": "Арсенал постигна 10-ата си поредна домакинска победа във Висшата лига, след като се наложи с 2:0 над Нюкасъл, а това му осигури и трето място в класирането.\r\nЛондончани бяха по-добрият отбор и продължиха доминацията си срещу \"свраките\", като имат 12 победи в последните 13 двубоя.\r\nС 63 точки хората на Унай Емери изпревариха Тотнъм и Манчестър Юнайтед, които остават с по 61 точки и продължават битката за топ 4. Предишният път, когато отборът спечели 10 поредни мача на своя стадион, бе през сезон 1997-98.\r\nНюкасъл се защитаваше добре за дълги периоди от двубоя, но в предни позиции гостите не направиха почти нищо. Все пак с 35 точки тимът на Рафа Бенитес е 14-и и е сравнително далеч от опасната зона – на 7 точки.\r\nГоловете за победителите отбелязаха Рамзи и Лаказет.\r\n\r\n ", "date": "2019.04.02", "title": "Арсенал излезе трети в Англия след 2:0 над Нюкасъл"}
{"url": "https://www.dnes.bg/eu/2019/04/02/poreden-proval-london-pak-ne-postigna-syglasie-za-brexit.406307", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Британските депутати отново не успяха да постигнат съгласие по предложенията за следващите стъпки в процеса по Brexit.\n\n\n\r\nТе отхвърлиха и четирите алтернативни варианта. Само три гласа не достигнаха за предложението Великобритания да остане в митническия съюз. Сред другите варианти бяха оставане в европейския пазар, повторен референдум и дори отмяна на Brexit.\n\r\nГласуванията в парламента не са правно обвързващи и те не задължават правителството да изпълни решението на депутатите, предаде.\n\r\nСега премиерът Тереза Мей има право до 12 април да потърси по-дълга отсрочка от Европейския съюз, за да промени курса или Великобритания да напусне без сделка.\n                    \n                    \n                \r\n\"Разочароващо е, че нито едно решение не спечели мнозинство. Ако е достатъчно за премиера да има три шанса в сделката си, предлагам Камарата на общините да има шанс да разгледа отново възможностите, които имахме пред нас в дебат в сряда, така че Камарата да успее, там където премиерът не успя да представи надеждни икономически отношения с Европа за бъдеше, което ще попречи да се сринем без сделка\", каза лидерът на лейбъристите Джереми Корбин.\r\n ", "date": "2019.04.02", "title": "Пореден провал: Лондон пак не постигна съгласие за Brexit"}
{"url": "https://www.dnes.bg/akoshtete-vqrvaite/2019/04/02/demi-lovato-az-sym-poveche-ot-tegloto-si.406262", "text": "Деми Ловато отбеляза, че вече не може да те трогне от коментарите на другите хора по отношение на външния ѝ вид. Тя посъветва почитателите си да спрат с вманиачаването по това как изглеждат телата им или телата на другите, защото това може да повлияе зле.\r\n \r\n\"Аз съм повече от теглото си. За разлика от преди, вече не се трогвам, не се разстройвам от това, че някой е написал нещо за моята \"пълна фигура\". Ядосана съм, че хората смятат, че е нормално да пишат заглавия за формата на телата на другите. Особено за жена, която е говорила открито за това, че се е лекувала от хранително разстройство. Не съм разстроена за себе си, а за всеки, който лесно се влияе от това\", написа изпълнителката на \"Stone Cold\" в Instagram Stories.\r\n\r\n", "date": "2019.04.02", "title": "Деми Ловато: Аз съм повече от теглото си"}
{"url": "https://www.dnes.bg/notifikacii/2019/04/02/53-godishen-nalagal-s-buhalka-priiatelkata-si.406351", "text": "53-годишен мъж е задържан за нанасяне на побой над приятелката си, съобщиха от МВР. \n\r\nСигналът е подаден към 1:50 часа на 1 април от служител на бензиностанция в Драгоман. Той съобщил на полицията за жена с видими рани от побой, потърсила помощ при тях. \n\r\nНа място незабавно били изпратени униформени и линейка. 39-годишната жена признала, че около полунощ мъжът, с когото живее на семейни начала, ѝ е нанесъл побой с дървена бухалка. \n\r\nПострадалата била транспортирана в столична болница с фрактури на двете ръце, без опасност за живота. Въпреки опита му да се укрие от органите на реда, 53-годишният насилник е задържан след няколкочасово активно издирване.\n\r\nПри претърсването на дома му е иззета дървена бухалка и дръжка за брадва, за които се смята, че са използвани при побоя.\n                \n                \r\nСлед оказана медицинска помощ потърпевшата доброволно е напуснала болничното заведение. \n\r\nОт полицията на няколко пъти са се отзовавали на сигнали за тормоз от същата жена, но впоследствие тя е отказвала да внесе жалба. \n\r\nМъжът е задържан за 72 часа и ще бъде съден съгласно най-новите изменения на НК.", "date": "2019.04.02", "title": "53-годишен налагал с бухалка приятелката си"}
{"url": "https://www.dnes.bg/stranata/2019/04/02/bylgarskite-pensioneri-iskat-na-moreto-ne-na-selo.406330", "text": "Българите все повече залагат на ваканционни имоти. В Созопол покупките представляват 34% от всички купувачи, като вече руснаците са по-малко - 30%. Сделките с граждани от Украйна са 17%, сочат данни на компания за недвижими имоти.\r\nЕкспертите делят родните клиенти на две основни групи. \"Първата група са хора от средния и висишия мениджъмн, обикновено семейства с деца. Вече разполагат с едно или повече собствени градски жилища и търсят класически ваканционни имоти\", казва Екатерина Желяпова, търговски директор в компанията.\r\nПо думите й, този тип купувачи са склонни да платят по-висока цена, за да получат продукт с по-високо качество. И не желаят да правят компромиси с характеристиките на имотите. От съществено значение са качествата на жилището - хубава гледка, добро разположение и локация..\r\n                    \n                    \n                Допълнителните услуги, предлагани в комплексите, носят добавена стойност на имотите, посочват от компанията. Клиентите, които прекарват повече време в жилищата си, отдават сериозно значение на активностите за деца - спорт, арт школи, езикови курсове.\r\nДругият тип клиенти са по-възрастни и избират курорти като Поморие заради възможността за целогодишен престой и наличието на балноелогични центрове. Причините за покупка са свързани с желание за трайно установяване и добро вложение на спестените средства, пише \"Труд\".\r\nПовечето планират да се нанесат до 2-3 години след покупката. \"Характеристиките на града и предлаганите имоти предполагат различни изисквания на клиентите. Водеща е функционалността, тъй като собствениците предвиждат целогодишно ползване и жилищата са едновременно ваканционни и градски. Клиентите обръщат повече внимание на цената и разчитат на изгодни решения\", уточнява Желяпова.\r\nПо думите й, пазарът на самостоятелни къщи представлява един по-малък отделен сегмент. Тези имоти са търсени от семейства с деца, които разполагат с по-високи доходи. Поддържат висок стандарт на живот и искат да го пренесат в морския си до Много често основното им жилище е къща. Затова предпочитат да са отделене и държат на собствено пространство около имота.\r\nНаблюдава се и увеличение на сделките с ваканционни имоти, осъществени чрез външно финансиране през изминалата година. Този тип покупки вече достигат почти 20%. За сравнение, преди година сделките с жилища край морето с банково участие представлявали единични случаи.\r\n ", "date": "2019.04.02", "title": "Българските пенсионери искат на морето, не на село"}
{"url": "https://www.dnes.bg/football/2019/04/02/vratariat-na-angliia-se-zabyrka-v-piianski-skandal.406341", "text": "Вратарят на Евертън и английския национален отбор Джордан Пикфорд се замеси в пиянска свада, кадри от която бяха разпространени в интернет пространството.\r\nПикфорд е заснет да пие бира в бар в родния си Съндърланд, докато край него други посетители на заведението се бият на улицата. Кадрите вероятно са след победата на Евертън над Уест Хям с 2:0 в събота. \r\n \r\nОт Евертън излязоха с изявление, че ще разследват случая.\r\n \r\n\"Ще проучим ситуацията, в която е замесен един от нашите играчи\", се казва в съобщението на Евертън, цитирано от БТА.\r\n \r\n", "date": "2019.04.02", "title": "Вратарят на Англия се забърка в пиянски скандал"}
{"url": "https://www.dnes.bg/evroizbori-19/2019/04/02/koaliciia-za-bylgariia-na-evrovot-kalfin-ne-e-provokaciia-kym-bsp.406339", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАБВ и още 6 партии избраха името \"Коалиция за България\", с което ще се явят на евроизборите на 26 май. Точно с това име обаче БСП и други по-малки партии се явяваха на избори няколко години поред. \nСоциалистите са категорични, че АБВ прави опит да прехвърли в актива си част от гласовете на БСП. Темата в \"България сутрин\" коментира членът на Националното ръководство на АБВ Ивайло Калфин.\n\r\n\"Няма провокация. Предложихме на БСП съвместно явяване на изборите, БСП отказа. Никой няма право да ни спира. Ако някой сериозно има намерение да свали това управление, той трябва да търси коалиция. Г-жа Нинова не търси да свали ГЕРБ от власт\", .\n                    \n                    \n                \r\nБившият социален министър разкритикува БСП за бойкота на парламента, който наложиха в последните седмици. \"Излизането от парламента никога не съм го разбирал. Не е това начинът да участваш в политиката\", подчерта той.\n\r\n\"Ние се опитваме да създаваме алтернатива, различна от тази на другите партии\", допълни още бившият външен и социален министър. По думите му основната им задача е търсене на нови идеи.\n\r\nКалфин уточни, че целта му е била да направи смислена програма за това какво трябва да се прави в Европейския парламент, а не толкова да бъде представител в евролистата. Според него в една партия трябва да има различни хора, не да се олицетворява само с едни и същи лица.\n\r\n ", "date": "2019.04.02", "title": "\"Коалиция за България\" на евровот. Калфин: Не е провокация към БСП"}
{"url": "https://www.dnes.bg/notifikacii/2019/04/02/skandal-a-kato-argument-noj-dvama-narygani-za-den.406344", "text": "37-годишен мъж е бил прободен с нож в гърдите след скандал в плевенското село Садовец.\r\nСигналът за случая е получен на 1 април в 03.42 часа от телефон 112.\r\nУстановено е, че около час по-рано часа в овцеферма между пострадалия и 50-годишен негов съселянин станал скандал.\n\r\nПо-възрастният нападнал опонента си и му нанесъл удар със сгъваем нож от дясната страна на гърдите. 37-годишният е настанен за лечение в отделението по гръдна хирургия на УМБАЛ \"Д-р Георги Странски\" - Плевен. Няма опасност за живота му.\r\nИзвършителят е задържан за срок до 24 часа по Закона за МВР, по случая е образувано досъдебно производство.\r\nПри друг инцидент е бил намушкан 58-годишен мъж в село Громшин.\r\n                \n                Сигналът е подаден вчера около 14.00 часа. След операция пострадалият е настанен в МБАЛ - Монтана без опасност за живота.\r\nИзвършителят е 54-годишен мъж, който напуснал местопроизшествието с лек автомобил и по-късно  същия ден е намерен в Криводол. Задържан е за 24 часа в РУ -  Монтана. \r\n ", "date": "2019.04.02", "title": "Скандал, а като аргумент - нож: Двама наръгани за ден"}
{"url": "https://www.dnes.bg/obshtestvo/2019/04/02/borisov-tolkova-pari-za-samoleti-systavyt-triabva-da-e-podgotven.406352", "text": "До 6 май да бъде възстановено Военновъздушното училище в Долна  Митрополия, заръча премиерът Бойко Борисов, който бе на посещение в авиационния факултет на Националния военен университет.\r\n\"Няма логика да се дадат толкова пари за самолети, ако наземният състав,  пилотите, не са подготвени за тях. Това е много сложна професия, всяка  грешка се наказва фатално. А един хеликоптер е 50 млн. лв., а един  самолет - 100 млн. лв.“, каза премиерът и допълни, че човешкият  живот  винаги е на първо място.\r\nПо думите му броят на военните училища намалява, а тази година ще се дадат милиарди за военновъздушните  сили.\r\n\"Този месец ще направим няколко копки на АМ \"Хемус\", за да  може да пътувате спокойно“, каза още Борисов пред личния състав.\r\n                    \n                    \n                Премиерът Бойко Борисов беше посрещнат с военни почести на летище \"Долна Митрополия\". Заедно с него е военният министър Красимир Каракачанов.\r\nКаракачанов заяви, че възстановяването на Военновъздушното училище е стъпка към икономическото издигане на Северна България, а премиерът и правителството разбират, че сложният свят, в който живеем, изисква модернизация на въоръжените ни сили.\r\n \r\n ", "date": "2019.04.02", "title": "Борисов: Толкова пари за самолети, съставът трябва да е подготвен!"}
{"url": "https://www.dnes.bg/eu/2019/04/02/direktno-ot-britanskiia-parlament-gol-protest-shokira-deputatite.406349", "text": "Група полуголи протестиращи в британския парламент шокира лондончани. \r\nТе притискали телата си към стъклените прегради на галерията в Камарата на общините, докато законодателите се мъчеха да се съсредоточат върху дебатите за Brexit, предаде Ройтерс.\r\nПо време на поредния дебат относно напускането на страната от Европейския съюз, дузина протестиращи заголиха задните си части и показаха изписаните по гърбовете им лозунги \"SOS\", \"Спрете да губите време\", \"Климатична справедливост сега\", отбелязаха от Франс прес.\r\nЦелта на демонстрантите била да привлекат вниманието на политиците към проблема за климата и екологичната криза. \r\nПо-късно силите на реда арестуваха протестиращите за нарушаване на общественото благоприличие.\r\n ", "date": "2019.04.02", "title": "Директно от британския парламент: Гол протест шокира депутатите  "}
{"url": "https://www.dnes.bg/politika/2019/04/02/turciia-ne-otstypva-dumite-na-chavushoglu-za-bylgariia-izopacheni.406354", "text": "\"На приятелството ни не може да бъде навредено с подобни игри. Смятаме, че злонамерени кръгове се опитват чрез публикации в българските медии да наранят турско-българското приятелство.\" Това заяви говорителят на турското външно министерство Хами Аксой във връзка с изявления, които по думите му се приписват на турския външен министър Мевлют Чавушоглу по повод закона за вероизповеданията в България, съобщи информационната агенция Ихляс хабер ажансъ.\n\n\n\n\r\nПодчертавайки, че Турция поддържа много близки и добри отношения с България, говорителят на турското външно министерство заявява: \"Сънародниците в България внасят специално допълнително значение на отношенията ни с България. Турция и България като две съседни, приятелски и съюзнически страни полагат грижи за ненамеса във вътрешните си работи. В същото време външните министри на двете страни осъществяват конструктивен и дружески диалог помежду си, провеждат консултации по много въпроси и това е напълно естествено. В този контекст наскоро нашият министър е споменал за разговор, който е провел преди време с българския външен министър във връзка с промените в приетия от българския парламент Закон за вероизповеданията и международните норми в това отношение, но думите му са били погрешно преведени и са изкоментирани по различен начин и изопачени в българските медии. Някои злонамерени среди се опитват по този начин да навредят на турско-българското приятелство\", каза говорителят.\r\n \r\nХами Аксой подчертава, че приятелството между Турция и България е поставено върху здрави основи и не може да му бъде навредено с подобни игри, предаде БТА.\n                    \n                    \n                \r\nDnes.bg припомня, че преди дни един от най-доверените хора на Реджеп Ердоган – външният министър Мевлют Чавушоглу заяви, че правителство на Турция се е намесило при приемането на поправките в Закона за вероизповеданията у нас. Премиерът Бойко Борисов проведе 5-часова среща с турския вицепрезидент Фауд Октай, като настоя за нищо друго освен за извинение от турска страна заради този опит за намеса във вътрешните ни работи. Борисов заяви, че заявеното от Чавушоглу не отговаря на истината. И до момента извинение от Турция няма. \r\n ", "date": "2019.04.02", "title": "Турция не отстъпва: Думите на Чавушоглу за България - изопачени"}
{"url": "https://www.dnes.bg/muzika-drugi/2019/04/02/vreme-za-folklor-narodno-tvorchestvo-ot-nai-visok-klas-v-ndk.406343", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ансамбъл \"Чинари\", \"Мистерията на българските гласове\", Стоян Янкулов – Стунджи и \"101 каба гайди\" ще излязат на сцената заедно в спектакъла \"Време за фолклор\". Той ще бъде представен на 15 април в зала 1 на НДК. В него ще се включат още група Еtnotix и трио \"Булгарина\".\n\n\n\r\nСпектакълът има за цел и да започне кампания за обявяването на 22 юни за Национален ден на българския фолклор. Това разкри продуцентът и главен художествен ръководител на \"Време за фолклор\" Асен Павлов в студиото на \"България сутрин\".\n                    \n                    \n                \r\n\"Трябва да има един ден, в който негово величество фолклора да бъде почетен както трябва и да направим дълбок поклон към тази 1300-годишна история, която сме съхранили\", каза той пред .\n\r\nАсен Павлов допълни още, че 22 юни е дата, която не е обременена с нищо сега, но е около Еньовден, което го прави подходящ да бъде обявен за Ден на родния фолклор.\n\r\n\"Сценарият вече е готов. През цялото време трите формации и Стоян Янкулов ще се редуват в изпълненията си\", разказа още продуцентът.\n\r\nАсен Павлов разкри, че в НДК ще има и брандирани учредителни книги и всеки, които иска да подкрепи идеята им и 22 юни да бъде ден, в който да почитаме българския фолклор, ще може да се запише в тях.", "date": "2019.04.02", "title": "\"Време за фолклор\" – народно творчество от най-висок клас в НДК "}
{"url": "https://www.dnes.bg/index/2019/04/02/manolova-iska-sreshta-s-cik-zaradi-horata-s-uvrejdaniia.406338", "text": "Омбудсманът Мая Манолова и Конфедерацията на независимите синдикати в България(КНСБ) искат среща с Централната избирателна комисия (ЦИК) във връзка с предстоящите Европейски избори, съобщават от институцията.\r\nСпоред Маналова и синдикалистите преди дни е приет доклад на Европейския икономически и социален комитет (ЕИСК), който създава пречки за гласуване пред хората с увреждания.\r\nОмбудсманът смята, че докладът създава организационни и технически пречки пред милиони граждани на ЕС, защото решенията му не отчитат специфичните потребности на хората с увреждания.\r\nЗаключението, според Манолова и КНСБ, важи още повече за България, която все още поставя бариери пред вота на хиляди български граждани.\r\n                \n                След срещи с най-големите организации на хората с увреждания, омбудсман и синдикати са готови със серия от предложения, които да гарантират свободното право на гласуване на тези български граждани. \r\nОсвен Манолова, КНСБ и ЦИК на разговора са поканени и представители на най-големите организации на хората с увреждания и представители на Агенцията на ЕС за основните права (FRA).", "date": "2019.04.02", "title": "Манолова иска среща с ЦИК заради хората с увреждания "}
{"url": "https://www.dnes.bg/notifikacii/2019/04/02/mule-spasi-jena-ot-telefonna-izmama.406316", "text": "64-годишна жена от Бургас стана жертва на телефонна измама със сумата от 5 700 лв, но в крайна сметка бе спасена от мъжа, който е трябвало да вземе парите, съобщиха от Областната дирекция на МВР.\n\r\nСигналът е подаден на 1 април около 16.15 часа във Второ Районно управление - Бургас от 70-годишен мъж от града. Той съобщил, че 64-годишната му съпруга малко по-рано била измамена по схемата \"оказване на съдействие на полицейски служители при задържане на телефонни измамници\", като към изтеглените си спестявания от 3 000 лв. добавила и наличните им пари в размер на 2 700 лв. и заминала за Айтос, където според уговорката трябвало да се предаде паричната сума. \n\r\nВ Айтос жената е потърсена от 36-годишен мъж от града, който бил нает от непознат мъж за превоз на стоки до Букурещ. След като жената му дала парите, младият мъж се усъмнил, че жената е жертва на телефонна измама, а той ще бъде ползван за \"муле\", поради което сигнализирал в Районно управление - Айтос. \n                \n                \r\nПо случая е образувано досъдебно производство.", "date": "2019.04.02", "title": "\"Муле\" спаси жена от телефонна измама"}
{"url": "https://www.dnes.bg/index/2019/04/02/jurnalisti-ot-investor-media-group-s-otlichiia-ot-asociaciiata-na-bylgarskite-aviokompanii.406359", "text": "Предаването на Bulgaria ON AIR \"\" с Александър Богоявленски бе отличено с годишната журналистическа награда на Асоциацията на българските авиокомпании за новата рубрика \"Авиоинтервю\". В нея са представени интервюта във въздуха с известни българи, на борда на малък самолет, пилотиран от самия водещ. \r\nЖурналистът от  Надежда Бочева също получи грамота за отразяване на състоянието на авиацията.\r\nЦеремонията по награждаването се проведе след годишния анализ на Асоциацията на авиокомпаниите, в присъствието на министъра на транспорта Росен Желязков, ръководители на компании от авиосектора в България, пилоти и ветерани.\r\n\r\n ", "date": "2019.04.02", "title": "Журналисти от Investor Media Group с отличия от Асоциацията на българските авиокомпании"}
{"url": "https://www.dnes.bg/cars/2019/04/02/i-porsche-minava-na-tok-razkri-strategiiata-si.406347", "text": "Доскоро дискусиите за всъдеходите и електромобилите бяха табу за производителите на спортни коли. Porsche обаче първа счупи стереотипите с моделите Cayenne и Macan, а сега навлиза в сегмента на електрическите спортни коли.\n\r\nПреди време стана известно, че германската компания се подготвя да представи Taycan и Taycan Sport Turismo през есента на тази година, а сега Porsche разкри плановете си за електрификацията на моделната гама за близкото и по-далечно бъдеще.\r\nВ близко бъдеще Porsche ще хибридизира новото поколение на емблематичното 911. Компанията потвърди, че разработва хибридната система за модела, но той може да се появи на пазара едва след около две-три години.\n\r\nПредполага се, че електрифицираното 911 от поколение 992 ще комбинира в себе си традиционен 6-цилиндров двигател и електромотор, което ще позволи сумарната мощност да се доближи до 700 коня. Спортният автомобил също така ще получи възможност да се движи само на ток, ще бъде оборудван и със специален бутон за изстискване на повече мощност от електродвигателя.\n                    \n                    \n                \r\nСледващата по ред след плъг-ин хибрида 911 вероятно ще се окаже изцяло електрическата модификация на Cayenne. В момента Porsche провежда поетапно тестване на електрификацията и съвсем не е изключено, че всъдеходът да бъде построен на нова платформа.\r\n", "date": "2019.04.02", "title": "И Porsche минава на ток, разкри стратегията си"}
{"url": "https://www.dnes.bg/world/2019/04/02/tvyrd-brexit-e-pochti-neizbejen-smiata-gi-verhofstat.406309", "text": "Твърд Brexit е почти неизбежен, смята Ги Верхофстат, координаторът за Brexit на Европейския парламент. Той направи това изявление, след като по-рано тази нощ британските депутати отново отхвърлиха серия от алтернативни опции за Brexit.\n\r\n\"Сряда е последният шанс за Великобритания да излезе от задънената улица или да се изправи пред пропастта\", написа в Тwitter Верхофстат. Той визира плановете на британския парламент да проведе в сряда нова серия от гласувания за Brexit.\r\nСъщевременно британският в. \"Таймс\" пише, че британският министър на финансите Филип Хамънд ще каже днес на правителството, че Консервативната партия трябва да разгледа възможността на референдум за Brexit, тъй като нито партията, нито страната могат да си позволят нови избори, предаде Ройтерс, цитирана от БТА.\r\n ", "date": "2019.04.02", "title": "Твърд Brexit е почти неизбежен, смята Ги Верхофстат"}
{"url": "https://www.dnes.bg/zvezdi/2019/04/02/streizynd-za-skandala-s-djako-toi-si-imashe-svoite-nujdi.406360", "text": "Барбара Стрейзънд изпадна в немилост след коментарите й относно скандала за документалният филм на HBO \"Да напуснеш Невърленд“, съобщиха от Daily News.\n\n\n\r\n76-годишната актриса призна, че без съмнение вярва в обвиненията за сексуалните наклонности на Джексън. \r\n\"Той си имаше своите нужди\", коментира звездата пред The Times. Според нея те са следсвие на проблеми в семейството от ранна възраст.\r\nНо не певецът обвинява Стрейзънд, а родителите на децата. \r\n\"Те искаха да бъдат там\", заяви актрисата за главните герои в лентата Джеймс Сейфчук и Уейд Робсън. Тя настоява, че нищо крайно не се е случило с тях и посочи, че и двамата имат успешни бракове и деца.\r\n                    \n                    \n                Стрейзънд изтъкна, че здравомислещи родители не биха пратили децата си да спят при певеца. \r\n\"За какво би имал нужда Майкъл от тези деца, обличайки ги по свое подобие с обувки, ръкавици и шапки?“\r\nПубликата реагира остро на коментарите на Стрейзънд, като намери коментарите й за пренебрежителни на една толкова сериозна тема като сексуалното насилие.", "date": "2019.04.02", "title": "Стрейзънд за скандала с Джако: Той си имаше своите нужди"}
{"url": "https://www.dnes.bg/notifikacii/2019/04/02/sled-vota-erdogan-shte-obreche-na-glad-gradovete-specheleni-ot-opoziciiata.406335", "text": "Президентът Реджеп Тайип Ердоган претърпя най-шокиращото си поражение за 16-те години, откакто е на власт, макар че той не фигурираше в бюлетините на местните избори в Турция.\n\r\nВъпреки че Ердоган може да твърди, че неговата ислямско-консервативна Партия на справедливостта и развитието (ПСР) е спечелила победа на национално ниво, тя загуби политически ключови и психологически важни кметски надпревари в столицата Анкара и в Истанбул - икономическото сърце и най-многолюдния град в страната.\n\r\nГласоподавателите, засегнати силно от рецесията, наказаха ПСР и във важни градове като Адана и средиземноморския туристически център Анталия, както и други големи градове като Измир и Мерсин, Ескишехир и Диарбекир, пише ДПА.\n\n\n\n\r\n                \n                \"Значителната загуба на градски гласове на фона на икономическия спад в Турция унищожи аурата на непобедимост на Ердоган\", казва Волфанго Пиколи, съпредседател на консултантстката фирма \"Тенео Интелиджънс\" в Лондон.\n\r\n\"ПСР трябва също така да се справя без обширната патронажна система, която идва от контролирането на големите градски центрове, включително работни места и големи договори\", казва той.\n\r\nИзборите бяха възприемани като референдум за политиката на Ердоган след парламентарните и президентските избори през юни, когато той обеща \"нова Турция\" и пое по-широките правомощия на изпълнителната президентска система. По време на изтощителна предизборна кампания, когато Ердоган веднъж дори говори на 14 митинга в Истанбул в рамките на два дни, той заяви, че оцеляването на Турция е заложено на карта.\n\r\n\"Мнозинството от гласоподавателите в големите градове не се хванаха на реториката на Ердоган, че тези избори са въпрос на оцеляване\", казва Вахан Джошкун, професор по право в университета Диджле в Диарбекир, Югоизточна Турция.\n\r\nСпадът в резултата на управляващата партия в градските центрове беше \"пряк резултат от икономическата криза, която лошото управление на ПСР подпомогна\", казва Хауърд Айсенщат, участник в \"Проекта за близкоизточна демокрация\" и доцент по близкоизточна история в Университета \"Сейнт Лорънс\" в Съединените щати.\n\r\n\"Политически мисля, че това, което ще се случи сега, е, че ПСР ще се опита да обрече на глад градовете, които бяха спечелени от опозицията, и ще започне селективно преследване на опозиционни лидери\", заяви Айсенщат за ДПА.\n\r\nТой посочи, че на тези избори залозите бяха по-малки в сравнение с 2002 г., когато Ердоган и ПСР дойдоха на власт, но добави, че цялата реална власт вече е в ръцете на централното правителство.\n\r\nАнализатори обаче не предвиждат големи промени във вътрешната или международната политика на Турция.\n\r\nФинансовата криза няма да бъде решена лесно и Айсенщат казва: \"Въпросът е: колко икономическа болка иска президентът Ердоган да причини на своя народ, на своята страна, за да избегне рационализиране на финансовите пазари?\"\n\r\nЕрдоган е държавен глава, правителствен ръководител и лидер на ПСР. Под неговия поглед икономиката стигна до рецесия, а безработицата достигна най-високото си ниво за последните девет години през декември. Инфлацията е около 20 процента, като при хранителните продукти стига до 30 процента. Кризата, подсилена от слабата лира и спада на инвестициите, се отрази най-силно на обикновените турци.\n\r\nПродължаващата икономическа криза при управлението на ПСР би трябвало да бъде добро предзнаменование за опозицията, дори за предсрочни избори.\n\r\nНо не е, защото \"изборите се провеждат върху едно фундаментално неравно и нечестно игрище. Медиите на практика са под контрола на ПСР\", казва Айсенщат, добавяйки, че \"опозиционните кандидати често са преследвани и тормозени, а членове на предизборните им екипи са арестувани\".\n\r\nЕрдоган също така има няколко години \"да върне политическия си късмет\". Следващите парламентарни избори са през юни 2023 г.\n\r\nДжошкун определя ключовия резултат от изборите като засилване на самоувереността на опозицията. \"Този резултат разруши възприятието, че ПСР е непобедима. Той доказа, че опозицията всъщност може да спечели със солидни проекти\", заяви анализаторът.\n\r\nЩе могат ли опозиционните кметове да съществуват съвместно с централното правителство? \"Ердоган вече предупреди, че \"тези, които не са в хармония\" с Анкара, \"утре ще обявяват банкрут\", посочва Пиколи.\n\r\nМансур Яваш, опозиционният кандидат за кмет на Анкара, беше многократно атакуван от Ердоган по време на кампанията и обвиняван във фалшификация и данъчни измами.\n\r\nИстанбул е друг въпрос. \"Истанбул има силна символика заради това, че политическият възход на Ердоган започна в този град\", казва Джошкун. \"Той дори заяви: \"Ако загубим Истанбул, губим Турция\".\n\r\nТова е градът, където Ердоган е израснал, който го избра за кмет през 1994 г. и е дом на една пета от гласоподавателите на Турция. Той също така е център на икономическата сила.\n\r\nФинансовият министър Берат Албайрак, зет на Ердоган, обеща нова икономическа пътна карта през април. Анализатори казват, че Ердоган разполага с четири години без избори, за да приложи структурни реформи.\n\r\n\"Макар Албайрак да е неопитен, той има известно уравновесяващо влияние върху своя тъст\", казва Денис Шен, анализатор от \"Скоуп рейтингс\", като добавя, че \"се задава объркваща смесица от политики\".\n\r\n\"Имаме тласък в антилиберална посока, идващ от президента по отношение на цялостното функциониране на икономиката, което със сигурност е доста опасен път\", заяви той.\n\r\nТова включва правителствени \"принудителни тактики, целящи стабилизиране на обменния курс и инфлацията\", които могат да доведат до обратен ефект в дългосрочен план, насърчавайки инвеститорите да напуснат пазара на лирата или да се откажат от дългосрочни инвестиции, казва Шен.\n\r\nЕрдоган хвърля вината в друга посока, в последно време върху \"операция на Запада, в частност САЩ, за поставяне на Турция натясно\".\n\r\n\"Нека ни атакуват\", заяви той на митинг в Истанбул. \"Ако те имат долари, ние пък имаме нашия Аллах\".\n\r\n/БТА/", "date": "2019.04.02", "title": "След вота: Ердоган ще обрече на глад градовете, спечелени от опозицията"}
{"url": "https://www.dnes.bg/notifikacii/2019/04/02/turchin-izbiaga-ot-avstriiski-zatvor-zaloviha-go-na-kalotina.406385", "text": "Граничарите на ГКПП Калотина заловиха 23-годишен австрийски гражданин от турско потекло, който е избягал от австрийски затвор през 2018 година, съобщиха от пресцентъра на МВР. \n\n\n\n\r\nПътникът опитал да влезе у нас с паспорта на братовчед си. Граничарите видели, че снимката не съответства и повикали турчина за допълнителна проверка. При опит да бъде идентифициран в системата АФИС, пътникът блъснал в земята и повредил единия от четците за пръстови отпечатъци към системата. Последвало задържането на мъжа, който заявил пред граничните служители, че е 23-годишен турски гражданин.\n\r\nГраничните полицаи потърсили за съдействие австрийските власти. От там пристигнали биометрични данни за сравнение с тези на пътника. Така било установено, че мъжът е австрийски гражданин от турски произход, избягал от австрийски затвор през август 2018 г. \r\n                \n                Към настоящия момент се издирва от австрийските власти за тежка телесна повреда, квалифициран случай на изнудване и незаконно проникване в частна собственост.\n\r\nНа 23 – годишния чужденец е повдигнато обвинение за повреждане на държавно имущество и опит за незаконно влизане в страната с чужд документ за самоличност. Работата по случая продължава под ръководството на прокуратурата.", "date": "2019.04.02", "title": "Турчин избяга от австрийски затвор, заловиха го на Калотина"}
{"url": "https://www.dnes.bg/sport/2019/04/02/na-senshi-2-atanas-bojilov-sreshtu-maks-spodarenko-v-mach-za-svetovna-titla-na-wako-pro.406381", "text": "Второто издание на професионалните бойни гала вечери SENSHI на 20 април в зала \"Арена Армеец\" ще срещне двама много добри кикбоксьори на ринга в двубой за Световната титла на WAKO PRO. Капитанът на националния отбор по кикбокс на България Атанас Божилов ще се изправи срещу един от най-коравите бойци на Беларус – Макс Сподаренко. Двамата ще се бият в стил К-1, категория 71.800 кг.\n\r\nФеновете на кикбокса познават много добре Макс Сподаренко. Той е европейски шампион, носител на световна и европейска купа, както и 7-кратен шампион на Беларус. Сподаренко е носител и на отличието за най-добър европейски боец в стил К-1 за 2018 г. Битката между Божилов и беларуската кикбокс звезда е част от основната бойна карта на второто издание на най-новата професионална бойна верига у нас – SENSHI.\n                    \n                    \n                \r\nВ спор за другата голяма титла на гала вечерта ще влязат Деян Топалски и Ахмед Крънич - един от най-изявените състезатели на Босна и Херцеговина. Техният друбой ще бъде за Европейски колан на WAKO PRO.\n\r\nНа SENSHI ще се разиграят общо 12 зрелищни битки. Очаквайте подробности за цялата бойна карта на събитието в следващите дни. Спортното събитие ще се проведе на 20 април, от 19 часа, в зала \"Арена Армеец\". Билетите са на цени от 10 лв.", "date": "2019.04.02", "title": "На SENSHI 2: Атанас Божилов срещу Макс Сподаренко в мач за Световна титла на WAKO PRO"}
{"url": "https://www.dnes.bg/knigi/2019/04/02/nishto-drugo-osven-istinata-ot-anna-politkovskaia.406362", "text": "Едни от най-добрите текстове на Анна Политковская са събрани в сборника \"Нищо друго освен истината\". На 7 октомври 2006 г. светът губи един от най-ярките умове на XXI век. Жестокото убийство на познатата с противопоставянето си на чеченския конфликт и на авторитарния режим на президента Путин руска журналистка Анна Политковская се превръща в черно петно в световната история и нанася неизлечима рана на битката за свободата на словото.\r\n13 години след трагичната ѝ, все още неизяснена кончина на български език се появява за пръв път текстовете на журналистката.\r\nСред публикуваните в книгата материали, са и есета, в които Политковская разказва за самата себе си, за цензурата и репресиите в Русия, репортажи от войната в Чечения, от терористичните актове в Беслан и \"Норд-Ост\", мнения за същността на журналистиката, както и репортажи от нейни срещи с личности като Джордж У. Буш, Тони Блеър, Лионел Жуспен, както и руски дисиденти като Березовски, Ахмед Закаев, Владимир Буковски.\r\n                    \n                    \n                Специално място е отделено и на селекция от текстове на Политковская, които не са на политически теми, както и на есета за тежката съдба на Русия.\r\nВсеки един от репортажите в книгата е абсолютно доказателство за високия професионализъм и безупречната работа на Политковская. Нещо повече – мнозина твърдят, че именно заради част от тези репортажи тя е била убита.\r\nЗаплашвана, преживяла няколко опита за посегателство над живота си, Политковская остава вярна на максимата си до самия край: „Изгнанието не е за мен. Така те печелят.”\r\nЗащото жестокостта не залужава \"Нищо друго, освен истината.” Анна Политковская е автор на няколко отличени книги за войната в Чечeния и режима на президента Путин. Няколко пъти е била участник в преговори за освобождаване на заложници, включително и в кризата \"Норд-Ост” през октомври 2002, когато чеченски бунтовници взимат заложници в Московския театър.\r\nПолитковская е била активен застъпник за правата на семействата на загиналите войници, прави разследвания на корупцията във военното министерство и в командването на руските федерални войски в Чечения.", "date": "2019.04.02", "title": "\"Нищо друго освен истината\" от Анна Политковская"}
{"url": "https://www.dnes.bg/muzika/2019/04/02/vreme-e-za-liato-eva-parmakova-i-fabricio-parizi-s-novo-parche.406334", "text": "Дълбокият глас на новоизгряващата звезда Ева Пармакова обещава новото ѝ парче \"Тell Мe Right\" да бъде един от хитовете на лятото. Особено в комбинация с дийп хаус музиката на диджей Фабрицио Паризи и Тони Рикев.\n\r\n\"Проектът е коренно различен от всичко модно на българската сцена в момента. Този път вместо да наблегнем на етномотивите, решихме да заложим на нещо по-танцувално. Според мен хората, занимаващи се с музика, трябва да бъдат отворени към различни музикални стилове\", \n                    \n                    \n                \r\n\"Следяхме развитието на Ева от дълго време насам. Много красив и обработен глас с лека меланхолична нотка и секси тембър... А това е най-добрата комбинация за денс музика\", разкри още Паризи.\n\r\nИнтересен факт е, че текстът на песента е дело на самата изпълнителка Ева Пармакова, която успява да го напише само в рамките на два часа. При това ден преди класното си по математика!\n\r\n\"Много сме доволни от резултата. Това е клубно парче и искаме хората да се забавляват на него. Очакваме и резултатите да са добри\", отбеляза Ева.\r\n ", "date": "2019.04.02", "title": "Време е за лято! Ева Пармакова и Фабрицио Паризи с ново парче"}
{"url": "https://www.dnes.bg/akoshtete-vqrvaite/2019/04/02/polski-sveshtenici-goriaha-knigi-za-hari-potyr-totemi-i-sloncheta.406357", "text": "\nFacebook страницата \"Fundacja SMS Z NIEBA\" показа как полски свещеници учат местни деца да горят книги и тотеми, смятани за богохулни. Постъпката на духовенството в Полша предизвика множество негативни коментари в социалната мрежа.\n \r\nСпоред свещениците те имат право да горят книги от поредицата за момчето магьосник \"Хари Потър\", тотемни маски и слончета, считани за носители на късмет, ако се поставят с опашката към вратата, защото така е написано в Стария завет - \"Да се изгорят образите на боговете им\". Колко морално е това действие, е друг въпрос. \r\nАкцията по горене на книги е сравнена от множество коментиращи като проява на отминалите нацистки времена в Германия.", "date": "2019.04.02", "title": "Полски свещеници горяха книги за Хари Потър, тотеми и слончета"}
{"url": "https://www.dnes.bg/health/2019/04/02/universitetska-onkobolnica-sys-super-aparat-za-otkrivane-na-tumori.406318", "text": "Университетската болница за активно лечение на онкологични заболявания (УСБАЛО) ще бъде оборудвана с ПЕТ-КТ от най-висок клас. Апаратът трябва да бъде монтиран до края на годината. Това ще позволи да се повиши качеството на лечение в него като бъдат откривани тумори с възможно най-малки размери, съобщиха от лечебното заведение. \n\n\n\n\r\nПЕТ-КТ е най-модерният образен метод при диагностика на онкологични заболявания.  Хибридното изследване дава възможност да се получи едновременно функционален и анатомичен образ на цялото тяло и се извършва с радиофармацевтици. Благодарение на детайлното и точно изследване медицинските специалисти могат да назначат най-точното и подходящо лечение и в последствие да проследят ефекта от него.\n                    \n                    \n                \r\nДиагностиката с този вид апарат е изключително подходяща при тумори на белия дроб, стомашно-чревния тракт, яйчници, матка, гърдата, главата и шията, лимфоми, меланоми и др. При вече доказано онкологично заболяване специалистите лесно могат да определят точното му разпространение.\n\r\nСредствата за осигуряването на апарата са предоставени от Министерство на здравеопазването. Те възлизат на 5 млн. лв. Монтирането на модерната техника в УСБАЛО се планира да приключи до края на 2019 г. \n\r\nДо есента в лечебното заведение ще отвори врати и напълно нова Клиника по медицинска онкология (химиотерапия). В УСБАЛО функционира и уникален апарат за лъчелечение – томотерапия. Всичко това допринася за оказването на комплексна, качествена и достъпна медицинска помощ на пациентите с онкологични заболявания в страната.", "date": "2019.04.02", "title": "Университетска онкоболница със супер апарат за откриване на тумори"}
{"url": "https://www.dnes.bg/notifikacii/2019/04/02/zadyrjaha-turski-tiradjiia-blysnal-myj-i-izbiagal.406367", "text": "Гранични полицаи задържаха турски шофьор, опитващ се да напусне страната ни след пътно-транспортно произшествие с пострадал български гражданин, съобщиха от Главна дирекция \"Гранична полиция\". \r\nВъв вторник вечер в 20.17 ч. в РДГП Русе е получен сигнал от ОДМВР Велико Търново, че малко преди това в района на село Самоводене, на главен път Велико Търново – Русе, неустановен товарен автомобил е блъснал 47-годишен пешеходец, който е откаран в болница. \r\nВ 21.50 ч. граничен полицейски наряд в района на ГКПП \"Дунав мост Русе\" е установил в колоната изчакващи да преминат автомобили турски камион със счупен десен фар. Граничните полицаи са задържали водача – 60-годишен турски гражданин, за когото е установено, че е напуснал мястото на произшествието.\r\nВ 4.00 ч. тази сутрин шофьорът е предаден на служители от ОДМВР във Велико Търново.", "date": "2019.04.02", "title": "Задържаха турски тираджия, блъснал мъж и избягал"}
{"url": "https://www.dnes.bg/stranata/2019/04/02/stipendii-sreshtu-dogovor-na-rabota-v-dimitrovgrad.406337", "text": "На заседанние на местния Общински съвет в Димитровград се предложи проект от групата \"Да за Димитровград\" , според който могат да бъдат отпуснати финансови помощи на студенти, учащи във висши заведения, под формата на стипендии в размер до 400 лева месечно.\r\nУсловието за тази финансова помощ обаче е поемане на ангажимент с подписан договор, който гласи, че студентите трябва да работят на територията на община Димитровград след завъшването си. Това те могат да сторят според предложението във второстепенни разпоредители с бюджета, или в търговски дружества с мажоритарен пакет на общината.\r\nПроектът има за цел да задържи младите умни и талантливи хора в града. Студентите трябва да поддържат минимален успех от 4.00, за да се включат в проекта.\r\n ", "date": "2019.04.02", "title": "Стипендии срещу договор: На работа в Димитровград"}
{"url": "https://www.dnes.bg/business/2019/04/02/sgrada-v-singapur-shte-se-izhranva-sama.406350", "text": "Нова сграда е проектирана да консумира само толкова енергия, колкото произвежда. Това не е научна фантастика, а реалност в Сингапур. \r\n \r\nНационалният университет на Сингапур посрещна студенти в шест етажната сграда през януари, разказва CNN. \r\n \r\nТова е първият път, когато сграда с нулево потребление на енергия е построена от нулата в града-държава.\r\n \r\nТя разполага с висящ покрив, който създава допълнителна сянка и поддържа помещенията хладни.\r\n \r\n\"Покрита е с повече от 1200 слънчеви панела, които трябва да генерират около 500 мегавата енергия годишно, малко повече, отколкото се очакват от университета\", каза Лам Ке По, декан на училището.\r\n \r\nВсяко излишно електричество, което може да се генерира, се подава в основната електрическа мрежа на училището, която действа като резервно захранване за сградата.\r\n \r\n\"Всичко е включено в мрежата. Взимаме колкото ни трябва, а другото го запазваме. Така че ние отчитаме колко идва и колко излиза всеки ден\", каза Лам.\r\n \r\nОт персонала и учениците се изисква да включат климатика само, когато е абсолютно необходимо, като се използват вентилаторни тавани и отварящи се врати и прозорци.\r\n \r\nВ изявление президентът на университета Тан Енг Чуй описа новото съоръжение като \"жива лаборатория\", която се надява, че \"ще вдъхнови бъдещи сгради с висока производителност и проекти за устойчиво развитие в Сингапур и извън нея\".\r\n \r\nДеканът Лам разказва, че реализацията на проекта не е била никак лесна. Концепцията за такава сграда е била готова още преди 10 години и университетът е обсъждал възможността да я построи, но винаги цената е спирала проекта.\r\n \r\nСега, когато сградата е готова, Лам отказва да коментира подробности за цената.\r\n \r\nПрез 2017 г. в света е имало само 500 търговски сгради с нулево нетно потребление на енергия и 2 000 жилища,\r\nспоред оценки на Световния съвет за зелено строителство.\r\n ", "date": "2019.04.02", "title": "Сграда в Сингапур ще се \"изхранва\" сама"}
