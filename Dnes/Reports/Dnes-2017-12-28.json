{"url": "https://www.dnes.bg/notifikacii/2017/12/28/koi-sybitiia-da-sledim-prez-novata-2018-g.363537", "text": "Професионалните предсказатели обичат да казват, че правенето на прогнози е трудно. В края на 2017 г. обаче ето някои ключови теми и въпроси, които изглежда ще оформят глобалните събития през следващата година, пише Питър Апс* от Ройтерс.\r\nПрезидентът Доналд Тръмп не очакваше да бъде определен от сп. \"Тайм\" за \"Мъж на годината\" за 2017 г., но 2018-а може да бъде годината, в която да получим по-ясна представа за наследството, което ще остави той.\r\nПърво, би трябвало да стане ясно каква точно полза има от разследването на прокурора Робърт Мълър за предполагаем таен сговор с Русия на изборите през 2016 г. По-нататъшните арести на видни фигури може да бъдат признак, че следователите са получили полезна информация от ключови хора, които сега им помагат в тяхното разследване, в частност бившия съветник по националната сигурност Майк Флин и сътрудника на Тръмп Джордж Пападопулос. Засега имаме много слухове, но почти никакви подробности.\r\nИстинският въпрос е дали Мълър може да събере доказателства срещу Тръмп за заговор. Ако прокурорът не може да стигне до самия Тръмп, някои от проблемите на Тръмп може да започнат да се разсейват. Ако обаче стане ясно, че президентът или хора от обкръжението му са се опитали да изкривят правосъдието, тогава ситуацията рязко ще се промени. Политическите експерти в САЩ буквално са единодушно убедени, че републиканците няма да предприемат импийчмънт срещу Тръмп през 2018 г., но тези сметки може да се променят, ако демократите успеят да се възползват от непопулярността на републиканците на междинните избори през ноември и спечелят мнозинство или в Сената, или в Камарата на представителите.\r\nВ много отношения вероятната траектория на събитията около Северна Корея е по-лесна за предвиждане. Въз основа на събитията досега изглежда почти сигурно, че Ким Чен Ун ще продължи да изпробва все по-мощни бомби и ракети. С увеличаването на способността на Пхенян за нанасяне на удар по континенталната територия на САЩ Вашингтон ще става все по-агресивен, но вероятно все пак ще продължи да не изпитва желание да нанесе удар, който може да предизвика опустошителен пожар.\r\nОстават обаче някои непредвидими фактори. Най-очевидният е дали Тръмп ще пренебрегне предупрежденията, които идват от Пентагона и други места, и ще се опита да обезглави режима и оръжейната програма на Ким с военни средства.\r\nЗасега и Япония, и Южна Корея продължават да са крайно предпазливи към идеята за едностранен удар на САЩ, а Южна Корея многократно е заявявала, че би желала да наложи вето върху подобни действия.\r\nОтдавнашният съюз на Вашингтон с Южна Корея означава, че Тръмп би трябвало, поне на теория, да получи съгласието на Сеул, преди да се опита да свали севернокорейска пробна ракета, използвайки регионални наземни прехващачи. Подобна стратегия би била доста рискована - доверието към Вашингтон би пострадало, ако прехващащата ракета пропусне целта си.\r\nНаред с ядрената заплаха не омаловажавайте увеличаващите се кибервъзможности на Пхенян. Предполагаемите му усилия за проникване в електрическата мрежа на САЩ може да прераснат в парализиращи нападения срещу важна инфраструктура.\r\nСъщо така дръжте под око Русия и Китай. Засега Москва широко подкрепя ядрените амбиции на Пхенян, а Пекин е много по-предпазлив. Промяна в позицията на едната или другата страна може да окаже силно влияние върху мисленето на Ким. Каквото и да се случи, очаквайте още перчене и още санкции.\r\nТази година беше променлива за Европа. След шока от гласуването за Brexit през 2016 г. Франция и Холандия отблъснаха изборни предизвикателства от крайната десница. Изборите в Германия през септември обаче доведоха до намаляване на подкрепата за канцлера Ангела Меркел и борба за съставяне на жизнеспособно коалиционно правителство. Това означава, че може да се наложат нови избори в страната догодина.\r\nИзненадващо силното представяне на подкрепящите независимостта на Каталуния партии на изборите през декември означава, че вътрешното напрежение в Испания ще продължи през следващата година, а все по-вероятно изглежда да има нов референдум за независимост.\r\nПроблемът е, че никоя от трудностите на континента не е изчезнала - недоволството от правителствените политики за миграцията, продължаващата борба за запазване на блока на единната валута и, разбира се, продължаващата травма как да проработи Brexit.\r\nВажността на последния въпрос ще се увеличи с течение на годината, когато преговарящите от Великобритания и ЕС се опитат да превърнат предварителното споразумение от декември в работеща сделка, преди Великобритания да напусне съюза през март 2019 г. Този напредък неизбежно ще се натъкне на проблеми, а ако се провали напълно, остава вероятността от нови избори във Великобритания или дори още един референдум.\r\nКрайната десница също не е изчезнала. Резултатите от местните и националните избори в Белгия, Чехия, Холандия, Финландия, Унгария, Ирландия, Италия и Швеция ще бъдат наблюдавани за признаци за засилване на позициите на популистите.\r\nВъпреки цялата врява след решението на Тръмп да премести посолството на САЩ в Израел от Тел Авив в Ерусалим през 2018 г. Америка вероятно ще се отдалечи от центъра на събитията в региона.\r\nСилите на САЩ ще продължат да прочистват остатъците от \"Ислямска държава\" и други въоръжени групировки, но Вашингтон все повече ще отстъпва на задно място за сметка на водещите регионални сили Саудитска Арабия и Иран, когато става дума за направляване на събитията. При положение че Иран, изглежда, увеличава влиянието си в Ирак и Сирия тази година, очаквайте сунитска Саудитска Арабия и нейните съюзници в Залива да отвърнат още по-силно на шиитския си съперник.\r\nВойната в Йемен вероятно ще продължи да бъде най-кървавият театър - хуманитарна катастрофа, до голяма степен невидима за външния свят. Освен това някои анализатори смятат, че Рияд вече дискретно насърчава Израел да обмисли нова война в Ливан за отблъскване на иранския съюзник Хизбула.\r\nДруга история, която си заслужава да се наблюдава, ще бъде стремежът на кюрдските групи за по-голямо влияние в Турция, Сирия и особено Ирак, където напрежението стана особено силно след референдума за независимост през септември.\r\nКато цяло 2017-а беше добра година за лидерите в Москва и Пекин. Западът остана затънал във вътрешна клинична криза, но китайският президент Си Цзинпин и руският Владимир Путин никога не са изглеждали в по-добри властови позиции.Под повърхността обаче тези предположения вече са подложени на изпитание. В Русия през 2017 г. имаше поредица от антиправителствени и антикорупционни протести, а Путин несъмнено ще се надява следващата година да избегне повторение на някоя от малкото перспективи, които може да усложнят президентските избори, които той изглежда със сигурност ще спечели. Избирателната активност обаче може да намалее - претендентът и борец срещу корупцията Алексей Навални призова за бойкот тази седмица, след като му беше забранено да се кандидатира срещу Путин.\r\nВ Китай Си Цзинпин си осигури позицията на най-могъщия китайски лидер от времето на Мао на провеждащия се веднъж на пет години конгрес на комунистическата партия през септември. Там обаче също има признаци на дискретно нарастващо недоволство и протест, особено в Хонконг.\r\nНе очаквайте в нито една от двете страни да има сеизмични промени догодина заради тези тенденции. Но си заслужава те да бъдат наблюдавани, защото може да насочат вниманието към много по-важни неща, които предстоят. /БТА/\r\n ", "date": "2017.12.28", "title": "Кои събития да следим през новата 2018 г.?"}
{"url": "https://www.dnes.bg/akoshtete-vqrvaite/2017/12/28/velikite-liubovni-istorii-na-vsichki-vremena-2-chast.363562", "text": "Като става дума за любовни истории, вероятно някои известни такива бързо се появяват в съзнанието ви.\r\nРомантичните сюжети на Титаник и Ромео и Жулиета са изпълнени с такава страст, че не могат да оставят никой безразличен.\r\n \r\nПодобни истории могат да накарат всяка жена да мечтая за принца на своите мечти и да насълзи и най-коравите очи.\r\n \r\nМинавайки през страниците на подобен роман, всеки читател става съпричастен с трагичния край на любовта и всички премеждия, които героите изживяват.\r\n \r\nВъзможно ли е една любовна история да е стане велика, ако има щастлив край? Дали само трагичните и невъзможни любови са достойни за възхищение и подобна популярност?\r\n \r\nОстава да разберем, подбирайки най-великите любовни истории на всички времена:\r\n \r\n \r\nРоманът е издаден за пръв път през 1878г. Написан от руския автор Лев Толстой, той отразява трагичната любов между Анна Каренина и офицер Вронски.\r\n \r\nСюжетът се развива във висшето общество на Русия в края на XIX век, където любовта често е невъзможна.\r\n \r\nСлед пристигането на аристократката Анна в Москва, тя се влюбва безумно в граф Вронски. Но любовта им е трудна, защото тя вече е омъжена.", "date": "2017.12.28", "title": "Великите любовни истории на всички времена (2 част)"}
{"url": "https://www.dnes.bg/sport/2017/12/28/ilian-iliev-se-zavyrna-na-rulia-v-cherno-more.363550", "text": "Ръководството на Черно море постигна договорка с Илиан Илиев за треньорския пост в клуба. Досегашният наставник Емануел Луканов пък остава директор на детско-юношеската школа.\r\nТова ще е втори престой на Илиев начело на Черно море, след като води отбора през периода 2004-2006 година.\r\nПрез треньорската си кариера той е водил още на два пъти Берое, Левски, анголския Интерклуб, Локомотив Пловдив и Верея. Най-големите му успехи са в отбора на Берое, където спечели Купата на България през 2010 г., както и приза за треньор №1 у нас за годината.От бившия му вече клуб Верея изказаха своите искрени благодарности за съвместната работа с треньорския щаб в лицето на старши треньора Илиан Илиев и неговите асистенти Петър Костадинов и Боян Пейков.\r\nДнес тримата се разделиха по взаимно съгласие с клуба ПФК Верея. Името на новия наставник на отбора ще бъде съобщено в първите дни на 2018 година, а представянето му пред медиите ще бъде на 10 януари, когато отборът се събира за първа тренировка за новата година, посочиха старозагорци.\r\nВерея е на 6-о място в първа лига, на 6 точки пред следващия Черно море (Варна), който нае Илиев за треньор днес.Дебютът на Илиан Илиев в А група пък ще бъде срещу Берое в средата на февруари.\r\n", "date": "2017.12.28", "title": "Илиан Илиев се завърна на руля в Черно море"}
{"url": "https://www.dnes.bg/obshtestvo/2017/12/28/plashtash-500-leva-shofirash-10-chasa-vzimash-knijka.363499", "text": "Шофьорски курсове, обявени на промоционални цени, произвеждат убийци на пътя. Вместо задължителните по закон 31 часа, които ще получат като обучение срещу 500 лева, те шофират най-много 10 часа. По този начин школата спестява пари, а младите шофьори получават книжки без да са достатъчно подготвени.\"Тази нелоялна търговска практика е от години. С помощта на нелоялната ѝ реклама се създават предпоставки не само за некачествено обучение, но и за корупция. Един човек, който не е обучен добре и многократно е бил късан на изпити, започва да търси начини да се сдобие с така желаното от него свидетелство за управление на МПС\", посочи пред  председателят на Съюза по авто-мото подготовка Йонко Иванов.По думите му проблемът обаче не може да бъде разрешен, защото компетентните институции затварят очите си.\"Шофьорските курсове не могат да сеят смърт на пътя. След като човек приключи обучението си той не добива право да управлява MПС. Това се случва едва след като положи съответния изпит пред лице от ДАИ\", подчерта от своя страна председателят на \"Менса-България\" Христо Радков в студиото на \"България сутрин\".Според него проблемът идва от това, че е възможно курсистът да не е подготвен и да му се наложи няколко пъти да се яви на изпит.\"Друг е въпросът, че ниските заплати, които получават изпитващите от ДАИ, са предпоставка за корупционни практики. Месечното им възнаграждение е около 600 лева. Нормално е, когато заплатата им е по-ниска от средната за страната, да се опитват по някакъв начин да си добавят материални блага\", допълни още Христо Радков. \r\nСамо на Коледа при тежка катастрофа край Враца загинаха петима души, а други двама бяха тежко ранени. Ден преди това трима младежи от Харманли също намериха смъртта си заради каране с близо 220 км/ч в населено място.И двете основни причини за тежките инциденти са несъобразената скорост и недостатъчно добрата подготовка на водачите. ", "date": "2017.12.28", "title": "Плащаш 500 лева, шофираш 10 часа, взимаш книжка!"}
{"url": "https://www.dnes.bg/stranata/2017/12/28/v-lovech-tiho-za-chng-zabraniha-da-se-gyrmi.363539", "text": "Кметът на Ловеч Корнелия Маринова забрани употребата на пиротехнически изделия за предстоящите новогодишни празници, съобщиха от общината.Заповедта е била издадена днес, 28 декември,  и е във връзка с предстоящите новогодишни празници. \r\nСпоред нея се забранява използването на взривни вещества, стрелба с огнестрелно оръжие, въздушни пушки и други действия, които нарушават спокойствието или създават опасност за живота и здравето на гражданите.\r\nКонтролът по изпълнението на заповедта е възложен на началника на РУ \"Полиция\" - Ловеч, началника на отдел \"Контрол и сигурност\" при община Ловеч, кметовете и кметските наместници на населените места, допълват от пресцентъра на общината.\r\n ", "date": "2017.12.28", "title": "В Ловеч тихо за ЧНГ, забраниха да се гърми!"}
{"url": "https://www.dnes.bg/izlojbi/2017/12/28/nad-kupchina-ot-podaryci-razpnat-diado-koleda.363528", "text": "Художник показа картина, изобразяваща разпнатия Дядо Коледа, и предизвика скандал. Роберт Кенедела изложи творбата си пред катедралата \"Св. Патрик\" в Ню Йорк, навръх Бъдни вечер.Според минувачите проектът на художника е изтъкан от жестокост. Той показва Дядо Коледа, който виси на кръст над купчина коледни подаръци. След като картината е извадена от галерия в Манхатън, защото е имало много оплаквания срещу нея, Кенедела решил да я изложи в сърцето на Ню Йорк в неделя вечер - точно пред божия храм.\"Трябва да бъдете наистина глупак, за да се опитате да съсипете така Коледа\", казва съветникът на града Джо Борели. Хората, които се разхождат по \"Пето авеню\" на Бъдни вечер, също изразяват възмущение от картината. На много родители се налага да обяснят на децата си, че дядо Коледа е добре, пише ArtPrice.Според Кенедела картината се смята за противоречива от самото начало, но по погрешни причини: \"Поставих творбата си точно пред \"Св. Патрик\", защото винаги съм мислил, че ако е там на Бъдни вечер и хората я видят по време на службата, ще разберат какво се е случило - как комерсиализмът наистина е изместил това, което е едно от най-религиозните събития в историята\".", "date": "2017.12.28", "title": "Над купчина от подаръци... разпнат Дядо Коледа!"}
{"url": "https://www.dnes.bg/index/2017/12/28/godinata-v-snimki-septemvri-2017.362796", "text": "От 20 декември Dnes.bg ви показва най-интересните и любопитни снимки от отминаващата си година месец по месец.\r\nСлед края на коледните празници, и в работните дни преди Новогодишните, ви предлагаме да видите и най-красивите кадри от последния летен месец - септември.Насладете им се, а ако сте пропуснали някоя от предишните ни галерии, ", "date": "2017.12.28", "title": "Годината в снимки: Септември 2017"}
{"url": "https://www.dnes.bg/stranata/2017/12/28/reshenieto-vzeto-no-ekolozi-pak-protestirat-za-pirin.363584", "text": "Еколози блокираха центъра на София тази вечер след решението на правителството да разшири ски зоната в Национален парк \"Пирин\" и даде зелена светлина за изграждането на нов лифт. \r\nПротестиращите се събраха на кръстовището на Попа и поискаха нова екооценка за промяната в плана за управление на парка, а после се отправиха към Орлов мост.\r\nСпорът между еколози и бизнес да има или да няма втори лифт в Банско изостри отношенията и в управляващата коалиция в началото на декември.\r\nЕкоминистърът Нено Димов обаче обясни днес, че правителството му е възложило при наличие на инвестиционен интерес за изграждането на нова кабинка да се предприемат спешно всички мерки по екологичното законодателство, така че такава да бъде направена във възможно най-кратък срок.\r\n\"Днес МС прие и двете точки, които внесох в заседанието\", обясни той и допълни, че едната е свързана с изменението на Плана за управление на Национален парк \"Пирин\", подготвеното през 2013 година, минало и прието от Висшия експертен екологичен съвет.\r\nСпоред него с изграждането на втория лифт ще се развие и ски спорта в Банско и освен това в навечерието на новия ски сезон, е добра новина за всички скиори.\r\nДокато министрите заседаваха екозащитниците отново провеждаха протест против кабинката над Банско.", "date": "2017.12.28", "title": "Решението – взето, но еколози пак протестират за Пирин"}
{"url": "https://www.dnes.bg/stranata/2017/12/28/dve-godini-po-malko-zad-reshetkite-za-ivan-evstatiev.363578", "text": "Съдът в Пловдив намали присъдата на бившия кмет на Стрелча Иван Евстатиев от 6 на 4 години.Той бе осъден на първа инстанция заради изнасилване на 16-годишно момиче от Стрелча.Според обвинителите бившият кмет напил с алкохол момичето и тогава го изнасилил. През цялото време на съдебното дело Евстатиев отричаше да е имало изнасилване.\r\nАдвокатът му Ташкена Колчева обяви, че ще обжалва присъдата пред ВКС, тя иска пълното му оневиняване.", "date": "2017.12.28", "title": "Две години по-малко зад решетките за Иван Евстатиев"}
{"url": "https://www.dnes.bg/stranata/2017/12/28/mlada-jena-ranena-blysna-ia-sobstvenata-i-kola.363540", "text": "34-годишна варненка е с контузия на главата, след като я блъсна собствената й кола.Инцидентът станал на ул. \"Никола Козлев\" в морската столица, пише \"\".\r\nДамата слязла от автомобила си, след като го освободила от скорост, но не вдигнала ръчната спирачка.Колата естествено потеглила сама и блъснала последователно жената и 4 паркирани в близост коли.", "date": "2017.12.28", "title": "Млада жена – ранена, блъсна я собствената й кола!"}
{"url": "https://www.dnes.bg/zvezdi/2017/12/28/aktrisata-lora-dyrn-zabi-mladok-basketbolist.363517", "text": "50-годишната актриса Лора Дърн е заловена да целува 38-годишния баскетболист Барън Дейвис. Двамата били на романтичен обяд в Бевърли Хилс, съобщава БТА. \"Те си приказваха, смееха се и си прекарваха страхотно.\r\nМакар и Лора да се стараеше да остане инкогнито, те се целуваха и непрекъснато се докосваха\" - разказва пред \"Ю Ес уикли\" човек, разпознал звездите в заведението. И актрисата, и стортистът изглеждали много увлечени - \"като хора, влюбили се скоро\", допълва източникът.Лора Дърн се раздели със съпруга си Бен Харпър през 2013 г. след 8-годишен брак. Те имат съвместно попечителство върху двете си деца, които са вече тийнейджъри.\r\nХоливудската звезда е имала интимни връзки с Никълъс Кейдж, Кайл Маклоклан, Джеф Голдблум. Живяла е с Били Боб Торнтън, който е напуснал, за да се ожени за Анджелина Джоли през 2000 г., докато Лора Дърн била на снимки. За брака на Торнтът и Джоли научила от вестниците.\r\nБарън Дейвис също има две деца от брака си с Изабела Брустър, която е сестра на актрисата с бразилски и американски корени Джордана. Баскетболистът и Изабела са в развод от юни 2017 година.", "date": "2017.12.28", "title": "Актрисата Лора Дърн заби младок – баскетболист"}
{"url": "https://www.dnes.bg/zvezdi/2017/12/28/niki-mihailov-si-pojela-bebe-prez-2018-a.363570", "text": "През 2017 година станахме свидетели на възобновяването на любовта между вратаря на националния отбор по футбол Николай Михайлов и плеймейтката Николета Лозанова. В началото новите-стари любовници мълчаха по въпроса, но Николета все пак се похвали с обща снимка от Малдивите в началото на годината. Те бяха забелязани заедно и в родни клубове.Самият Михайлов пази ревниво връзката им, но все пак си пожела през следващата година да стане баща.\"Аз съм реален човек и не се изхвърлям в пожеланията си. Пожелавам си през 2018 година всички мои близки и семейството ми да са здрави. Да започна да играя максимално бързо в Омония и да си върна мястото в националния отбор на България. Баща ми да стане президент и да имам бебе\", заяви футболистът пред Sportal.bg.По-рано през годината той сподели философията за жената до себе си.\"Никога не съм изисквал жената до мен да готви или пере, аз съм съвременен човек. Винаги съм се отнасял към жените до мен като към принцеси\", похвали се сам Михайлов.А Николета се вписва в изискванията му, все пак досега не сме я виждали да позира до пералня.Още новини за звезди четете на ", "date": "2017.12.28", "title": "Ники Михайлов си пожела бебе през 2018-а"}
{"url": "https://www.dnes.bg/sofia/2017/12/28/specialisti-predlagat-metroto-do-pernik-bukvalno.363542", "text": "Транспортни специалисти предлагат ново решение за връзката на Перник със столичното метро,  съобщи на пресконференция Мартин Златков - асистент във Висшето транспортно училище \"Тодор Каблешков\".Според тях по-рационално би било закупуването на специални двусистемни мотриси, които да излизат от тунела на трета метролиния при 19-та метростанция (Горна баня) и по съществуващото жп трасе да правят връзка с Перник, че дори и с Радомир.Двусистемната мотриса е електрически мотрисен влак, който може да се захранва и от система за железопътен транспорт, и от система за метро, обясни Златков, цитиран от БТА.По думите му вече е внесено предложение в Столичния общински съвет от 30 ноември за удължаване на трети метродиаметър и закупуване на такива мотриси. От реализирането му ще се облагодетелстват и жителите на София, увери Златков.Според него екологичният релсов електрически транспорт ще доведе до намаляване на трафика през Владайския проход и автомагистрала \"Люлин\", което чувствително ще снижи вредните емисии, генерирани от влизащите в столицата автомобили, ще се решат проблеми и с паркирането, шум, задръствания и др.А времето за пътуване ще се съкрати почти двойно. По думите на Златков предложението е подкрепено от граждански инициативен комитет за подобряване качеството на живот на населените места и квартали в южната част на София.", "date": "2017.12.28", "title": "Специалисти предлагат: Метрото до Перник! Буквално"}
{"url": "https://www.dnes.bg/cars/2017/12/28/kak-se-razbiva-kola-za-skromnite-1-9-mln.363545", "text": "Компанията Koenigsegg публикува видео от краш-теста на суперколата си Regera, която ще бъде произведена в тираж от eдва 80 бройки. Цената на всяка от тях е близо 2 млн. долара.Задвижването на Koenigsegg Regera е поверено на хибриден силов агрегат, в който влизат 5,0-литров бензинов V8 двигател и 3 електромотора. Според създателите на автомобила, мощността на хибридната система \"значително превишава 1500 к.с.\"Ускорението от 0 до 100 км/ч при Koenigsegg Regera отнема 2,8 секунди, а от 150 до 250 км/ч – 3,2 секунди. Достигането на скорост 400 км/ч става за 20 секунди.", "date": "2017.12.28", "title": "Как се разбива кола за скромните $1,9 млн."}
{"url": "https://www.dnes.bg/world/2017/12/28/5-7-po-rihter-raztyrsi-filipinite.363585", "text": "Земетресение са магнитуд 5,7 по скалата на Рихтер е регистрирано край южните брегове на Филипините, съобщи Геологическата служба на САЩ.\r\nЕпицентърът на труса е бил на дълбочина 54 км в морето.\r\nНяма данни за жертви и разрушения. Не е обявявана тревога за появата на вълни цунами.", "date": "2017.12.28", "title": "5,7 по Рихтер разтърси Филипините"}
{"url": "https://www.dnes.bg/balkani/2017/12/28/pantalonki-chervila-iarostni-ritnici-sreshtu-modata-v-turciia.363476", "text": "За младите, либерални жени в голям модерен град като Истанбул свободата и равнопоставеността са нещо естествено. Макар управляващата Партия на справедливостта и развитието неизменно да твърди, че не се меси в начина на живот на хората, много туркини се чувстват едва ли не задължени да се нагаждат към все по-консервативния начин на живот.\r\nТурският град Измир е пъстър и свободен. Там жените носят къси поли и цветя в косите вместо забрадки. Градът е трън в очите на президента Ердоган и неговата \"нова Турция\", пише \"Зюддойче Цайтунг\". \r\nНапример Пинар, която не желае да посочва фамилното си име. Тя работи в частна фирма в Истанбул и често е нападана вербално и физически, разказва младата жена. Което ѝ тежи: \r\n\"Например когато вечер излизам и ползвам обществения транспорт, слагам червило на устните си едва след като стигна в заведението, в тоалетната\", разказва Пинар. Вече не смеела да слага по-ярко червило, а през лятото винаги носела със себе си жилетка, за да покрива раменете си.\r\nБусе, която следва в Истанбул, също смята, че особено за жените животът от ден на ден става все по-строг. Всеки има право да се облича както иска. Жените не бива да бъдат нападани само защото се възползват от това право, изтъква тя.\r\n\r\nИзявленията срещу свободния начин на живот на жените зачестяват. Неотдавна теологът Ихсан Шеноджак заяви, че било грях жените да носят къси панталони, да си скубят веждите и да учат в университети. След това изявление Шеноджак, който работи в град Самсун като проповедник към  службата по религиозните въпроси, бил уволнен. Не я ясно дали уволнението му е пряко свързано с въпросното изявление.\r\nЗа жени, които не носят забрадка мюфтията на град Гьолчук - Мехмет Йазъджъ използва неотдавна следното двусмислено сравнение: \"Стока, чиято опаковка е скъсана, се продава в магазините на половин цена.\" Вербалните атаки нерядко водят до физически нападения. Миналото лято студентката Мелиса Саджлам от Истанбул беше нападната в един микробус от някакъв мъж за това, че на публично място носела къси панталони. Миналата година пък в центъра на Истанбул младата медицинска сестра Айзегюл Терджи беше нападната с ритници в един автобус - също за това, че носела къси панталони.\r\n\r\nСоциоложката Селда Тунчер от университета Ван обръща внимание на това, че подобни истъпления са опит за канализиране на обществения живот и ролите на половете. \r\n\"Държавите вършат това не винаги със закон\", посочва тя. Канализирането става доста по-завоалирано. Докато се стигне дотам, че всеки да се смята в правото си да налага на другите своя стил на живот. \"Това, че правителството не взема мерки срещу тази тенденция, означава, че в действителност я толерира\", изтъква социоложката, цитирана от \"\".\r\nВ отговор на нападенията под мотото \"Не ми се меси в облеклото\" в различни градове в Турция бяха проведени акции в обществения транспорт и на улицата. Една от кампаниите се провежда в Тwitter под хаштага #обуй си късите панталонки и излез навън.", "date": "2017.12.28", "title": "Панталонки, червила... яростни ритници срещу модата в Турция"}
{"url": "https://www.dnes.bg/technology/2017/12/28/vissh-kitaiski-menidjyr-na-huawei-zakopchan-za-korpuciia.363502", "text": " Huawei Technologies, третият по големина производител на смартфони в света, заяви в сряда, че китайската полиция провежда разследване, след като китайският директор по продажбите на смартфони на компанията е задържан заради подозрения, че приема подкупи.Huawei, която през последните години изпревари Apple Inc и други производители и зае водещия дял на пазара на смартфони в Китай, а сега е под натиска на бързо растящите вътрешни конкуренти, отказва да разкрие подробности по случая.\"Властите разследват случая и ние се осланяме на тяхната преценка за това, което може да бъде разкрито\", коментираха от компанията пред Ройтерс.\r\n\"Ние приемаме нашата бизнес етика изключително сериозно и имаме нулева толерантност към корупционно поведение\", се казва още в изявлението.\r\nВъв вътрешен мейл за персонала обаче Huawei пояснява, че Тен Хънфей, главният мениджър по продажбите на подразделението за потребителска електроника в Китай, е бил задържан за „евентуално престъпление за приемане на подкупи като недържавен служител\".\r\nДосега е известно, че Тен е приемал подкупи, за да даде предимства на други компании. Все още не е известно какви са сумите, с каква цел и от коя фирма са били извършени плащания към мениджъра. Предполага се, че подкупите на Huawei са свързани с директни продажби към потребителите, тъй като търговците на дребно постоянно се опитват да си осигурят възможно най-много бройки смартфони и ранни доставки, за да продават самите устройства.\r\nСамият Тен не е бил открит за коментар.\r\nСпоред неговия профил в LinkedIn той е работил за Samsung Electronics и Nokia, преди да се присъедини към Huawei през юни 2014 г.\r\nОттогава насам Huawei измести Samsung, Apple, Xiaomi и Lenovo Group, за да се превърне в най-големия производител на смартфони в Китай.\r\nНо от друга страна компанията се сблъсква със сериозна конкуренция от страна на конкуренти като Motorola и Xiaomi, Oppo и други производители на бюджетни телефони и модели от средния ценови клас, в резултат на което се топи самата печалба.\r\nHuawei държи 22,3 на сто от пазара на смартфони в Китай, следван от OPPO с 21,6 на сто, показват данни за третото тримесечие на компанията за пазарни анализи IDC.\r\nОснована от Рен Джънфей, бивш офицер на народната освободителна армия, Huawei има над 180 000 служители и предприе редица важни действия през последните години за борба срещу корупцията.\r\nПрез януари Рен проведе церемония по поднасяне на клетви със старши мениджъри, които се заклеха да не се занимават с корупция, след като стана ясно, че шестима висши мениджъри, сред които и главният разработчик на Huawei P6, са предавали информация на конкурентните компании LeEco и Coolpad. През 2014 г. вътрешна инспекция разкри 116 служители, които са нарушили нейните антикорупционни политики. Тогава на компанията бяха върнати 47,5 млн. евро под формата на получени по-рано подкупи.\r\n ", "date": "2017.12.28", "title": "Висш китайски мениджър на Huawei закопчан за корпуция"}
{"url": "https://www.dnes.bg/obshtestvo/2017/12/28/pytuvame-nai-mnogo-do-turciia-rumyniia-gyrciia.363516", "text": "Пътуванията на българи в чужбина през ноември са 417.6 хил. или с 11.8 на сто над регистрираните през ноември 2016 година, съобщи Националният статистически институт. \r\nВ сравнение с ноември 2016 г. e регистрирано увеличение при пътуванията по всички наблюдавани цели: със служебна цел - с 16.3 на сто, с други цели - с 10.4 на сто, и с цел почивка и екскурзия - с 9.8 на сто.\r\nПрез ноември посещенията на чужденци в България са 556.1 хил. или с 6.1 на сто повече в сравнение с ноември 2016 година. \r\nРегистрирано е увеличение при всички наблюдавани цели: със служебна цел - с 11.5 на сто, с цел почивка и екскурзия - с 9.8 на сто, и с други цели (вкл. гостувания и транзитни преминавания) - с 1.3 на сто. Транзитните преминавания през страната са 28.2 на сто (156.6 хил.) от всички посещения на чужденци в България.\r\nБългарите най-често пътуват зад граница, з ада отидат на гости, за обучение, посещение на културни и спортни мероприятия - 46.2 на сто, следвани от пътуванията със служебна цел - 27.8 на сто, и пътуванията с цел почивка и екскурзия - 26 на сто.\r\nПрез ноември най-голям брой пътувания на български граждани са осъществени към: Турция - 109.1 хил., Гърция - 74.6 хил., Румъния - 41.3 хил., Сърбия - 31.9 хил., Германия - 21.2 хил., Македония - 21.1 хил., Италия - 15.3 хил., Австрия - 14.0 хил., Обединеното кралство - 13.6 хил., и Испания - 10.4 хиляди.\r\nОт общия брой чужденци, посетили България през ноември 2017 г., делът на гражданите от Европейския съюз е 56 на сто или с 5 на сто повече в сравнение със същия месец на предходната година. Увеличават се и посещенията на граждани от групата \"Други европейски страни\" - с 8.3 на сто, като най-голям е ръстът на посещенията на граждани от Сърбия - с 14.3 на сто. През ноември 2017 г. преобладава делът на посещенията с други цели - 45.5 на сто, следвани от посещенията с цел почивка и екскурзия - 32.8 на сто, и със служебна цел - 21.7 на сто.\r\nНай-много посещения в България през ноември са направили граждани от: Румъния - 128.4 хил., Гърция - 96.9 хил., Турция - 89.5 хил., Македония - 41.8 хил., Сърбия - 40.9 хил., Германия - 17.0 хил., Украйна - 14.6 хил., Обединеното кралство - 10.0 хил., Италия - 8.7 хил., и Франция - 6.9 хиляди.", "date": "2017.12.28", "title": "Пътуваме най-много до Турция, Румъния, Гърция..."}
{"url": "https://www.dnes.bg/politika/2017/12/28/borisov-razporedi-ski-vlek-i-na-vitosha-za-decata-prez-zimata.363548", "text": "Ски влекът \"Заека\", който е на Витоша, не работи вече от осем години, защото вследствие на буря са изтръгнати финалните четири стълба, заедно с части от скалата, което не позволява възстановяването им на същото място.Премиерът Бойко Борисов обаче се разпореди на последното за годината правителствено заседание финансовото министерство да отпусне пари за ремонта, за да има къде \"децата да карат ски през ваканцията\".Министърът на спорта Красен Кралев има грижата лифтът да започне отново да работи.От стенограмата на заседанието става ясно, че той обяснява нуждата да се направи цялостен технически анализ на състоянието на съоръжението, както и прединвестиционното проучване, на база на което да се актуализира Планът за управление на Природен парк \"Витоша\".Според Борисов пък едва ли еколозите ще са против възстановяването на влекача \"Заека\", защото казусът съвсем не е като този с втората кабинка на Банско, която в крайна сметка ще стане факт, въпреки протестите на еколозите.Той смята, ако няма държавно предприятие, което да  стопанисва \"Заека\", съоръжението може да мине под опеката на общината или пък на пресветното министерство и \"така децата да се обучават по програми, да ходят да карат ски и да ползват тази природа на Витоша\".\"Ето, сега по празниците, в София децата вместо да отидат да карат ски – нямаме съоръжения\", критикува той.А за втората кабинка на Банско Борисов обяснява: \"Спорът има ли нужда, няма ли или какво мисли правителството или членове на правителството по темата – с днешното решение категорично казваме, че това правителство е за спешно и бързо изграждане на втори лифт. Планът за управление на Пирин, този план е започнат, трябва да се довърши, днес ние го довършваме. В този план няма нищо, което касае строителство, няма керемиди, няма тухли, няма хотели, няма сгради, няма каквото и да било. И специално тук се обръщам към екоорганизациите, че всяко инвестиционно намерение, което ще се прилага в Пирин, минава на екологична оценка, оценка на съвместимост и всички необходими и указани в закона действия. Сиреч, не може да се направи една колиба, не хотел – една колиба, без да мине съответната процедура по екологичното законодателство\".След гневната реакция на вицето му Валери Симеонов заради протакането на вземането на решение за същото това съоръжение, военният министър Красимир Каракачанов пък коментира, че днес кабинетът е показал на обществото, че коалицията не само е единна, но и си изпълнява програмата.Според Симеонов втората кабинка в зимния ни курорт е една изключително наболяла тема, свързана с очаквания не само на Пиринския край, но и на цялата общественост.\"До момента България изключително изостава с изграждането на съоръжения, свързани с планински туризъм. Все пак искам да припомня, че в този момент, когато отвън на жълтите павета има около 50-60 човека еколози, пътят за Гърция е блокиран от над 1500 човека от Банско. Всъщност тези митинги са само една малка част от тези три - четири хиляди човека – най-големият митинг, който е от чакащи да се качат и да се възползват от възможността да се спуснат по нашите чудесни писти в ски зона Банско. Така че, ако протестите са епизодични и са свързани със заседание на Министерския съвет, чакащите, основно чужденци, които трупат негативи за нашата родина, са в пъти повече\", мотивира се той.", "date": "2017.12.28", "title": "Борисов разпореди: Ски влек и на Витоша! За децата през зимата!"}
{"url": "https://www.dnes.bg/stranata/2017/12/28/3d-prizrak-posreshta-gostite-v-dvoreca-v-balchik.363571", "text": "", "date": "2017.12.28", "title": "3D \"призрак\" посреща гостите в двореца в Балчик"}
{"url": "https://www.dnes.bg/stranata/2017/12/28/ianuari-topyl-s-mnogo-malko-sniag-a-jivakyt-skacha-i-do-15-c.363538", "text": "Тази година през януари се очаква средната месечна температура да бъде над нормата, а месечната сума на валежите – около и под нормата.Най-ниските температури през месеца ще бъдат между минус 13° и минус 8˚, а най-високите – между 10° и 15°С.В началото на първия месец на 2018 година ще е предимно слънчево и сравнително топло, прогнозират синоптиците от НИМХ при БАН.В низините и котловините ще бъде мъгливо или с инверсионна облачност. Около средата на първото десетдневие ще премине атмосферно смущение, облачността ще се увеличи, ще има и валежи, отначало от дъжд, но с понижението на температурите в Северна България и високите полета дъждът ще преминава в сняг.Впоследствие атмосферата ще се стабилизира и през следващите дни ще е без валежи. \r\nВ края на първото и през първите дни от второто десетдневие на месеца ще преобладава облачно време, с чести превалявания, в по-голямата част от страната от сняг.Температурите ще се понижат, оставайки близки или по-високи от обичайните за средата на януари.През втората половина от периода ще се затопли, повече в планините, където ще има и повече слънце, а в равнинната част от страната ще остава предимно облачно и мъгливо.Изгледите за третото десетдневие са температурите да се задържат над климатичната норма, а вероятността за валежи е относително по-малка.В началото на януари Слънцето в София изгрява в 7 ч. и 57 мин. и залязва в 17 ч. и 04 мин. Продължителността на деня е 9 ч. и 07 мин. В края на месеца Слънцето изгрява в 7 ч. и 42 мин. и залязва в 17 ч. и 38 мин. \r\nПродължителността на деня е 9 ч. и 56 мин.\r\nФазите на Луната през месеца са: 2.01 – пълнолуние, 9.01 — последна четвърт, 17.01 — новолуние, 25.01 – първа четвърт, 31.01 — пълнолуние. \r\nЯнуари е най-студеният месец от годината и обикновено той определя характера на зимата – мека, нормална или сурова. Времето обикновено е облачно и мъгливо. \r\nПри нахлувания на студен въздух от северозапад и североизток вали сняг и се създават условия за снежни виелици, особено в Северна България. \r\nСредният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад. \r\nПрез януари са регистрирани най-големите аномалии на времето в нашата страна. \r\nПри нахлувания на арктичен въздух след изясняване са достигани най-ниските температури в повечето райони на страната – абсолютният минимум за страната е минус 38,3˚, измерен в Трън през 1947 г. \r\nПрез януари има и интензивни затопляния, при които температурите са се повишавали до 20-23˚.\r\nСредната месечна температура в Северна България и високите полета е между минус 2 и 1˚, по Черноморието, в Горнотракийската низина и долината на р.Струма – от 1 до 3˚, а в планинските райони – между минус 7 и минус 3˚. \r\nСредната месечна сума на валежите в по-голямата част от страната е между 30 и 60 л/кв.м, в планините и най-южните райони – между 60 и 110 л/кв.м.", "date": "2017.12.28", "title": "Януари – топъл, с много малко сняг, а живакът скача и до 15°C!"}
{"url": "https://www.dnes.bg/notifikacii/2017/12/28/nov-udar-po-djoba-gazyt-skacha-s-2-75.363549", "text": "Природният газ скача с 2,75% от 1 януари, реши КЕВР. Това е цената за първото тримесечие, след това регулаторът отново ще вземе решение на какви цени \"Булгаргаз\" ЕАД ще продава.Тъй като към момента на пазара на природен газ не са налице фактически предпоставки за формиране на конкурентна среда, Комисията регулира цената на природния газ за крайните снабдители и за клиентите, присъединени към газопреносната мрежа, като се произнася с отделни ценови решения за всяко тримесечие на годината, припомнят от пресцентъра на КЕВР.За първото тримесечие, цената на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 352,65 лв. на 1000 куб. м. или 33,39 лв./MWh (без акциз и ДДС).В утвърдената от КЕВР цена на природния газ от 352,65 лв. на 1000 куб. м. са включени компонента за услугата \"обществена доставка\" в размер на 4,76 лв./1000 nm3, както и компонента \"задължение към обществото\"  от 1,35 лв./1000 nm3, която покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно Плана за действие при извънредни ситуации.Увеличението на цената на природния газ с 2,75% няма да доведе до поскъпване на парното до края на отоплителния сезон.", "date": "2017.12.28", "title": "Нов удар по джоба: Газът скача с 2,75%"}
{"url": "https://www.dnes.bg/crime/2017/12/28/dvama-siriici-obvineni-za-trafik-na-hora-u-nas.363556", "text": "Двама чужди граждани са привлечени за обвиняеми по бързо производство на Районна прокуратура-Свиленград за нелегален трафик на хора през границата, съобщиха от Пловдивската апелативна прокуратура.Живеещите във Великобритания сирийци 34-годишният Фадел А. и 32-годишният Сипан Д. влезли от Турция у нас с автомобил през ГКПП Капитан Андреево. \r\nТехен спътник в колата била иракската гражданка Руджин С. на 25 год. При проверката дежурният граничен полицай установил, че поставената в документите й за самоличност снимка не е нейна.\r\nКонстатирано е било още, че представеният от нея задграничен паспорт е преотстъпен. \r\nСрещу жената е било образувано бързо производство за незаконно влизане в страната. \r\nБързото производство срещу каналджиите ще приключи в законния срок, уточняват от държавното обвинение.", "date": "2017.12.28", "title": "Двама сирийци обвинени за трафик на хора у нас "}
{"url": "https://www.dnes.bg/stranata/2017/12/28/brutalna-agresiia-stopanin-vlachi-kucheto-si-s-kola.363563", "text": "Пореден случай на брутално насилие над животно взриви Facebook. Снимка на безпомощно куче, влачено за теглич на кола, разгневи стотици българи в социалните мрежи.\r\nКучето е иззето от стопанина, а прокуратурата в Казанлък се е заела със случая, съобщи .\r\nИнцидентът се е разиграл в казанлъшкото село Бузовград. Колата, която е влачила кучето, е спряна от Елица, която сигнализира на тел. 112.\r\nМоньо Иванов е името на човека, който е управлявал автомобила, влачейки четириногото.\r\nПриродозащитни организации, заедно с полицията, отнеха кучето от стопаните му. Сега ще се търси лекарска помощ за животното, а след това и собственици, които да се грижат за него.", "date": "2017.12.28", "title": "Брутална агресия: Стопанин влачи кучето си с кола"}
{"url": "https://www.dnes.bg/index/2017/12/28/topiat-izlishnite-maznini-5-napitki-za-plosyk-korem.363080", "text": "Знаете ли, че съхраняването на излишни мазнини в коремната област, стимулира постоянен поток от възпаления, които не само забавят метаболизма ни, но и ни излагат на риск от сърдечни заболявания, диабет и други здравословни проблеми?За да постигнем ефекта наречен „плосък корем“ трябва да се упражняваме ежедневно, да редуцираме начина си на хранене. За щастие има някои напитки, които могат да ни помогнат по-ефективно да елиминираме коремните мазнини.Те са приятни на вкус, богати на важни хранителни елементи и имат други редица ползи за здравето. Кои са, вижте в следващите редове.Зеленият чай матча се предлага на прах. Той е много богат на съединения, наречени катехини. Редовната му консумация спомага за елиминирането на излишните мазнини в областта на корема и също така помага на черния дроб да превърне мазнините в енергия. Друго предимство на чая матча е, че подобрява метаболизма. Проучвания показват, че ако включим в хранителния си план чай матча, можем да загубим с 25% повече излишно тегло в сравнение с тези, които не консумират чая. Освен това матча ще ви помогне и да намалите нивата на стрес.Тази вкусна напитка намалява натрупването на мастни клетки, като спира допълнителното съхраняване на мазнини. Златното мляко съдържа куркума, а куркуминът в нея е активно съединение, което има мощни противовъзпалителни свойства.Също така, куркумата подобрява метаболизма. За да си го приготвите ще ви трябват 1 чаша кокосово мляко, 1 ч. л. смляна куркума, 1 ч. л. канела, стевия или мед на вкус. ", "date": "2017.12.28", "title": "Топят излишните мазнини – 5 напитки за плосък корем"}
{"url": "https://www.dnes.bg/notifikacii/2017/12/28/150-metalni-predmeta-izvadiha-ot-stomaha-na-ruskinia.363536", "text": "Руски лекари извадиха 152 метални предмета от стомаха на 74-годишна жена от Улан Уде. Винтове, болтове, пирони, гайки и части от отвертки, дори сребърна верига са само част от нещата, намерени в стомаха на бабата.\r\nВсе още не е ясно как те са попаднали там. Въпреки сериозното количество погълнати предмети, жената е в сравнително добро състояние, а стените на хранопровода й не са получили сериозни увреждания, съобщиха лекарите. \r\n\"Пациентката беше изпратена в операционната с висок риск от перфорация на стомаха\", заяви един от хирурзите, цитиран от \"Дарик\". \r\nТой посочи, че предметите са тежали общо над един килограм. След успешната операция жената продължава възстановяването си.\r\nЛекарите подозират, че страда от невролгично заболяване, поради което поглъща металните предмети.", "date": "2017.12.28", "title": "150 метални предмета извадиха от стомаха на рускиня"}
{"url": "https://www.dnes.bg/eu/2017/12/28/syedineni-evropeiski-shtati-1-3-ot-francuzite-i-germancite-za.363580", "text": "Близо една трета от германците подкрепят идеята на председателя на Социалдемократическата си партия Мартин Шулц за създаване на Съединени европейски щати, но според публикувано на 28 август социологическо проучване този показател варира силно в континента, предава Politico.\r\nШулц, който е бивш председател на Европейския парламент, предложи по-рано този месец да се изготви споразумение, което да превърне ЕС в Съединени европейски щати до 2025 г., припомня \"Фокус\".\r\nСпоред проучване на „ЮГов“, проведено преди Коледа 30% от германските респонденти споделят подобна идея, правейки така страната си най-подкрепяща плана на Шулц сред седемте, където е проведена анкетата. Френските участници са също сравнително подкрепящи идеята – 28% са за нея.\r\nВеликобритания е най-малко подкрепящата предложението държава- едва 10% от британските респонденти биха се съгласили за СЕЩ. Скандинавските респонденти от Дания, Швеция, Финландия и Норвегия са по същия начин неентусиазирани – с между 12 и 13% подкрепа за идеята.", "date": "2017.12.28", "title": "Съединени европейски щати? 1/3 от французите и германците \"за\""}
{"url": "https://www.dnes.bg/akoshtete-vqrvaite/2017/12/28/modnata-ikona-seksi-riana-s-perfekten-toalet.363559", "text": "Риана показа собствен стил в празничния дух преди Коледа. На път към квартал 'Watts' в Лос Анджелис на Коледен концерт, суперзвездата показа секси стил за чудесна кауза.\r\n \r\nСъбитието, което включи Kendrick Lamar и SZA събра купища детски играчки и дрехи за дарения.Риана се появи изцяло в бяло, облечена в дълго яке и къса пола, а като допълнение високи ботуши.\r\n \r\nМакар че облеклото й този път изглеждаше по-скромно, звездната й визия подчертаваха едрите бижута, които певицата много обича да носи.", "date": "2017.12.28", "title": "Модната икона: Секси Риана с перфектен тоалет"}
{"url": "https://www.dnes.bg/world/2017/12/28/trymp-nedovolen-ot-kitai-prodavat-petrol-na-phenian.363581", "text": "Президентът на САЩ Доналд Тръмп заяви, че е \"много разочарован от Китай, че позволява петрол да достига до Северна Корея“ и че подобно нещо може да предотврати „приятелско решение на кризата, предизвикана от ядрената програма на Пхенян“, предават Reuters и \"Фокус\".", "date": "2017.12.28", "title": "Тръмп недоволен от Китай: Продават петрол на Пхенян"}
{"url": "https://www.dnes.bg/science/2017/12/28/voin-viking-jena-chervei-s-dve-glavi-otkritiiata-prez-2017-g.363519", "text": "Отминаващата година изобилстваше от научни постижения, но някои от тях бяха много странни. Червеи се сдобиха с две глави в космоса, новооткрити субатомни частици почти останаха в тайна, а в океана край Норвегия се появиха загадъчни огромни мехури, пише Лайв сайънс.\r\nУчени от университета \"Тъфтс\" изпратиха фрагменти от плосък червей на Международната космическа станция, за да изследват въздействието на безтегловността. Някои от тях демонстрираха драстични промени. Единият се върна с две глави, по една във всеки край на тялото, а други реагираха различно на водата и бяха с различни микробиоми в сравнение с останалите на земята.\r\nБритански учени решиха да превърнат в биогориво огромната мазна буца, запушила лондонската канализация. Те очакваха да произведат 7500 л гориво от 250-метровата буца от мазнини и всякаква мръсотия.\r\nВикингски воин, погребан с пълно бойно снаряжение в Швеция, се оказа жена. Това разкри ДНК анализ. Откритието повдигна въпроси за ролята на жените в обществото на викингите, пише БТА.\r\nУчени откриха гелоподобни маси с диаметър 1 м край западния бряг на Норвегия. Те не могат да определят дали това е струпване на хайвер, евентуално от сепия, или нещо съвсем различно.\r\nШимпанзетата излизат в \"отпуск по майчинство\", за да спасят бебета си, установиха учени от университета в Киото. Те наблюдаваха как мъжки убива бебето на майка веднага след раждането. При следващото си раждане същата маймуна избягва от стадото и така защитава малкото си.\r\nАмерикански учени от Айова обясниха, че коктейлът \"московско муле\", който съдържа водка, лайм и джинджифилова бира не трябва да се сипва в медни чаши, защото е много киселинен. Медта от чашата би могла да проникне в напитката и да предизвика отравяне.\r\nНай-дълбоководният хищник е зъбата гущерова риба, попаднала случайно в мрежата на австралийски рибар. Тя се заравя в седимента на океанското дъно на дълбочина 1,000 до 2,500 м и чака жертвата й да приближи.\r\nДвама физици от университета на Чикаго се опитаха да скрият откритието си от страх, че е много опасно. Те установиха, че две миниатюрни частици, наречени дънни кварки, на теория могат да се слеят със силен пламък. Той би могъл да доведе до три неща - по-голяма субатомна частица, друга частица, наречена нуклеон или до освобождаване на огромна енергия във Вселената. Тази експлозия би била по-силна от реакциите на ядрен синтез във водородните бомби. По-късно обаче се оказа, че третият вариант не е възможен.\r\nКлиматолози от Йейл установиха, че древноегипетската династия на Птолемеите, която приключва със смъртта на Клеопатра, може да е западнала заради вулкани, изригнали в Северното полукълбо. Плътните облаци от прах и газове от тях се отразяват на температурата и времето години наред. Те прекъсват мусоните и заради сушата настъпва глад, предизвикал политически безредици.\r\nМоже да звучи странно, но когато човек учи, мозъкът развива нови клетки, а след това бързо убива някои от тях в нещо като невронна касапница. Идеята беше предложена през 2017 г. от учени от института \"Макс Планк\" за човешко развитие в Берлин като обяснение защо мозъкът набъбва и се свива в процеса на учене. \r\nИзбиването на невроните не е толкова страшно, колкото звучи. Мозъкът просто се освобождава от клетки, които прецени, че не са съществени за запомняне на новите знания.", "date": "2017.12.28", "title": "Воин викинг – жена, червей с две глави... Откритията през 2017 г."}
{"url": "https://www.dnes.bg/temida/2017/12/28/podkupen-profesor-na-syd-iskal-600-lv-za-troika.363534", "text": "Проф. Николай Банков отива на съд за искане на подкуп, съобщиха от Окръжна прокуратура-Пловдив, която внесе обвинителния акт.Преподавателят от Университета по хранителни технологии - Пловдив, поискал дар за успешно полагане на изпит. Той си имал и помагач – 38-годишен негов бивш студент, който казвал цената за тройката и събирал парите. Проф. Банков първо скъсал двамата студенти, после ги извикал в кабинета си и им дал по една задача, която да им занесат решена след седмица, така че да минат изпита. Преподавателят е пуснат от ареста под гаранция от 5 000 лева.", "date": "2017.12.28", "title": "Подкупен професор на съд, искал 600 лв. за тройка!"}
{"url": "https://www.dnes.bg/cars/2017/12/28/gm-se-otkazva-ot-hibrida-chevrolet-volt.363501", "text": "Концернът General Motors ще прекрати производството на хибридния хечбек Chevrolet Volt през 2022 г. и няма да предложи трето поколение на модела, съобщава .Спирането на Volt ще освободи мощности в завода на GM в Детройт, където ще започне производството на изцяло електрически модели. Концернът си е поставил за цел до 2023 г. да пусне на пазара поне 20 нови електромобила. Първите 4 от тях, сред които ще има и кросоувър, трябва да бъдат готови до 2020 г.\r\nПрез 2021 г. концернът ще започне да използва и нова платформа, която ще бъде в основата на 5 всъдехода, 2 кросоувъра, 2 леки електромобила и товарен ван. Освен тях се подговят и модели, предназначени изцяло за  предлагане под няколко различни марки.\r\nВторото поколение на Chevrolet Volt дебютира преди 3 години в Детрой. Хечбекът се задвижва от електрически модул Voltec, в който влизат два електромотора, развиващи 118 и 65 к.с. Те се зареждат от батерия LG Chem на с 18,4 кВт/ч, които осигурят 85 км пробег само на ток. За зареждането на батериите по време на движение се използва и 1,5-литров бензинов мотор със 102 к.с., който няма механична връзка с колелата.\r\nВерсията на Volt за Китай се продава като Buick Velite 5. В Европа моделът също имаше брат-близнак - Opel Ampera, който беше спрян заради слабото търсене. Това се случи и с по-луксозният Cadiallac ELR, който използваше същия силов агрегат.", "date": "2017.12.28", "title": "GM се отказва от хибрида Chevrolet Volt"}
{"url": "https://www.dnes.bg/obshtestvo/2017/12/28/prizivi-pred-ms-pirin-e-v-beda-spasete-go-sega.363515", "text": "Докато правителството решава дали да даде зелена светлина за строеж на втори кабинков лифт в Банско, пред Министерския съвет се събраха екозащитници. В Банско пък отново протестират с искане за разширение на туристическите съоръжения.Десетки граждани протестират около сградата на Министерския съвет срещу изграждането на втори лифт в Банско.Част от лозунгите на протестиращите са: \"Пирин е в беда, спасете го сега\", \"Пирин не е коледен подарък\", \"Пирин в Натура не е арматура\", както и \"Развитие с природата, а не против нея\".Успоредно на главния път Е-79 към Гърция се организира още един протест. Участниците в него настояват за окончателна позиция за магистрала \"Струма\" и втората кабинка. Протестиращите се заканват, че ако властта отново отложи решенията, през януари ще блокират границата с Гърция. \"Не говорим само за втора кабинка. Говорим за допълнителни лифтове и писти в ски зоната. Само една кабинка няма да реши проблема\", заяви кметът на Банско Георги Икономов. Очаква се като точка в дневния ред на седмичното заседание на Министерския съвет да бъде включено гласуване на промяна в концесионния договор за ски зона Банско за изграждане на втори кабинков лифт, макар да не фигурира в дневния ред.Вероятно ще бъде разгледана и промяна в Плана за управление на Национален парк \"Пирин\".", "date": "2017.12.28", "title": "Призиви пред МС: Пирин е в беда, спасете го сега!"}
{"url": "https://www.dnes.bg/notifikacii/2017/12/28/iaponci-dyrjali-shterka-si-15-g-pod-kliuch-ostavili-ia-da-umre.363483", "text": "Японската полиция арестува семейна двойка за това, че в продължение на 15 години държали дъщеря си изолирана от света и я оставили да умре от студ в неотоплена стая, предаде ДПА.\r\nЗадържаните са съответно на 55 и 53 години. Те затворили дъщеря си в изолирана стая в къщата си в Осака, когато тя била на около 16-17 години, защото имала умствена изостаналост, която я тласкала към насилие. \r\nКогато младата жена починала, тя тежала едва 19 килограма, въпреки че била на 33 години.\r\nРодителите й разказали по време на разпитите в полицията, че дъщеря им разполагала с примитивна тоалетна в стаята си. Вода получавала от тръба, свързана с външен резервоар. Стаята била с площ 3 квадратни метра. \r\nОколо нея родителите на младата жена инсталирали 10 охранителни камери, за да я наблюдават и да се уверят, че никой друг няма да я забележи. Стаята имала врата, която се отваряла само отвън./БТА/", "date": "2017.12.28", "title": "Японци държали щерка си 15 г. под ключ, оставили я да умре!"}
{"url": "https://www.dnes.bg/zvezdi/2017/12/28/gushterov-pak-s-ciala-opashka-vyrna-si-svetlana.363495", "text": "Светлана Василева и Християн Гущеров се събраха по коледните празници и сложиха началните надписи на поредния латино сериал в родния шоубизнес. Плеймейтката се обясни в любов на бизнесмена след излизането си от Big Brother на 12 декември и обясняваше колко много го обича и как била посрещната като принцеса.\r\nНяколко дни по-късно двамата се разделиха, като дори Светлана празнува рождения си ден в компанията само на приятели. Тя се появи още на няколко партита в столицата сингъл, което затвърди впечатлението, че вече е на лов за нов мъж.\r\nПо Коледа обаче стават чудеса и двойката отново е заедно. Те се похвалиха с общ кадър в социалните мрежи, сърчица, иначе казано – като влюбени тийнейджъри са.\r\nВасилева определи Християн като неин, а самият той отвърна със сърце. Което е нещо необичайно за него. Светлана и Гущеров се събраха през август.Още новини за звезди четете в ", "date": "2017.12.28", "title": "Гущеров пак с цяла опашка: Върна си Светлана"}
{"url": "https://www.dnes.bg/politika/2017/12/28/provalenata-sdelka-za-mig-ovete-udar-pod-krysta.363497", "text": "Като удар под кръста определи военният министър Красимир Каракачанов обжалването на сделката за \"МиГ\"-овете от страна на държавна украинска фирма.\"Дали го прави, за да \"прави сечено\" на Русия или има друга причина, това ще се изясни\", коментира той.\"Истината е, че няма да отстъпя. Посредници няма да вкарам. Тази сделка е изгодна на държавата. От тук нататък, каквито и номера да правят, няма да минат\", заяви твърдо Каракачанов.\"В България, с всички приказки за прозрачност и борба с корупцията, има закони, които могат да стопират всяка обществена поръчка. От 2 години е блокирана поръчката за храната на българската армия например. Една фирма, регистрирана в една ромска къща, изоставена в Западен парк, години наред жали и стопира системата с ТОЛ таксите. Държавата е направила закони, които позволяват всеки да жали\", обясни Каракачанов пред БНТ.\"Жалбата до КЗК за ремонта на МиГ-овете е подписана от \"някакъв човек\", но без документ, че той има право да го прави. Също така няма превод на фирмата, каквото е изискването по закон. Но дори с подобни несъвършенства, умишлено допуснати, КЗК е длъжна да даде 3 работни дни на молителя да си изправи документите\", допълва още той.Тези три дни приключват на 2 януари, така Министерството на отбраната не може да използва отпуснатите от правителството 19 млн. лв. за ремонта на МиГ-овете, коментира Каракачанов и прогнозира, че сагата ще приключи до средата на февруари.\"И пак казвам - няма да допусна фирми посредници. Няма да ми усукват ръцете. Такива казуси ме нахъсват още повече\", каза Карачаканов.\"Служебното правителство е направило опит да се договори. Получили са оферта, която им се е сторила висока. Изтича им мандатът - ние продължихме. И успяхме да намалим тази сума, която се предлага. Много лесно е да се съгласиш с първата оферта, която ти направят, само че вие утре ще ме попитате, пък може и прокурор, защо съм се съгласил при такива високи цени\", така той коментира казуса с ремонта на самолетите \"Спартан\", който след Нова година също ще се приземят, защото нямат поддръжка.", "date": "2017.12.28", "title": "Провалената сделка за МиГ- овете – удар под кръста!"}
{"url": "https://www.dnes.bg/health/2017/12/28/kak-da-se-grimirate-ako-nosite-ochila.363078", "text": "Всяка дама обича да изглежда добре. Гримът е част от деликатната визия на една красива съвременна жена. За дамите с очила гримът обаче може да се окаже проблем. Трудно е да се открие балансът между твърдите обемни рамки на очилата и наситеността на грима.За да изглеждате перфектно гримирани въпреки факта, че носите очила, вижте кои грешки не трябва да допускате.Много жени правят грешката да наситят цветовете и плътността на сенките за очи в стремежа гримът им да се забелязва. Прекалено тъмните сенки или плътна дебела очна линия под очилата може да накара очите ви да изглеждат прекалено малки и незабележими.Не избирайте еднакъв цвят очен контур и рамки за очила. Така ще се слеят и очите ви ще се изгубят някъде там. Ако очилата ви са с черна рамка, използвайте кафяв, сив или морскосин цвят за очния си контур, например.", "date": "2017.12.28", "title": "Как да се гримирате, ако носите очила?"}
{"url": "https://www.dnes.bg/notifikacii/2017/12/28/putin-vzrivyt-v-sankt-peterburg-e-teroristichen-akt.363506", "text": "Вчерашната експлозия на самоделно взривно устройство в супермаркет в Санкт Петербург, при която бяха ранени 13 души, е терористичен акт. Това заяви днес президентът на страната Владимир Путин, цитиран от Франс прес.\r\n\"Вчера в Санкт Петербург бе извършен терористичен акт\", заяви Путин на церемония в Кремъл по връчване на отличия на руски военни, участвали в сирийската операция на Москва.Държавният глава съобщи, че е наредил на шефа на Федералната служба за сигурност при залавяне на престъпниците да се спазва законът, \"но при заплаха за живота и здравето на наши служители, наши офицери, да се действа решително, да не се вземат никакви пленници, бандитите да се ликвидират на място\", отбелязва ТАСС.\r\nРусия даде решаващ принос за разгрома на терористите в Сирия, изтъкна Владимир Путин, връчвайки държавни награди на военни, проявили се по време на операцията в близкоизточната държава./БТА/\r\n ", "date": "2017.12.28", "title": "Путин: Взривът в Санкт Петербург е терористичен акт!"}
{"url": "https://www.dnes.bg/politika/2017/12/28/vtori-lift-na-bansko-shte-ima-pri-tova-vyzmojno-nai-skoro.363525", "text": "Кабинетът даде зелена светлина за втора кабинкова линия в ски зоната на Банско. На последното заседание на Министерския съвет решението беше взето извънредно. Докато министрите заседаваха дали да дадат разрешение за втория лифт, на метри от тях екозащитници протестираха срещу построяването на кабинката.В Банско пък протестираха с искане за разширение на туристическите съоръжения. Спорът между еколози и бизнес да има или да няма втори лифт в Банско изостри отношенията и в управляващата коалиция в началото на декември.Екоминистърът Нено Димов обаче обясни днес, че правителството му е възложило при наличие на инвестиционен интерес за изграждането на нова кабинка да се предприемат спешно всички мерки по екологичното законодателство, така че такава да бъде направена във възможно най-кратък срок. \"Днес МС прие и двете точки, които внесох в заседанието\", обясни той и допълни, че едната е свързана с изменението на Плана за управление на Национален парк \"Пирин\", подготвеното през 2013 година, минало и прието от Висшия експертен екологичен съвет. То е подписано от тогавашния министър на околната среда и водите и не е стигнало до МС поради смяната на правителствата и служебното правителство.\"В последствие беше решено, че трябва да се изчака новият План за управление на \"Пирин\", който обаче през март влезе в съдебна фаза, която не е ясно кога ще свърши. През ноември кметът на Банско поиска от министъра на околната среда и водите да завърши процедурата, започнала през 2013 година\", припомни Нено Димов.\"При инвестиционен интерес двете решения на МС отварят възможността за изграждането на втора кабинкова линия и решаването на един проблем, за който има голямо съгласие, че е крайно време да бъде решен\", коментира още той.Според него с изграждането на втория лифт ще се развие и ски спорта в Банско и освен това в навечерието на новия ски сезон, е добра новина за всички скиори.Каквото и инвестиционно намерение да има обаче, какъвто и проект да бъде зададен, ще мине през цялото екологично законодателство, което включва и ОВОС.\"Именно тези екологични процедури ще кажат как евентуалното изграждане на втори кабинков лифт и необходимостта от прилежащата инфраструктура трябва да бъде компенсирана в останалата част на Национален парк \"Пирин\", обясни той.", "date": "2017.12.28", "title": "Втори лифт на Банско ще има! При това възможно най-скоро! "}
{"url": "https://www.dnes.bg/business/2017/12/28/novoto-lice-na-bylgarskiia-turizym-prez-2017-a.363504", "text": "Повишената активност на нискотарифните авиокомпании наред с геополитиката продължават и през 2017 година да са основните фактори, които допринасят за значителния ръст в пътуванията и възхода на сектора на туризма в България.През изминалата година българският туризъм продължи да се развива във възходяща посока след върховата за сектора 2016 г., която реализира рекорди по всички параметри - брой туристи, нощувки, туристически посещения, както и като приходи. 2017-та обаче ще бъде запомнена с бум при международните пътувания и умерен интензитет при вътрешните. Наред с това евтините полети до България създадоха още един феномен - културният туризъм в градска културно-историческа среда изпревари като дял доминиращият досега морски туризъм.Добрите резултати в туристическия сектор бяха отчетени от Министерството на туризма в края на летния сезон. За първите десет месеца на 2017 г. общо чуждестранните посетители на България са повече от 8 млн., като се отчита ръст от 7,6% в сравнение със същия период на предходната година. Около 6 млрд. лв. са приходите от международни пътувания за времето от януари до септември. Нарастването в постъпленията е над 9% спрямо същия период година по-рано. Само през летния сезон страната е посетена от над 5,3 милиона чуждестранни туристи, което с 5,7% повече в сравнение със същия период на 2016 г.Въпреки добрите данни от лятото морският туризъм стагнира през тази година, коментира директорът на Института за анализи и оценки в туризма Румен Драганов. За 2017 г. ръстът в морския туризъм е около 2% и няма значителен напредък. Хотелиерите са оплакаха от липса на туристи още в началото на сезона, а в пика му вече редица дискотеки прекратиха работа заради показни проверки, посочи експертът. От една страна, стагнацията на морския туризъм, от друга, водещата роля на евтините полети, превърнаха културния туризъм в градска историческа среда във феноменът на 2017 година, заяви Драганов.Нискобюджетните полети на авиокомпаниите само до столицата създадоха над 1,1 милиона посещения на чужденци в София само до края на септември. Като цяло ръстът на културния туризъм за града е около 20%.Годината ни показа, че в България има преразпределение по отношение на нагласите на гостите към видовете туризъм. За първи път рязко се променя съотношението морски туризъм и други алтернативни форми на туризъм – ако преди две години морският беше две трети от туризма у нас, сега вече е под 50 на сто, тоест морето вече не е структуроопределящо за сектора, каза специалистът.Външните фактори продължават да благоприятстват малки туристически дестинации като България. Броят на влезлите чужденци към края на 2017 г. ще надхвърли 11,6 милиона души или с около 1,1 милион туристи повече, което е значително за малък пазар като нашия, сочат данните на Института. Има значително подобряване на резултатите и по отношение на приходите от туризъм, заради по-стриктната събираемост на данъците в сектора.Какви ще са стимулите за сектора през следващата година", "date": "2017.12.28", "title": "Новото лице на българския туризъм през 2017-а"}
{"url": "https://www.dnes.bg/stranata/2017/12/28/sofiia-disha-opasno-mrysen-vyzduh-kyde-e-problemyt.363492", "text": "\r\n\"Разгневи ме фактът, че най-големият екологичен проблем в България не е изсичането на горите. Дори напротив - те растат с изключително бързи темпове въпреки бракониерските действия. Мръсният въздух очевидно обаче е политически нерешим проблем, а екологията отдавна се е превърнала в политика, а не в наука\", подчерта още той.\r\nВъв връзка с протестите \"За\" и \"Против\" втори лифт над Банско, Владимир Каролев подчерта, че те са в съотношение 1:1000.\"На нито един протест, организиран от еколозите не ходят повече от 20-30 човека. И това са хората, работещи в тази сфера, както и техни роднини. В Банско проблемът не е само кабинковият лифт. Ски зоната има нужда от уплътняване, без да се излиза от рамките на сегашната концесия\", каза икономистът пред .По думите му сегашният план за управление на Национален парк \"Пирин\" отдавна е изтекъл поради обжалванията на еколозите. Каролев обаче допълни, че е напълно възможно да бъдат добавени нови лифтове във вече съществуващата ски зона.Очаква се на днешното си заседание правителството да вземе окончателно решение за втория кабинков лифт в Банско. Точката не е в дневния ред, но е възможно да бъде включена извънредно.Спорът между еколози и бизнес по темата изостри отношенията в управляващата коалиция в началото на месец декември.Преди Коледа екоминистерството оттегли временно предложението за промяна в концесията на \"Ски зона Банско\". Като причина за това беше посочено, че трябва да има обществено обсъждане на плана за управление на парк Пирин.", "date": "2017.12.28", "title": "София диша опасно мръсен въздух. Къде е проблемът?"}
{"url": "https://www.dnes.bg/sofia/2017/12/28/sybariat-sgradata-na-dondukov-rabotata-prodyljava.363507", "text": "Събарянето на къщата на генерал Рачо Петров на столичния булевард \"Княз Ал. Дондуков\" продължава след спирането му от Министерство на културата, съобщава \"Булфото\". От Инспектората за опазване на културното наследство преди два дни съобщиха, че разрушаването се спира до изясняване на обстоятелствата и днес разрушаването продължава.Масивната вековна сграда дълги години беше изоставена и неподдържана.В нея живееха незаконно различни хора и полицията често имаше проблеми с тях, коментират съседи.", "date": "2017.12.28", "title": "Събарят сградата на \"Дондуков\". Работата продължава!"}
{"url": "https://www.dnes.bg/science/2017/12/28/vijte-lunata-na-1-i-2-ianuari-superlunata.363500", "text": "През декември 2017 години наблюдавахме явлението - суперлуна, което ще се повтори и през първите дни на Новата година. На първи и втори януари 2018 г. естественият спътник на Земята ще бъде отново огромен, пише в. \"Дейли експрес\", цитиран от БТА.\r\nЗа радост на астрономическите ентусиасти и на всички, които харесват да съзерцават необичайни природни явления, ще могат да видят Луната, която през тези дни ще бъде по-близко до нашата планета, отколкото през цялата 2018 г. - съответно на 356 565 и 356 846 километра.\r\nЯнуарската суперлуна ще изглежда със седем процента по-голяма и по-ярка от типичната пълна луна. Експертите напомнят, че пълната луна се нарича суперлуна, когато този естествен спътник се намира на по-малко от 364 000 километра от Земята.\r\nТези, които няма да имат възможността да наблюдават огромната Луна заради лоши атмосферни условия, ще могат да гледат онлайн явлението, благодарение на проекта \"Виртуален телескоп\".", "date": "2017.12.28", "title": "Вижте Луната на 1 и 2 януари. Суперлуната!"}
{"url": "https://www.dnes.bg/sofia/2017/12/28/ne-zaprazniava-inventarizira-kat-sofiia-do-13-chasa.363510", "text": "Поради годишна инвентаризация в отдел \"Пътна полиция\" - СДВР, на 29 декември, петък, регистрацията на пътни превозни средства ще бъде преустановена в 13.00 ч., съобщава МВР.\r\nДо края на работния ден ще бъдат извършвани единствено административни услуги, свързани с прекратяване на регистрация на пътни превозни средства (брак, спиране от движение и други), се посочва в съобщението.", "date": "2017.12.28", "title": "Не запразнява, инвентаризира! КАТ-София – до 13 часа"}
{"url": "https://www.dnes.bg/sport/2017/12/28/bg-ronaldo-smeni-futbola-s-mma-izliza-na-spartacus.363514", "text": "Шестият турнир \"Spartacus\", който ще се проведе на 13 януари в зала \"Арена Армеец\" в София, ще даде възможност на любителите на бойните изкуства да се насладят на 15 двубоя в стил ММА и К1. Участие ще вземат състезатели от различни страни от цяла Европа.\r\nВ това число влиза и вече бившият футболист Даниел Златков, който изненадващо смени професията си с MMA. В студиото на \"България сутрин\" известният като \"българския Роналдо\", заради приликата му със суперзвездата на \"Реал\" (Мадрид), играч отбеляза, че е готов да излезе на ринга безстрашно, а футболът далеч не е на дневен ред.\r\nГостите в студиото подчертаха, че у нас няма друг подобен случай на футболист, който избира да продължи кариерата си в бойни спортове.\r\n ", "date": "2017.12.28", "title": "БГ Роналдо смени футбола с ММА, излиза на \"Spartacus\""}
{"url": "https://www.dnes.bg/notifikacii/2017/12/28/prisydi-za-27-giulenisti-v-turciia-ot-1-do-12-g-zatvor.363518", "text": "Двадесет и седем души бяха осъдени на различни срокове затвор в Турция по обвинение в принадлежност към организацията Фето, обвинявана за опита за преврат в Турция през юли 2016 г., съобщи ТАСС, позовавайки се на Анадолската агенция.\r\nСред осъдените има юристи, бивш началник на полицията и координатор на клетки на организацията. Те са получили присъди между една и 12 години лишаване от свобода.\r\nСилите за сигурност в Турция задържаха вчера 54 души по подозрения за връзки с Фето, припомня ТАСС, цитирана от БТА.", "date": "2017.12.28", "title": "Присъди за 27 гюленисти в Турция – от 1 до 12 г. затвор"}
{"url": "https://www.dnes.bg/stranata/2017/12/28/v-petyk-dyjd-oblaci-i-stud-gradusite-padat.363520", "text": "През следващото денонощие ще има значителна облачност с превалявания от дъжд, на повече места в източната половина на страната. В следобедните часове облачността над югозападните райони временно ще се разкъса, прогнозират синоптиците от НИМХ при БАН. \r\nЮгозападният вятър ще отслабне, по-късно през деня ще се ориентира от северозапад и с него ще прониква студен въздух. Температурите ще се понижат. Минималните ще са между 1 и 6 градуса, в югоизточните райони и по Черноморието до 8-10 градуса, а максималните температури ще са между 7 и 12 градуса.\r\nНад Черноморието ще е облачно и дъждовно. Вятърът ще отслабне до умерен от юг-югозапад. Максималните температури ще са от 11 до 13 градуса. Температурата на морската вода ще е 9-10 градуса. Вълнението на морето ще бъде от 2 до 4 бала.\r\nВ планините ще е облачно, с валежи от сняг. Вятърът ще отслабне до умерен от запад-югозапад. Максималната температура на височина 1200 метра ще е около 2 градуса, на 2000 метра - около минус 4 градуса.\r\nАтмосферното налягане слабо ще се повиши, но ще остане по-ниско от средното за декември.\r\nПрез нощта срещу събота, 30 декември, валежите ще спират и в събота само в югоизточните райони все още ще превалява дъжд. \r\nНад западната половина от страната преди обяд облачността ще се разкъса и ще намалее до слънчево време, но след това ще се появи висока и средна облачност. Над източната част преди обяд облачността ще е значителна, впоследствие ще намалее. Ще е ветровито и застудяването ще продължи. И в неделя, 31 декември, вятърът ще се запази, но дневните температури ще започнат да се повишават.\r\nОт запад на изток ще има временни увеличения на облачността, без валежи. До вечерта вятърът чувствително ще отслабне. В новогодишната нощ ще бъде предимно ясно, с температури към полунощ от около 1-2 до 7-8 градуса. \r\n ", "date": "2017.12.28", "title": "В петък дъжд, облаци и студ, градусите падат!"}
{"url": "https://www.dnes.bg/muzika/2017/12/28/pochina-boiko-trifonov-pyrviiat-frontmen-na-atlas.363535", "text": "\"Починал е моят приятел и колега - първият певец на \"Атлас\" - Бойко Трифонов. Нямам думи...\" - написа китаристът Ники Томов на личната си страница във Facebook.Музикантът е сред основателите на \"Атлас\", заедно с колегите си Петър Писарски и Силвия Райновска. По-късно към триото се присъединяват Румен Александров – бас китара, Енил Енчев – хармоника и Петър Даскалов – ударни инструменти.Групата е една от малкото български, която не спира да твори от създаването си - през 80-те години до днес. През годините \"Атлас\" е на сцената с различни музиканти, а през 2015 г. всички бивши и настоящи членове застават заедно, за да отбележат 30-годишната си история с грандиозен концерт.В последните години – от 2015 г. насам основен вокал е Георги Арсов. С него \"Атлас\" записват песните \"Двама с теб\" и \"Пак пак пак\". В момента групата е в състав: Георги Арсов – вокал, Петър Писарски – китара, Иван Несторов – бас, Асен Драгнев – клавишни, Драгомир Ганчев – барабани.", "date": "2017.12.28", "title": "Почина Бойко Трифонов – първият фронтмен на \"Атлас\""}
{"url": "https://www.dnes.bg/eu/2017/12/28/shopska-ta-grozdankata-i-kiufteto-za-evrobiurokratite-pod-lupa.363467", "text": "На територията на три места ще могат да опитат основно от българската кухня делегатите по време на предстоящото през първата половина на 2018 година у нас председателство на Съвета на ЕС. \r\nТова стана ясно, след като броени дни преди старта на БГ председателството на ЕС НСО и Агенцията по храните (БАБХ) се впуснаха в проверки в кухните на ресторантите и хотелите, които ще се грижат за изхранването на очакваната цяла армия от високопоставени гости.Аакциите не са еднократни и ще продължат по време на шестте месеца, в които столицата ще е домакин на 300 официални събития с 22 000 гости. По време на инспекциите се проверяват сградния фонд, оборудването, храните, документите за произхода им, срока им на годност, а също цялостното хигиенно състояние на обектите и здравните книжки на работниците.\r\nКъм момента е определено гостите на председателството да се хранят на три места – в ресторанта на НДК и в резиденция \"Бояна\", където има още два обекта. Две или три вечери ще бъдат организирани в зала \"Джон Атанасов\" в \"София тех парк\". \r\nЗа запознаването им с българската кулинария обаче ще отговарят и кухните на още 22 хотела. Това е бройката на местата, на които ВИП посетителите ще отсядат. За обгрижването им бе проведен търг за обслужващ хотел за 30 събития, който е спечелен от \"Маринела\". \r\nОтделно обаче министърът, отговарящ за организацията на Председателството – Лиляна Павлова, подписа споразумение за взаимодействие с асоциацията на хотелиерите и ресторантьорите (БХРА), за още 21 хотела, чиито услуги да могат да бъдат използвани. Те са включени в списък, от който гостите могат да избират, пише \"Монитор\".\r\nПо време на българското председателство на ЕС ще има 1 среща на върха на лидерите на Евросъюза, както и 25 събития на високо ниво. Официалното откриване е на 11 януари, като за него ще дойде шефът на ЕК Жан-Клод Юнкер, председателят на Европейския съвет Доналд Туск и председателят на Европейския парламент Антонио Таяни. \r\nСледващата такава мащабна сбирка на високо ниво, когато в София ще се съберат евролидерите, е на 17-18 май, когато е срещата на върха за Западните Балкани. Тогава трябва да пристигнат всички правителствени и държавни лидери то 28-те страни-членки на ЕС\r\nВсички останали съвети на ниво премиери, на които участват и държавните глави и всички формални заседания на съветите на министри ще се провеждат в Брюксел. Става дума за двата европейски съвета през март и юни.", "date": "2017.12.28", "title": "\"Шопска\"-та, Грозданката и кюфтето за евробюрократите под лупа"}
{"url": "https://www.dnes.bg/tenis/2017/12/28/liubovnite-greshki-na-grisho-biah-zamaian-ot-serina-i-masha-no.363468", "text": "Спортистът на годината Григор Димитров призна пред италианския вестник \"Ла Република\", че миналите му връзки не са били с правилните хора. Той помоли повече името му да не се свързва със Серина Уилямс и Мария Шарапова.\r\n\"Мисля, че просто останах неразбран - категоричен е Димитров. - Не знаех, че хората са имали някаква погрешна представа за мен. Разбира се, имал съм тежки моменти, тъй като не съм бил заобиколен от правилните хора. Нека обаче да забравим клишето за гаджетата - от Серина до Шарапова. Бях замаян от красотата им и се чувствах странно. Наистина ли е толкова лошо? Сегашната ми връзка с Никол Шерцингер ме кара да съм много по-внимателен и да не излагам на показ личния си живот\", изповяда се той.\r\nГришо обясни и дали личният му живот влияе върху начина, по който е възприеман по света.\r\n\"Винаги съм казвал, че тенисът не може да бъде всичко за мен - заяви той. - В живота ми и други неща имат значение. Не искам да бъда добър само в едно нещо в живота ми. Искам да правя и други неща, като например да уча. Искам също така да изпратя и правилно послание към по-младите играчи, които идват след мен. Ако не допринесеш за нещо, за какво изобщо живееш?\"\r\nТой не пропусна да коментира и за сравненията с Роджър Федерер.\r\n\"Може би вината е на баща ми, защото ме научи да играя бекхенд с една ръка - пошегува се Гришо. - Федерер и Надал са феномени, които белязаха моя спортен живот. Най-забавното е, че съм известен  като\"Бейби Фед\", но всъщност се спасих при Рафа, в неговата академия.\"\r\nЗа финал родният талант в тениса говори за връзката с родината си.\r\n\"Аз съм 100% българин - категоричен е Димитров. - Виждаш ли, имам лъв на капака на телефона – това е символ на моята страна... Не живеехме много добре, училището не беше в най-добро състояние, а и не беше безопасно да се ходи по улиците. Дали съм имал проблеми? Разбира се! Спомням си, че на няколко пъти бях гонен за лошо поведение. Но това бяха неща от ежедневието. Ежедневие, изпълнено с пакости. Сега искам да направя нещо за България – може би да изградя тенис академия и повече хора да тръгнат по моите стъпки\".", "date": "2017.12.28", "title": "Любовните грешки на Гришо: Бях замаян от Серина и Маша, но..."}
{"url": "https://www.dnes.bg/notifikacii/2017/12/28/za-mama-za-baba-bylgarite-zad-granica-pratili-1-5-mlrd.363469", "text": "Само за 10 месеца тази година българите зад граница са пратили близо 1,5 млрд. лева на близките си у нас. \r\nТова показват данните за платежния баланс на Българска народна банка (БНБ), цитирани от \"Дарик\".\r\nОбщата сума от януари до края на октомври 2017 г. е 750 млн. евро. За сравнение за същия период на миналата година емигрантите са изпратили с 10 млн. евро по-малко, или 740 млн. евро.\r\nСамо за октомври гурбетчиите са пратили малко над 71 млн. лв. От началото на годината слабият месец е бил август, когато паричните преводи на работниците в чужбина са 66,2 млн. евро.\r\nНай-много средства идват от българите в САЩ, Испания и Гърция.\r\nДанните на БНБ обаче отчитат само парите, изпратени по банков път и чрез дружества за парични трансфери. \r\nНе е ясно какви суми влизат у нас в брой или какви стоки, купени зад граница, идват в страната.\r\n ", "date": "2017.12.28", "title": "За мама, за баба...  Българите зад граница пратили 1,5 млрд. "}
{"url": "https://www.dnes.bg/muzika/2017/12/28/pavel-i-mihaela-toi-kryshnal-tia-pobesniala-zaedno-sa.363470", "text": "Любовта в крайна сметка надделя и Павел и Михаела Филева се събраха, след повече от половина година далеч един от друг.\r\nДоскоро всички бяха убедени, че бившата двойка няма шанс отново да се събере. Но преди няколко седмици те хвърлиха бомбата, че отново са заедно, напук на всички зложелатели.Новината бе обявена на светско парти, на което влюбените се появиха отново като двойка. И никой не ги питал дали са се намерили отново, тъй като личало отдалеч, че се обожават.\r\n\"Тя не може да събере усмивката си от щастие. Последните няколко месеца бяха много тежки за нея, но сякаш всичко вече е зад гърба й и няма причина за никакви тревоги и съмнения, че с Павел ще се разберат. От старите им разногласия няма и помен\", издават близки до Филева пред \"България днес\".\r\nИзпълнителката и рапърът се разделиха в началото на лятото, като се спекулира, че двамата са имали проблеми заради изневяра. Павел хлътнал по една от участничките в \"Гласът на България\" и започнал да прекарва много време с нея.\r\nПевицата пък все по-малко имала време за него, тъй като работела по собствени проекти. Така двойката започнала да се кара постоянно и накрая Михаела предложила да се разделят.\r\nМузикантът обаче не се дал лесно и през цялото време след раздялата се опитвал да й докаже колко много държи на нея. Първо като приятел, а после и като гадже.\r\nКъм днешна дата влюбените дори живеят заедно под един покрив и са загърбили всички недоразумения. Семейното съжителство е новост и за двамата, но те полагат усилия да се разбират и явно това влияе добре на връзката им.\r\nМладите звезди не бързат с деца и дом, но вече се оглеждат за такъв. Категорични са обаче, че докато не разполагат с достатъчно място и средства да отгледат деца, няма да бързат с тях.", "date": "2017.12.28", "title": "Павел и Михаела – той кръшнал, тя побесняла. Заедно са!"}
{"url": "https://www.dnes.bg/usa/2017/12/28/dyrjavniiat-sekretar-gord-ot-diplomaciiata-na-sasht.363471", "text": "През изминалата година САЩ бяха изправени пред огромни предизвикателства в отношенията си със Северна Корея, Китай и Русия и в усилията си да победят международния тероризъм. Но американците трябва да бъдат окуражени от напредъка на Държавния департамент и на американската Агенция за международно развитие в усилията им за постигане на глобален мир и стабилност.\r\n\"Аз съм горд от нашата дипломация\", пише американският държавен секретар Рекс Тилърсън в статия във в. \"Ню Йорк таймс\". \r\n\"Победата над тероризма си остава един от най-висшите президентски приоритети. Агресивната стратегия на администрацията за противодействие на Ислямска държава предостави по-големи правомощия на американските военни командири на бойното поле, давайки на нашите сили повече свобода и бързина да правят онова, което могат най-добре в партньорство с местните сражаващи се сили. Като резултат от това глобалната коалиция за разгром на ИДИЛ ускори операциите си и на практика си върна всички територии, които преди това държеше Ислямска държава в Ирак и Сирия. И докато нашите военни помагаха за прочистването на Ирак и Сирия от силите на ИД, то нашите дипломати ги следваха с хуманитарна помощ и съдействие\", пише в статията Тилърсън. \r\nТой припомня, че ангажиментът за възпиране на ислямисткия тероризъм и екстремизъм е мотивирал и решението на администрацията за приемане на нова стратегия за Южна Азия, която се фокусира върху Афганистан. Тази страна не може да стане убежище за терористи, както беше в дните преди атаките от 11 септември 2001 г., пише Тилърсън и допълва, че Пакистан трябва да допринася за борбата срещу терористичните групи на своя територия и трябва да засвидетелства желание да си партнира със САЩ в тази насока.\r\nЗа Русия в статията Тилърсън казва, че САЩ имат лоши отношения с една надигаща се Русия, която нахлу в съседните Грузия и Украйна през последното десетилетие и подкопа суверенитета на западните страни, бъркайки се в техните избори. \r\nТилърсън подчертава ангажимента на САЩ за възстановяване на суверенитета и териториалната цялост на Украйна и посочва, че без мирно решение на украинската ситуация, което трябва да започне с придържането на Русия към Минските договорености, не може да има обичайни отношения с тази страна. \r\n\"И докато ние сме нащрек срещу руската агресия, ние признаваме необходимостта да се работи с Русия там където се пресичат взаимните ни интереси\", допълва Тилърсън и посочва, че няма по-очевиден пример за това от Сирия. \r\n\"Сега, когато президентът Владимир Путин потвърди привързаността си към подкрепяния от ООН женевски политически процес за ново бъдеще за Сирия, ние очакваме Русия да изпълнява обещаното\", пише Тилърсън и изразява увереност, че успехът на женевските преговори ще доведе до една свободна от Башар Асад и от семейството му Сирия.\r\nЗа Северна Корея Тилърсън казва, че още с идването на власт Доналд Тръмп е идентифицирал тази страна като най-голяма заплаха за американската сигурност и се отказал от политиката на стратегическо търпение, която не е дала резултат. \r\n\"На нейно място ние приложихме политика на натиск чрез дипломатически и икономически санкции\", пише Тилърсън и припомня, че тази година Съветът за сигурност на ООН е приел три резолюции с едни от най-строгите санкции в историята си, в това число и забрана на износа на широка гама от севернокорейски стоки, като желязо, въглища, текстил. \r\nТилърсън припомня, че САЩ са поискали от съюзници и партньори да упражнят едностранен натиск над Северна Корея, за да принудят режима да промени поведението си и много от тези страни са отговорили положително на призива. Тилърсън казва, че тази мирна кампания е съкратила с около 90% приходите от севернокорейски износ, които се използват за финансиране на разработването на незаконни оръжия. \r\nТой припомня, че вратата на диалога остава отворена, но че САЩ са дали да се разбере ясно, че режимът в Пхенян трябва да си спечели правото да се върне на масата на преговорите. \r\nКато централен компонент в севернокорейската стратегия Тилърсън определя убеждаването на Китай да упражни своето решаващо икономическо влияние над Пхенян. Държавният секретар смята, че Китай може да направи още в тази насока.\r\nГоворейки за Китай, Тилърсън казва, че САЩ ще продължат да преследват американските интереси в други области на сътрудничество, в това число търговския дисбаланс, кражбата на интелектуална собственост и смущаващите китайски военни дейности в Южнокитайско море и на други места. \r\nОтносно Иран Тилърсън казва, че работата със съюзниците и с Конгреса ще продължи с цел отстраняване на многото недостатъци на иранската ядрена сделка, като същевременно се изградят единни усилия за наказване на Иран за неговите нарушения на ангажиментите му във връзка с балистичните ракети и на неговите дестабилизиращи дейности в региона.\r\n\"Когато се събуждам всяка сутрин, първата ми мисъл е: Как мога аз и моите колеги от Държавния департамент да използваме дипломацията, за да попречим хора по света да бъдат убивани, ранявани или лишавани от техните права?\", пише Тилърсън в края на статията.\r\n\"Въпреки предизвикателствата, аз оставам оптимист за силата на дипломацията да разрешава конфликти и да постига напредък на американските интереси\", допълва той. \r\n(БТА)", "date": "2017.12.28", "title": "Държавният секретар горд от дипломацията на САЩ"}
{"url": "https://www.dnes.bg/temida/2017/12/28/sled-uhapvane-ot-pes-sydyt-prisydi-4550-lv-za-deteto.363472", "text": "Окръжният съд във Велико Търново постанови общината в старопрестолната ни столица да изплати 4550 лева обезщетение на семейството на малолетния Виктор К., който на 30 юли 2016 г. бил ухапан от бездомно куче в град Дебелец. Решението на магистратите е окончателно и е влязло в законна сила.\r\nПреди близо година и половина детето, прибирайки се към дома, било последвано от няколко агресивни безстопанствени кучета, като едно от тях го нападнало и го ухапало в областта на лявата подбедрица. Кучето било голямо и без каишка на врата. \r\nДетето се уплашило и със силно кървяща рана се прибрало в дома си. Родителите веднага го откарали в Спешното отделение във Велико Търново, където раната била обработена и поставена ваксина против тетанус. Наложило се да посети и Инфекциозно отделение, където била проведена ваксинация против бяс. \r\nВ резултат на ухапването детето преживяло болки и страдания, развило страх от кучета, притеснявало се да ходи само на училище. Наложило се и провеждането на консултация със психолог.\r\nОтветникът по делото Община Велико Търново е оспорил предявения от родителите на пострадалото дете иск за 5750 лева с мотива, че не се установява безспорно, че ухапването е причинено от безстопанствено куче. \r\nНазначената съдебно-психиатрична експертиза обаче показала, че симптомите в поведението и състоянието на детето предполагат, че травматичните му преживявания не са отзвучали и към момента са все още актуални и активни. \r\nЗатова магистратите осъждат община Велико Търново да заплати на семейството на пострадалия Виктор 4500 лв. неимуществени и 50 лв. имуществени вреди, както и сумата от 1167 лв., представляваща направени по делото разноски за държавна такса, възнаграждения за вещи лица и адвокатско възнаграждение.\r\nРешението е обжалвано, но въззивната инстанция го е потвърдила и то вече е влязло в сила.\r\n ", "date": "2017.12.28", "title": "След ухапване от пес, съдът присъди: 4550 лв. за детето!"}
{"url": "https://www.dnes.bg/stranata/2017/12/28/dyjdoven-no-topyl-chetvyrtyk-s-temperaturi-do-18-c.363473", "text": "От днес започват валежи, но високите температури ще се запазят, събщиха от Националния институт по метеорология и хидрология при БАН. \r\nОблачността ще бъде значителна и следобед ще има валежи в Рило-Родопската област. През нощта срещу петък ще завали и в Източна България. \r\nМаксималните температури там ще стигнат до 18 градуса, а в останалата част на страната – до 13 градуса. \r\nВ планините ще духа силен и бурен юг-югозападен вятър, който през деня ще продължи да се усилва. Облачността ще е значителна и главно в Рило-Родопската област ще има валежи от дъжд, над около 2000 метра от сняг. Максималната температура на височина 1200 метра ще е около 6 градуса, на 2000 метра 0 - 1 градуса.\r\nНад Черноморието ще има разкъсана облачност, която след обяд ще се увеличи и през нощта срещу петък ще превали дъжд. Ще духа умерен, в следобедните часове и през нощта срещу петък до силен южен вятър. Максималните температури на въздуха ще са 12 -16 градуса. Температурата на морската вода е 9 - 10 градуса. Вълнението на морето ще бъде 3-4 бала.\r\n ", "date": "2017.12.28", "title": "Дъждовен, но топъл четвъртък с температури до 18°C "}
{"url": "https://www.dnes.bg/mish-mash/2017/12/28/receptata-dnes-tiramisu-s-krema-sirene-i-rom.363134", "text": "1 голям пакет бишкоти \r\n3 пакетчета крема сирене \r\n200 мл течна сметана \r\n5 с. л. пудра захар \r\n4 лъжици ром \r\n2 чаши студено кафе какаоРазбийте крема сиренето със захарта и 1-2 с. л. сметана. Бъркайте докато стане твърд крем.  В отделна купа разбийте останалата сметана на сняг.Смесете двата крема. В дълбока чиния изсипете студеното кафе и рома.\r\nТопете една по една бишкотите за секунди и редете в правоъгълна тавичка. Отгоре намажете с готовия крем. Отново редите бишкоти, които се напояват в кафе. Намазват се с крема и се поръсват с какаото. Готовото тирамису трябва да престои в хладилник едно денонощие. ", "date": "2017.12.28", "title": "Рецептата Dnes: Тирамису с крема сирене и ром"}
{"url": "https://www.dnes.bg/obshtestvo/2017/12/28/tato-molil-izvadete-rycete-mi-ot-kovchega-ne-sym-kradec.363474", "text": "Костадин Чакъров - последният политически съветник на Тодор Живков, почина в нощта на 25 срещу 26 декември. Той бе помощник на бившия Първи до 1989 г., а преди 1981 г. - на дъщеря му Людмила Живкова.\r\nРоденият през 1947 г. пловдивчанин минава през своя град като първи секретар на ДКМС, после е съветник в Държавния съвет и завършва кариерата си преди 10-ти ноември като зам. завеждащ на икономическия отдел на ЦК на БКП.Последно Чакъров бе член на Политическото бюро на Съюза на комунистите в България (СКБ), а от 2010 до 2013 г. - и негов председател, припомня \"Труд\".Неотдавна Чакъров разказа как е станал съветник на Живков - през 1984 г. влязъл при него с доклад, в който констатирал, че хората с най-слаба подготовка се издигат най-много и най-бързо благодарение на произхода на родителите си.\r\n\"Аз се подписвам под всяка твоя дума, но не мога нищо да направя, защото са много силни и ще ме свалят\", признал Тато.\r\n Чакъров сподели и как Живков отказал 2 милиона марки награда от германската Търговско-промишлена палата за принос в развитието на двустранните връзки. Направил го с думите: \"Това е подигравка! Държавният глава на България да не е търговец - комисионер?\"\r\nОтказал и варианта тези пари да бъдат вкарани под някаква форма в бюджета. Още тогава - през 1987 г., Живков казал: \"Мен един ден ще ме съдят. Ще се намерят мерзавци, които ще кажат, че съм имал 5-6 такива награди, а съм обявил само една. Или че наградата е била за 10 милиона, а съм обявил само два. Аз познавам психологията на този народ - той политически грешки ще ми прости, но 5 лева да взема, няма да ми прости\".\r\nПървия тогава заръчал: \"Като умра, кажи да ми извадят ръцете извън ковчега, да видят, че не съм взел нищо на оня свят.\"\r\nПоклонението пред Костадин Чакъров ще е на 29 декември 2017 г. от 13 часа в столичния храм \"Свети Седмочисленици\".", "date": "2017.12.28", "title": "Тато молил: Извадете ръцете ми от ковчега! Не съм крадец!"}
{"url": "https://www.dnes.bg/world/2017/12/28/zaloviha-streleca-vyv-fabrika-v-moskva.363484", "text": "Бившият собственик на фабриката за сладкарски изделия в Москва \"Меншевик\", който вчера уби охранител и рани трима души, е арестуван, предаде ТАСС, като се позова на московското градското управление на руското министерство на вътрешните работи.До стрелбата се стигна по време на разгорещен спор на бившия собственик Иля Аверянов с новия собственик на фабриката. \r\nПрокуратурата в Москва съобщи, че стрелбата започнала, когато на територията на предприятието пристигнали съдебни екипи. \r\nАверянов твърди, че фабриката му е била отнета незаконно от прокурори, действащи заедно с престъпна банда. /БТА/\r\n ", "date": "2017.12.28", "title": "Заловиха стрелеца във фабрика в Москва"}
{"url": "https://www.dnes.bg/za-da-se-razbirame/2017/12/28/test-kakva-shte-byde-za-vas-idnata-2018-a.363077", "text": "Остават броени дни до посрещането на 2018-а година.Време е да пренаредим приоритетите си, да направим равносметка.Въпреки някои събития да са предвидими за нас, други остават неизвестни. Само се надяваме те да внесат положителна нотка в живота ни.Днес споделяме един забавен тест, който ще ви разкрие какво ще ви донесе новата 2018-а година.", "date": "2017.12.28", "title": "Тест: Каква ще бъде за вас идната 2018-а?"}
{"url": "https://www.dnes.bg/usa/2017/12/28/evakuaciia-na-chasti-ot-disnilend-v-kaliforniia.363481", "text": "Спиране на тока наложи евакуацията на посетители от много атракционни в увеселителния парк Дисниленд в Анахайм в щата Калифорния, предадоха световните агенции.Аварията стана в 19 ч. по Гринуич в сряда местно време. Засегнати бяха влакчето, което превозва посетителите между отделните атракционни, както и зоната, посветена на Мики Маус и зоната, наречена Страна на фантазията, посветена на приказките, пише БТА.Причина за голямата авария бе дефект с електрически трансформатор. След час работа аварийни екипи възстановиха електроподаването в някои от засегнатите зони.Аварията стана в последния ден на празниците по повод Рождество Христово. Посетители качиха в социалните мрежи снимки на дълги опашки, причинени в увеселителния парк заради спирането на тока.", "date": "2017.12.28", "title": "Евакуация на части от Дисниленд в Калифорния"}
{"url": "https://www.dnes.bg/notifikacii/2017/12/28/dizel-i-benzin-dyrpat-ot-djoba-ni-po-oshte-10-st-za-lityr.363475", "text": "Цената на дизела се е повишила с 11 стотинки за литър или с 5,6% през последните 6 месеца, показват данните на fuelo.net. Средната цена по бензиностанциите в момента е 2,09 лв. за литър, като на някои обекти стига до 2,23 лв. за литър. \r\nНай-евтино дизелът се е предлагал в края на юли – 1,96 лв. за л.\r\nПовече плащаме и за бензин спрямо летните месеци. Средната цена на най-масовия А95 в момента е 2,08 лв. за литър, като на редица бензиностанции горивото се предлага по 2,15 лв. за л. Най-евтино ни е струвал бензинът в края на август – 2 лева за литър.\r\nПри пропан бутана повишението на цената е с 9 ст. за литър за последните шест месеца. Средната цена в момента е 1,06 лв. за литър, като най-ниска е била през август – 0,94 лв. за л.\r\nМеждувременно суровият петрол тип \"Брент\" надмина 65 долара за барел на световните борси, наближавайки най-високите си нива от средата на 2015 г. насам. \r\n ", "date": "2017.12.28", "title": "Дизел и бензин дърпат от джоба ни по още 10 ст. за литър"}
{"url": "https://www.dnes.bg/health/2017/12/28/po-praznicite-s-malko-dete-bydete-gotovi-za-virusi.363198", "text": "Празничните дни са дългоочакван момент в годината, когато се събира цялото семейство. Малките деца обикновено са в центъра на вниманието. Този близък контакт обаче би могъл да доведе до разпространение на нежелани инфекции и да помрачи празничното настроение. Най-застрашени са кърмачетата и малките деца, които поради все още неукрепналата имунна система са по-податливи към разболяване. ", "date": "2017.12.28", "title": "По празниците с малко дете – бъдете готови за вируси!"}
{"url": "https://www.dnes.bg/notifikacii/2017/12/28/kradci-s-opit-da-tarashat-bankomat-v-liulin.363482", "text": "Крадци са се опитали да ограбят банкомат в столичния квартал \"Люлин\" тази нощ. Сигналът за инцидента е подаден в полицията малко преди 3:30 часа.От полицията съобщиха за , че има нанесени щети по устройството, но не потвърдиха дали става дума за взрив.На този етап няма констатирана кражба. Огледът на място продължава, съобщиха още от МВР.\r\n ", "date": "2017.12.28", "title": "Крадци с опит да тарашат банкомат в \"Люлин\""}
{"url": "https://www.dnes.bg/politika/2017/12/28/grajdanska-otgovornost-pada-do-80-leva-i-skacha-do-400-zashto.363478", "text": "Гражданската отговорност ще се изчислява по нова методика от тази година, но не от 1 януари, какъвто бе първоначалният план.\r\nТой предвиждаше още от началото на годината цената на задължителната полица да се определя по системата бонус-малус, което означава системните нарушители на пътя да плащат по-скъпа, а изрядните шофьори - по-евтина застраховка.\r\nПрогнозата на зам.-шефката на застрахователния надзор Ралица Агайн предвиждаше тя да струва около 50 лв. за шофьорите без нарушения и до 200 лв. за тези, които системно нарушават правилата. Шефката на Асоциацията на българските застрахователи Светла Несторова пък очаква още по-драстични разлики - от 80 до 500 лв.\r\nЗастрахователи обаче предупредиха, че до момента няма яснота нито за принципите, по които ще се поощряват шофьорите, нито за наказанията, които ще им струват по-скъпа полица.\r\nТепърва се обсъжда дали системата да отчита не само нарушения на пътя, и то такива, за които КАТ е съставил акт или са довели до пътно произшествие, или да се отчитат и възрастта на шофьора, неговият пол, колко често сяда зад волана, в какво населено място най-често кара.\r\nОсновният проблем, който посочват застрахователи, е, че премията до момента се е отнасяла за колата, а оттук нататък тя трябва да се персонализира за шофьора.\r\nНа този етап първоначалният замисъл не може да бъде реализиран. При него трябва да се осигури достъп на застрахователните компании до информационните масиви на КАТ. Идеята е според броя и тежестта на транспортните произшествия, виновно предизвикани от водача, да се изчисли индивидуален коефициент на риска и той да се умножи по базовата цена на полицата.\r\nЗасега този вариант е неприложим, тъй като статистиката на катастрофите отчита произшествие с автомобил, а не с водач. Трябва допълнителна информация за това кой е седял зад волана, както и чия е вината, което се установява със закъснение във времето след разследване, а често и след съдебни дела.\r\nПрогнозата на застрахователите е новата система да влезе в сила през втората половина на годината, и то след съответни промени в закони и наредби, а не от 1 януари.\r\nСпоред един от бившите депутати и автор на много промени в Закона за движение по пътищата Настимир Ананиев проблем за въвеждането на системата е, че няма предложен законопроект, от който да се види по какъв начин би действала тя в България. \r\nТой твърди пред \"24 часа\", че ако тази система се задейства, трябва да се промени изцяло Законът за движение по пътищата, както и философията за налагане на глобите. Аргументът на Ананиев е, че в момента много от санкциите се налагат на автомобила, а при бонус-малус тези санкции трябва изцяло да са върху водача, за да може всеки шофьор да има индивидуална застраховка, обвързана с натрупаните му нарушения на пътя.\r\n\"Ако в едно семейство двама или трима шофират една кола, при въвеждането на системата всеки от тях трябва да има отделна собствена застраховка, ако иска да шофира\", коментира още Настимир Ананиев.\r\nЦелта на драстичния скок в цената на застраховката \"Гражданска отговорност\" е да се намали черната статистика, която ни извежда на предни позиции в ЕС. \r\nЗа 11 месеца у нас е имало 5530 тежки катастрофи с над 500 жертви и почти 7000 ранени, показва статистиката на КАТ. Като причини за пътните произшествия най-често се сочат превишената скорост, неправилните маневри, отнемането на предимство и навлизането в насрещното платно.", "date": "2017.12.28", "title": "\"Гражданска отговорност\" пада до 80 лева и скача до 400. Защо?"}
{"url": "https://www.dnes.bg/obshtestvo/2017/12/28/svetyt-trypne-i-pita-kakvo-e-predskazala-vanga-za-2018-godina.363477", "text": "Тя е смятана за най-голямата ясновидка на времето си, пише германското издание на \"Хъфингтън поуст\". Преди смъртта си през 1996 година българската пророчица баба Ванга прави предсказания за докъм 5079-та - годината, в която според нея трябва да очакваме края на света. \r\nНякои от предсказанията на Ванга междувременно са се оказали верни. Например това, че 44-ият американски президдент ще е афроамериканец - прогноза, която Ванга е направила много години преди Барак Обама да спечели през 2009 президентските избори в САЩ. \r\nОще през 1989 Ванга предупреждава за терористичните нападения от 11-ти септември 2001. Твърди се, че освен това тя е предсказала Brexit-а и възхода на т.нар. \"Ислямска държава\", посочва още \"Хъфингтън поуст\". \r\nПредсказанията ѝ за настъпващата година са две. Едното е, че Китай ще се превърне в световна сила номер едно, измествайки САЩ от водещата позиция. Второто пророчество е, че на Венера ще бъде открита нова форма на енергия.\r\n\"Хъфингтън поуст\"посочва и няколко случая, при които предсказанията на Ванга са се оказали неверни. Например това, че 44-ият американски президент ще бъде последният президент на САЩ. С идването на Доналд Тръмп на власт през януари 2017 това предсказание се оказа погрешно.\r\nВъпросът, разбира се, е колко големи са шансовете предсказанията на Ванга за 2018-та година да се окажат верни? Първата прогноза  - за това, че Китай ще бъде новата водеща световна сила - звучи вече познато. Редица медии вече коментираха, че Китай измества САЩ от водещата позиция в света. \r\nБританското списание \"Икономист\" например нарече китайския правителствен шеф Си Цзинпин \"най-силният човек в света\" - определение, което досега е било използвано само за американските президенти. Китай набира мощ и по отношение на икономиката. Още през 2015 производството на страната е съставлявало 15,6% от световната икономика.\r\nЩо се отнася до второто предсказание, то е по-скоро безпочвено, смята \"Хъфингтън поуст\". Според Ванга, на Венера ще бъде открит нов енергиен източник. Понастоящем обаче изобщо няма планове за експедиции на Венера, да не говорим за планове да се търсят някакви енергийни източници. \r\nИзданието обаче посочва, че през 2018 \"Parker Solar Probe\" - космическата сонда на американската агенция за космически изследвания НАСА - ще прави изследвания на Слънцето и за тази цел ще премине покрай Венера.", "date": "2017.12.28", "title": "Светът тръпне и пита: Какво е предсказала Ванга за 2018 година?"}
{"url": "https://www.dnes.bg/stranata/2017/12/28/ekoaktivisti-na-protest-za-vtoriia-lift-shte-byde-sech.363493", "text": "Според еколози се предвиждат убийствени мерки в плана за управление на Националния парк Пирин. Природозащитниците се събраха пред Министерския съвет, за да протестират.\"Всички говорят за втори лифт, но такова предложение няма. В новите мерки се предвиждат ски писти, въжени влекове към тях, водохващания и осветление на трасетата. Това всичко основно върху вековните гори на парк Пирин. Това е коледен подарък за неизвестни интереси. Нарушава се законът за защитените територии и две европейски директиви\", отбеляза активистът пред МС Андрей Ковачев.По негови думи готвените промени не предвиждат решаване на проблема с дългите опашки за лифтовете.\r\n\"Това, което се предлага е абсолютно скандално. Трудно е да повярвам, че Министерство на околната среда и водите е предложило на Министерския съвет да одобри сеч на вековни гори. Никъде не пише, че се решава някакъв проблем. Ако тези поправки в плана бъдат приети, ще се опитаме да защитим Пирин чрез съдебен процес\", уточни протестиращата Катерина Раковска пред репортера на Димитър Димитров.\r\n ", "date": "2017.12.28", "title": "Екоактивисти на протест за втория лифт: Ще бъде сеч!"}
{"url": "https://www.dnes.bg/stranata/2017/12/28/sydyt-na-es-tylkuva-dopustima-li-e-sgradna-instalaciia.363480", "text": "Съдът на ЕС се зае да тълкува допустимо ли е начисляване на такса \"сградна инсталация\", когато отделните потребители са се отказали от централно отопление. Процедурата е задвижена след запитвания на български районен съд за това как да се прилага правото на Европейския съюз в българските условия и идва няколко месеца, след като Върховният касационен съд излезе с тълкувателно решение по казуса, съобщи БНТ.Стотици българи, които живеят в чужбина и не ползват собствеността си в България, са принудени да плащат таксата.С тълкувателното решение на Върховния касационен съд от месец май тази година таксата беше окончателно бетонирана като законосъобразна и ненарушаваща член 62 от Закона за защита на потребителите, където се казва, че човек не трябва да плаща за непоискана услуга.Мотивирани от особеното мнение на един от върховните магистрати, който смята, че колегите му е трябвало да се допитат до съда на ЕС, преди да излязат с търкувателно решение, един районен съд в България вече е изпратил искане за преодициално запитване до европейските съдии по дело, заведено от българско топлофикационно дружество срещу потребител.Решението на европейските магистрати трябва да се изчака в следващата година. Те ще дадат и задължително тълкуване и относно това дали е допустимо плащането на топлинната енергия за сградна инсталация да се разпределя пропорционално на отопляемия обем на имотите по проект без оглед на реално отдаденото количество топлинна енергия в обекта.\r\n ", "date": "2017.12.28", "title": "Съдът на ЕС тълкува: Допустима ли е \"сградна инсталация\"?"}
{"url": "https://www.dnes.bg/notifikacii/2017/12/28/stotici-posreshtnaha-osvobodenite-plennici-v-kiev.363486", "text": "Стотици украинци се събраха на летището в Киев, за да посрещнат тази нощ десетките военни и цивилни, освободени от плен по време на размяната на пленници между украинските власти и проруските сепаратисти, предаде Франс прес.\r\nРазвяващи украински знамена и носещи букети с цветя, хората посрещнаха, скандирайки: \"Слава за Украйна! Слава за героите!\", освободените мъже и жени при тяхното слизане от военнотранспортен самолет, който ги докара в Киев.\r\n\"Скъпи приятели, за вас днес е един много важен ден\", заяви посланичката на Франция в Украйна Изабел Дюмон, която придружаваше украинския президент Петро Порошенко в сепаратисткия украински Изток за среща с освободените мъже и жени. \r\n\"Ще продължим да работим, за да могат всички затворници да се върнат у дома\", допълни тя.\r\nПоследва емоционална среща на освободените с техните близки.\r\nРазмяната на затворници касаеше над 300 души. Тя бе плод на трудни преговори, в които участваше и руският президент Владимир Путин от няколко седмици. Властите в Киев освободиха 233 души, от самопровъзгласилите се Донецка и Луганска републики бяха освободени 73 затворници. \r\nТова бе първата размяна на пленници между враждуващите страни от 15 месеца насам. Тя се състоя на фронтовата линия близо до Горловка на около 40 километра североизточно от Донецк и продължи няколко часа. /БТА/\r\n ", "date": "2017.12.28", "title": "Стотици посрещнаха освободените пленници в Киев"}
{"url": "https://www.dnes.bg/obshtestvo/2017/12/28/ot-drugata-strana-bez-podslon-na-koleda.363485", "text": "И тази Коледа много хора нямаха елха. И тази Коледа много хора не успяха да усетят топлината на домашния уют по празниците.Част от тях са намерили временно свой, но същевременно чужд дом, който делят с други със сродни съдби – изоставени, без подслон и подкрепа от никого, жертви на трафик и домашно насилие, съобщава Чувстват го като свой заради човещината и грижите от сърце, които получават от специалистите в звено \"Майка и бебе” в Комплекса за социални услуги за деца и семейства в Стара Загора – хора, обречени да правят добро.\r\n ", "date": "2017.12.28", "title": "От другата страна: Без подслон на Коледа"}
{"url": "https://www.dnes.bg/stranata/2017/12/28/bylgarinyt-mlad-pensioner-zaradi-bolesti.363479", "text": "73 659 са българските пенсионери под 50-годишна възраст. Това показва справка на в електронните регистри на Националния осигурителен институт (НОИ). В момента лични пенсии получават 2 061 684 души, което означава, че около 3% от тях са хора под 50-годишна възраст, пише \"Монитор\".\r\n6157 от младите пенсионери са излезли в заслужена почивка, защото са навършили нужните години и стаж за професията си. Близо 80% от тях или 4807 души са бивши военни и полицаи, които до миналата година имаха право да се пенсионират независимо от навършената им възраст.Служителите в силовите министерства трябваше само да имат 27 г. осигурителен стаж, 18 г. от които в системата. Така до преди 2 години униформените можеха да излизат в заслужена почивка преди да навършат 40 г., при условие, че са сложили пагоните на 20-годишна възраст.\r\nНай-много обаче са младите пенсионери по болест. Към момента инвалидни суми за старини получават 66 764 нашенци, което е 90% от всички пенсионери под 50-годишна възраст. В това число обаче влизат и хората, родени с увреждания, които след навършване на пълнолетие до 20-ата си годишнина получават пенсия, независимо дали имат осигурителен стаж.\r\nСлед това, за да продължат да получават сума за старини, те трябва да имат между 1 и 5 години осигурителен стаж. Минималният размер на тази пенсия се определя от степента на увреждане и процент от минималната пенсия за осигурителен стаж. Така хората с неработоспособност между 50% и 70% получават поне 170 лв. пенсия. Тези с инвалидност между 71 и 90 на сто вземат минимум 210 лв., а на тези с над 90% инвалидност пенсията е минимум 230 лв.\r\nЗаради трудови злополуки или професионална болест други 738 българи са излезли в пенсия преди да навършат 50 години.\r\nПрез тази година в заслужен отдих са излезли 83 541 българи. Статистиката отчита спад на новите пенсионери с близо 7000 души за година. Броят на излизащите в заслужена почивка намалява заради увеличението с по 2 месеца на изискуемите възраст и стаж за пенсия, въведено през миналата година.\r\nТройно са намалели пенсиониращите се военни и полицаи, показват данни на НОИ. През 2017 г. в заслужена почивка са излезли 1861 служители под пагон, докато година по-рано силовите ведомства са напуснали 6693 души, достигнали пенсионна възраст. Спадът се дължи на въвеждането на пенсионна възраст за служителите под пагон.\r\nВсеки трети пенсионирал се тази година е излязъл в пенсия заради болежки, показват данните на НОИ. Така тази година броят на инвалидните пенсии нарасна с 25 638.", "date": "2017.12.28", "title": "Българинът – млад пенсионер, заради болести"}
{"url": "https://www.dnes.bg/world/2017/12/28/poliaren-stud-v-sasht-buri-v-ispaniia-i-avstraliia.363489", "text": "Рекордни снеговалежи и вълна от полярен студ парализираха редица северни американски щати, предаде Франс прес.\r\nВ Синсинати в щата Охайо от студ почина бездомник на автобусна спирка. Температурата в този северен американски щат е минус 10 градуса по Целзий през деня, а нощем пада до минус 15 градуса.\r\nВ Майнът в Северна Дакота температурата спада до минус 21 градуса по Целзий. Хората се оплакват, че от студ ги боли дори когато дишат. Градът е буквално парализиран и никой не смее да излиза.\r\nВ щата Ню Йорк губернаторът Андрю Куомо предупреди, че студената вълна може да продължи до 2 януари. Очаква се от утре в щата температурите да паднат до минус 40 градуса по Целзий.\r\nСтудената вълна се придружава от рекордни снеговалежи на места. В град Ери, недалеч от Ниагарския водопад, паднаха 1,5 метра сняг за 48 часа. Властите обявиха извънредно положение, за да мобилизират тежка техника, с която да се справят със разчистването на снега. Жителите на града бяха призовани да не излизат от домовете си, тъй като в Ери вилнее и леден вятър. В деня на Рождество Христово в Ери снежната покривка е била 86 сантиметра и така е подобрен рекорд от 22 ноември 1956 г., когато за един ден натрупаната снежна покривка е била 51 сантиметра. 1,5-метровата снежна покривка в града пък подобри рекорда от 1958 г. за най-много сняг, навалял за два дни.\r\nПрез целия месец в Ери е натрупала снежна покривка от 245 сантиметра и така декември се превърна в най-снежния месец в историята на града.\r\nБурята Бруно пък отне живота на двама души в Испания, предаде Франс прес, като се позова на местните власти и спасителните служби.\r\nЕдната жертва е мъж, паднал от балкона на жилището си под порива на бурен вятър в каталунския курорт Сегур де Калафел. Втората жертва е мъж, който се удавил край бреговете на остров Майорка, докато се опитвал да се прибере с яхтата си.\r\nСилните ветрове на бурята Бруно повалиха пътни знаци, счупиха клони и отнесоха коледната украса на някои места. Общо 11 провинции в областите Галисия, Астурия и Страна на баските бяха поставени в състояние на тревога. В Барселона и в Тарагона в областта Каталуния екипите за спешна помощ пък са получили над 1000 сигнала, свързани с бурята.\r\nЦиклонът Хилда връхлетя Северозападна Австралия и нанесе материални щети, но няма данни за жертви, предаде ДПА.\r\nСтихията удари района южно от крайбрежния град Брум. Повалени бяха дървета. Нанесени бяха щети на сгради. За последните 24 часа се изляха 292 милиметра дъжд. Вятърът беше със скорост от 128 километра в час. Хиляди домакинства останаха без ток заради стихията, пише БТА.", "date": "2017.12.28", "title": "Полярен студ в САЩ, бури в Испания и Австралия"}
{"url": "https://www.dnes.bg/notifikacii/2017/12/28/bus-s-policai-se-udari-v-taksita-chetirima-sa-raneni.363505", "text": "Тежка катастрофа с полицейски бус във Варна.Инцидентът е станал около 3 часа в четвъртък сутрин на пл. \"Съединение\", съобщиха от МВР.Бусът на полицията се е сблъскал с две таксиметрови коли и се е преобърнал.При инцидента няма сериозно пострадали хора.Четирима души са с контузни наранявания - 47-годишният шофьор на полицейския бус, 42-годишнен таксиджия и двамата пътници, които са били с него.", "date": "2017.12.28", "title": "Бус с полицаи се удари в таксита, четирима са ранени "}
{"url": "https://www.dnes.bg/obshtestvo/2017/12/28/patrioti-vs-ednopolovite-brakove-v-bylgariia-polovete-sa-dva.363498", "text": "Остра реакция от Патриотите срещу ратифицирането на Истанбулската конвенция от страна на България. Документът инкриминира семейното насилие и насилието над жени и узаконява еднополовите бракове, а от \"Обединени патриоти\" са твърдо против подобно решение.\r\n\"Самата конвенция е подписана 2011 г. и виждаме, че доста години отлежава прибрана някъде. Някой пожела тази конвенция да мине през Министерския съвет. Г-н Каракачанов даде отрицателно становище за съгласуването ѝ\", заяви депутатът от \"Обединени патриоти\" доц. Милен Михов в \"България сутрин\".\r\nНай-неприемлива според Патриотите е дефиницията за пол. В Западна Европа и САЩ има тълкувания, че полът е социална категория, която характеризира поведение, избор, нрави и характеристика на личността - той може да бъде избиран, отбеляза патриотът.\r\n\"В нашата Конституция полът е биологична даденост и половете са мъж и , това е нашето разбиране за семейството. Евентуалната ратификация може да стане след широко обществено обсъждане\", настоя гостът на .\r\nОгромна част от българите ще се обявят против такова разбиране за пола, убеден е доц. Михов. Той се съмнява, че от ДПС ще подкрепят конвенцията и според него те също ще заложат на традиционните разбирания за семейството и пола.\r\n\"Тук става въпрос за дефиниция на брака и свързаните с него фундаментални обществени взаимоотношения. Ако приемем, че същестува трети пол, това означава, че трябва да приемем еднополовите бракове. Дали хората са готови да приемат това?\", каза още доц. Милен Михов.\r\nИзвън темата за Истанбулската конвенция той подчерта, че важните въпроси са свързани със социалната политика, образованието, отбраната и развитието на българската икономика.\r\nЗа пръв път патриоти имаха възможност да влияят върху формирането на бюджета и много от социалните въпроси започват да се решават в правилната посока, смята народният представител.", "date": "2017.12.28", "title": "Патриоти vs. еднополовите бракове: В България половете са два!"}
{"url": "https://www.dnes.bg/world/2017/12/28/nai-malko-40-zaginali-pri-atentat-v-kabul.363509", "text": "Най-малко 40 души загинаха и 30 бяха ранени при бомбено нападение в столицата на Афганистан Кабул, съобщи министерството на вътрешните работи.\r\nПротиворечиви са информациите за това коя е мишената на нападението. По данни на говорител на министерството, цитиран от Ройтерс, то е извършено срещу афганистанската информационна агенция \"Войс\". \r\nФранс прес и ДПА съобщават, също позовавайки се на министерството на вътрешните работи, за 40 убити при серия от експлозии, ударили днес шиитски културен център в Кабул. Сградата на културния център се намира до тази на информационната агенция, която първоначално се смяташе за мишена на нападението, отбеляза АФП.\r\n\"Мишена на атаката бе културният център \"Табаян\". Там имаше церемония по повод 38-ата годишнина от съветското нахлуване в Афганистан, когато стана (първата експлозия), заяви за АФП помощник-говорителят на министерството Насрат Рахими.\r\nОще две взривни устройства избухнаха пред сградата, където се бяха събрали хора да помагат на пострадалите от първия взрив.\r\nНикой не е поел до момент отговорност за това нападение. Талибаните дори публикуваха комюнике, в което отричат да са замесени./БТА/", "date": "2017.12.28", "title": "Най-малко 40 загинали при атентат в Кабул"}
{"url": "https://www.dnes.bg/notifikacii/2017/12/28/nagli-djebchiiki-obraha-jena-v-tramvai-tia-pyk-gi-zadyrja.363491", "text": "Ограбена жена и нейната приятелка успяха да заловят крадлите, измъкнали портфейла й от чантата в столичния трамвай №7.Когато разбрали, че са обрани те се върнали по същата линия, за да издирват сами джебчийките.Случката се разиграла на 22 декември. Тогава София беше блокирана от авария и градският транспорт се движеше с огромни закъснения. За да си спести задръстванията Гергана Попова се качила на трамвая, а с нея 4 жени и 11-годишно момиче. Именно тази група е създала суматоха и блъсканица. Когато Гергана разбрала, че е обрана се върнала по следите на джебчийките.\"Бях с приятелка и когато разбрахме, че портмонето ми е откраднато тръгнахме да ги търсим. Взехме трамвая на обратно и слязохме след една спирка. Проверихме в кошовете и намерихме три портмонета\", разказа тя пред bTV.Гергана се свързала с IV районно и бързо влязла в контакт със служител на властите. Той й дал напътствия и тя успяла да засече групата в трамвай на спирката на НДК. \"Знаеха, че ги следим. Качихме се в трамвая, те опитаха да слязат и пак да се качат. На спирката казахме на ватмана, по съвет на полицая на телефона, да не отваря вратите\", посочи Гергана.По думите й в трамвая е имало недоволни хора, че ще закъснеят заради ареста, но е имало и готови да се саморазправят с обирджийките.Те опитали да излъжат полицията, а по-късно в районното е имало и още две потърпевши, които са ги разпознали.Джебчийките са били пуснати от полицията след 24 часа.", "date": "2017.12.28", "title": "Нагли джебчийки обраха жена в трамвай, тя пък ги задържа"}
{"url": "https://www.dnes.bg/health/2017/12/28/pyrjenite-hrani-zashto-sa-tolkova-vredni.363201", "text": "Тенденцията пърженето да отстъпва на задушаването и печенето като основен метод за кулинарна обработка на храните е много позитивна от гледна точка на здравословното хранене.Макар всеки да признава вкусовите качества на добре запържените храни никой не може да отрече негативните последици за здравето от редовната им консумация. ", "date": "2017.12.28", "title": "Пържените храни: Защо са толкова вредни?"}
{"url": "https://www.dnes.bg/obshtestvo/2017/12/28/toi-ot-santiago-tia-ot-sofiia-liubovta-gi-svyrzva-alfredo-i-iuliia.363487", "text": "Това не е типичната коледна история, която сте свикнали да чувате. Това е история, свързваща 9468 км, или точно колкото е разстоянието от София до Куба.\r\nТой е роден в Сантяго, а тя в София и макар че прекарва 5 години от живота си на острова, където казват, че часовниците са спрели преди 50 години, съдбата ги среща на българска територия през далечната 1986 година, съобщава .\r\nЮлия и Алфредо Хередия избират да живеят в България, но никога не забравят Куба и ценните уроци, които им е дала, а именно, че животът не е черно-бял, а цветен, каквито са и самите хора в Куба. Истинската причина, поради която хората там са толкова щастливи, те намират в липсата на поквареност от материалното.\"Бях много по щастлива, когато живеех там, защото се научих, че човек трябва да бъде най-вече благодарен за това, което има\", споделя Юлия.Съдбата е благосклонна към двамата влюбени и ги дарява не с едно, не с две, не с три, а с четири деца, а по-късно следват и внуците.Макар че не помнят родината си - Ема и Естер мечтаят някой ден да я посетят, а днес възпитават своите деца в същите ценности, в които самите те са били възпитани.\r\n", "date": "2017.12.28", "title": "Той от Сантяго, тя от София... любовта ги свързва – Алфредо и Юлия!"}
{"url": "https://www.dnes.bg/notifikacii/2017/12/28/bydete-bditelni-rabotnoto-vreme-na-kradcite-po-praznicite.363488", "text": "Мнозина за новогодишните празници са избрали да пътуват. Но едни от най-работливите хора са останали в града – крадците. Светнахте ли лампата в апартамента си преди да тръгнете и доколко това е ефективен метод за превенция на влизането с взлом?\"Крадците нямат работно време, а дори по празниците са най-работливи. Добрите стари методи със светването на лампите и оставянето на пране не са най-ефективните. Ако някой иска да влезе, има как да провери дали сте там. Най-добрият метод за защита е сигурното заключване и стабилната врата\", обясни собственикът на ключарско ателие Методи Пандурски.Той отбеляза, че бравите се делят на касови и секретни. Касовите започват да губят ефективността си, тъй като вече има инструмент, който ги отваря за под минута, посочи Пандурски пред .\"Ако изберем китайска секретна брава, отново рискуваме. Те са по-евтини и далеч по-некачествени от европейските марки. Хората се лъжат от цената, но ефектът от качествената врата и брава е осезаем. Изберете качеството!\", категоричен бе ключарят.", "date": "2017.12.28", "title": "Бъдете бдителни! Работното време на крадците – по празниците"}
{"url": "https://www.dnes.bg/balkani/2017/12/28/srybski-krychmar-prizna-ne-moga-da-izdyrja-da-piia-s-bylgarite.363496", "text": "Българите са най-добрите туристи в цяла Европа. В това е убеден Саша Прокопович, собственик на етно комплекс в сръбското село Иново близо до Кжяжевац, в полите на Стара планина.Нашенци са постоянните гости там. Те са привлечени от храната, която се предлага. Български клиенти казват, че се доволни от цените, а храната е уникална – натурална, истинска. Собственикът на етно комплекса пък обяснява, че 90% от храната се произвежда на място – \"всичко е естествено\".Според Прокопович българите обичат да пътуват, а още от времето на Тодор Живков те имали традиция в петък, събота да ходят на кръчма.Клиентите са привързани към собственика на етно комплекса, нарекли са го сръбския Робърт де Ниро заради бенката и изобщо физическата прилика.Прокопович казва за българите, че те \"са по-различни от нас\". Не мога да издържа да пия с тях. Те изпият две чаши, аз половина, скривам се и сипвам малко вода, обяснява той.В комплекса му ходят и рокери – те не обичат музиката, която се свири сега. Българи споделят, че групите от 80-те години като \"Рибля чорба\", \"Хара Мата Хари\", \"Нервозни пощар\" - \"това са нашите групи\". \r\n ", "date": "2017.12.28", "title": "Сръбски кръчмар призна: Не мога да издържа да пия с българите!"}
{"url": "https://www.dnes.bg/crime/2017/12/28/14-godishen-krade-ot-vyzrastni-hora-v-tyrgovishtko.363512", "text": "14-годишен е откраднал пари от къщите на двама възрастни в село Славяново, съобщиха от полицията в Търговище. \r\nСлед полицейско издирване в Районното управление в Попово е доведен непълнолетният младеж от селото, за когото е установено, че е извършител на двете кражби.\r\nТой е отмъкнал 90 лв. от дома на 83-годишен мъж от Славяново и 280 лв. от жилището на 71-годишен мъж от селото.\r\nПо случаите се извършват проверки.\r\n ", "date": "2017.12.28", "title": "14-годишен краде от възрастни хора в Търговищко"}
{"url": "https://www.dnes.bg/stranata/2017/12/28/varnenec-poletia-ot-shestiia-etaj-piian-ili-butnat.363546", "text": "29-годишен варненец в болница с тежки травми на гръбнака и крайниците, след като падна от терасата на апартамента си, на 6-ия етаж.Полицията разследва случая, въпреки че няма данни за престъпление, но се проверяват съмнения дали мъжът е бил пиян и е паднал случайно, както твърди самият той, или някой му е \"помогнал\", пише \"\".Сигнал за инцидента е подаден около 22:40 часа вечерта на тел. 112 от случаен минувач, който видял тялото на мъж в безпомощно състояние да лежи на земята до бл. 203 във варненския квартал \"Владиславово\".До пристигането на полиция и екипа на спешна помощ, съседи и познати помогнали мъжът да бъде качен до апартамента си.Пострадалият е откаран веднага в болница в много тежко състояние. Благодарение на бързата и адекватна реакция на лекарите, животът му вече е вън от опасност.Самият той обяснил пред разследващите, че сам е паднал от терасата на апартамента си. По случая е започнато досъдебно производство.\r\n ", "date": "2017.12.28", "title": "Варненец полетя от шестия етаж: Пиян или бутнат? "}
{"url": "https://www.dnes.bg/zvezdi/2017/12/28/v-pamet-na-princesa-leia-ot-mejduzvezdni-voini.363511", "text": "Дъщерята на Кари Фишър отбеляза по необичаен начин първата годишнина от смъртта на майка си. Да припомним, че голямата актриса, която завинаги ще остане запомнена с образа на принцеса Лея от \"Междузвездни войни\", почина на 60-годишна възраст на 27 декември 2016 г.\r\nФишър успя да заснеме всички сцени от последния - осми епизод, след като се върна във филма. Тя отново се превъплъти в познатата \"принцеса\", но с по-висонг ранг - генерал Лея Органа.\r\nТочно година след кончината й дъщеря й Били Лурд, която също е актриса и има малка епизодична роля в последните два епизода на космическата сага, е посетила Норвегия, за да наблюдава Северното сияние.25-годишната Лурд е публикувала снимка от пътуването си, придружена от посланието: \"Майчицата ми беше обсебена от северните сияния, но така и не съм имала възможността да ги наблюдавам заедно с нея. В нейна памет посетихме Норвегия. Обичам те безкрайно\".В емоционалното си пътуване Били Лурд е била придружена от приятеля си Остин Райдел, баща си Брайън Лурд, брачния му партньор Брус Боци и дъщеря му Ава Боци.", "date": "2017.12.28", "title": "В памет на принцеса Лея от \"Междузвездни войни\""}
{"url": "https://www.dnes.bg/notifikacii/2017/12/28/pari-lotariini-bileti-orehi-pliachkata-na-kradcite.363526", "text": "Взломна кражба на около 22 000 лв. и златни накити от жилище в Лясковец разследват горнооряховски криминалисти, съобщи МВР. \r\nПрестъплението е извършено на 25 декември, чрез повреждане на прозорец на стая. На местопроизшествието е извършен оглед. По случая е образувано досъдебно производство.Взломна кражба на метална количка, фуражомелка и 2 куб. м дърва за огрев от жилище в с. Орловец пък разследват служители на РУ – Полски Тръмбеш.Престъплението е извършено в периода 5-25 декември, чрез повреждане на заключващото устройство на вратата. В съседното село Раданово пък навръх Коледа са задигнати около 180 кг орехови ядки от къща в село Раданово. Бандитите се промъкнали в къща чрез взломяване на прозорец. На местопроизшествието е извършен оглед.26-годишен мъж от Свищов е обвинен в кражба на пари и лотарийни билети от търговски обект в крайдунавския град. Престъплението е извършено на 25 декември.Още същия ден след бърза реакция на полицията извършителят е установен. В хода на разследването е изяснено, че чрез счупване на стъклопакет на входна врата мъжът е проникнал в магазина и е извършил кражба на 30 лв. и 66 лотарийни билета.След доклад на материалите в прокуратурата, той е привлечен като обвиняем, взета му е мярка за неотклонение \"подписка\", пише .", "date": "2017.12.28", "title": "Пари, лотарийни билети, орехи... Плячката на крадците"}
{"url": "https://www.dnes.bg/health/2017/12/28/ot-lekarstvo-za-magareshka-kashlica-do-brand-1-v-sveta-pri-prostuda-i-grip.363554", "text": "Световният бранд № 1 в света при простуда и грип вече е факт и у нас. ВИКС навлезе на българския пазар с три от своите флагмани – ,  и .Специалистите са единодушни, че продуктите ВИКС се отличават с комплексен подход към простудните и грипните заболявания. Всъщност за България ВИКС може да е нов продукт, но не и за голяма част от света, в която той има над 100-годишна успешна история.Всичко започва през 90-те години на 19 век - време на промяна в културата, търговията и начина на живот в САЩ и златната ера на откритията в химията, биологията и медицината. Този подем обаче трудно достигал до по-малките градчета, където всичко си кретало по старому. Именно в едно такова градче, с 10 000 жители, наречено Грийнсбъро, Лундсфорд Ричардсън, химик и фармацевт имал малка аптека. Негови клиенти били предимно фермери и техните семейства, които въпреки всичките си усилия, трудно можели да си позволят да отидат на лекар и разчитали на Ричардсън да им предписва лекарства за по-дребни неразположения.А аптекарят-химик го правел с удоволствие, поделяйки времето си между работата в аптеката и изобретяването на нови формули в домашната си лаборатория. Така, за няколко години, в резултат на усиления му труд, се родили над 20 медикамента срещу различни болести. Най-търсен и най-продаван от тях бил мехлемът срещу пневмония VICK’s Group and Pneumonia Sаlve – далечен прародител на днешния ВИКС (по онова време един на всеки десет ставал жертва на болестта). Първоначално лекарството било създадено, за да облекчи затрудненото дишане и магарешката кашлица на собствения син на аптекаря, но скоро било оценено и от неговите пациенти. В състава си то включвало камфор, евкалипт и ментол, както и нова (по онова време), чудодейна съставка от Япония.Успехът на VICK’s Group and Pneumonia Sаlve бил толкова голям, че позволил на изобретателя му да продаде аптеката си в малкото градче и да основе компанията VICKS Family Remedies. Решено било в бъдещата си дейност той да съсредоти усилията си върху мехлема VICK’s.Благодарение на неспирните подобрения във формулата си лекарството донесло облекчение на милиони хора по време на епидемията от испански грип през 1918 г. - една от най-смъртоносните в човешката история. А пред изобретателя му се открили нови, необятни възможности.През 1920 г. VICKS вече се продавал в над 60 страни и от тогава не е спирал своя възход. 100 години по-късно марката продължава да бъде бранд №1 в света при простуда и грип. А тайната на нейния успех е, че никога не е губила връзката със своите корени и с повелята на своя създател, според който \"тайната на доброто лекарство е комбинацията от съвременна медицина и природни съставки\". Продуктите с марката спазват тази заръка и до днес, като включват в състава си както високо ефективни активни съставки, така и допълнителни съставки като ментол, евкалипт, алое, аромат на лимон, които ги правят приятни за употреба и носят чувство на свежест и облекчение.", "date": "2017.12.28", "title": "От лекарство за магарешка кашлица до бранд №1 в света при простуда и грип"}
{"url": "https://www.dnes.bg/temida/2017/12/28/31-sekundi-fatalnata-sreshta-na-georgi-s-ioan.363530", "text": "За колко секунди може да се преобърне животът на десетки хора, да се прекършат 15-годишни деца, които, вместо да празнуват края на учебната година, отиват на погребението на своя приятел и съученик, един тийнейджър става подсъдим за убийство на дете. За 31 секунди.Точно за толкова за първи и последен път до пейка в Борисовата градина се виждат 15-годишният ученик от Търговско-банковата гимназия Георги Игнатов и 17-годишният Йоан Матев, възпитаник на частното училище \"Езиков свят\".Единствената им случайна среща е на 2 юни 2015 г. и продължава от 11,43 и една секунда до 11,43 ч и 32 секунди.Георги и Йоан не се познават, никога преди това не са се срещали, не са се карали за спорт или момичета, нямат и общи познати.След съдбоносната среща Георги издъхва, пронизан от острието на нож, а Йоан се превръща в \"самотния бегач\", търсен от полицията за убийството на момчето.След разследване, продължило две години и половина, за днес беше насрочено т. нар. разпоредително заседание по делото срещу Йоан Матев, който бе задържан на 22 февруари т. г. Тъй като по време на престъплението е 17-годишен, максималното наказание, което може да получи, е 12 години затвор, ако вината му бъде доказана, пише \"\".Поради липсата на сериозен мотив (петте лева, които ученикът носи у себе си, и личните му вещи са непокътнати) разследването на моменти изглежда обречено. Въпреки разлепените из училища снимки на \"самотния бегач\" никой не дава сериозни сведения за него в полицията.Разплитането на убийството започва в края на 2016 г., след като съученичка на Йоан се среща с приятелката на Георги - Лора. Първата казва, че момчето от снимките, разпространени от полицията, много напомня на неин съученик.Обвинителният акт срещу Йоан бе внесен в съда от прокурорите Зоя Мананска и Драгомир Янчев през ноември. Според написаното в него часове преди смъртта си, вечерта на 1 юни, Георги се вижда с приятелката си. Двамата се уговарят да се срещнат отново на следващия ден по обед. Часовете на момичето, което учи в Строителния техникум, приключвали в 11:30 ч заради насроченото тържество от 12 ч. Георги пък е втора смяна и занятията му в Търговско-банковата гимназия са от 13:30 ч.На 2 юни момчето се събужда около 10 часа, провежда по месинджър няколко разговора и в 11 часа с метрото се отправя към Борисовата градина, където е срещата с Лора, пише прокуратурата. Слиза на спирка стадион \"Васил Левски\" и тъй като имало още минути до срещата му, отива на пейките до конната база. Мястото му е добре познато, защото там често играели карти с приятели.Малко по-късно Георги изпраща съобщение на момичето, за да му каже, че го чака на пейките. Излизайки от училище в 11:42 ч, Лора му звъни и се разбират Георги да тръгне към нея, а тя да го чака пред гимназията.Според прокуратурата по това време близо до пейките се намира и ученикът от 11-и клас в частното училище \"Езиков свят\" - тогава 17-годишният Йоан Матев. Той също често минавал през парка, защото почти всеки ден с по-малкия си брат Марсел тренират тенис в клуб \"Васил Левски\", между националния стадион и \"Българска армия\".И на 2 юни братята отиват на тренировка от 10 до 12 ч. Йоан обаче не бил особено стриктен, понякога пропускал. Решил и че този ден няма да тренира, а ще се разхожда и обикаля района. Според прокуратурата, освен телефона у себе си носел и нож с острие 18,5 см. Йоан бил с черно яке, светлосини дънки, сини маратонки и раница на гърба.Около 11:40 ч минава по алеята близо до конната база и вижда Георги, който седи на пейка в тревата. Въпреки че не се познават, Йоан се запътва към него. Разследващите смятат, че идеята му била да ограби момчето.\r\nТочно тогава Георги приключва разговора с приятелката си. Часът е 11:43 ч и една секунда. Той става от пейката с намерението бързо да отиде до Строителния техникум.\r\nЙоан обаче застава с лице пред него и силно забива ножа в гърдите на момчето с дясната ръка, пише в обвинителния акт. Острието пронизва детето отгоре надолу и отляво надясно.\r\nСпоред разследващите уплашен, Йоан побягва към сградата на БНР. По пътя хвърля оръжието в шахта на 30 метра от мястото.\r\nВ 11:43 ч и 32 секунди Георги звъни на приятелката си. Казва й, че е наръган и я моли да му помогне. Той едва успява да каже, че се намира на пейките, които са една срещу друга. Остава на линия, но спира да говори и ляга по гръб на пейката.\r\nТичайки, за около минута Лора стига до мястото. Момичето държи телефона си в ръка, без да прекъсва връзката. То вижда приятеля си да лежи неподвижно. От устата му излизала бяла пяна и се опитвал да си поеме въздух.\r\nЛора се обажда на тел. 112 и на майката на Георги от неговия телефон, който е на пейката. Идва Бърза помощ, но лекарите само установяват смъртта на момчето.\r\nВ 11:43 и 33 секунди Йоан влиза в обсега на охранителната камера, разположена до паркинга срещу БНР.\r\nКъм 12 ч той вече е пред Румънското посолство и се обажда на брат си Марсел. Казва му къде се намира, без да уточнява защо е точно там. После се връща до съблекалнята на кортовете. Тогава разказва на Марсел, че е наръгал едно момче, а ножа изхвърлил в шахта.\r\nОколо 13 ч вече е в \"Езиков свят\". Съученичка го вижда да прибира в раницата си черното яке и да си мие лицето. Според момичето поведението му било странно, изглеждал притеснен.\r\nСлед този ден Йоан спира да ходи на училище. Появява се само, за да вземе бележника си в края на юни 2015 г. Още тогава на съучениците му им прави впечатление, че изглежда променен, само за няколко дни е напълнял.\r\nСледващата му поява в училището е чак в началото на втория срок през февруари 2016 г. Тогава вече е съвсем различен - качил е доста килограми, стилът му на обличане е друг, характерът му - също. Бил свалил и снимките си от социалните мрежи.\r\nСлед убийството полицията сваля записа от камерите и снимките на \"самотния бегач\" са разпространени в медиите и в училищата.\r\nСпоред прокуратурата Йоан е разпознат от съучениците си, треньорите, момчетата, с които тренира. Те са разпитани след 2 декември 2016 г.\r\nЙоан, който е задържан на 22 февруари т. г., отказва да говори по случая. В същия ден психолог от МВР беседва с брат му Марсел. Той разказва какво знае. От него разследващи научават и за шахтата. В нея е намерен несгъваем нож с черна пластмасова дръжка, назъбено от горната страна острие. На ножа е намерен косъм, който морфологично е сходен с косми, иззети за сравение от тялото на Георги.\r\nОръжието е дълго 31 см, острието му е 18,5 см, а дръжката 3,5 см. То е покрито със засъхнала кал. Марсел си спомня, че Йоан купил ножа през 2014 г.\r\nПо всяка вероятност по време на делото по-малкият брат или ще откаже да свидетелства, защото като роднина законът му дава това право, или ще се отметне от показанията си.\r\nОт дадените от мобилните оператори данни, се установява, че телефонът на Йоан е в Борисовата градина от 9:57 ч. Като в 11:42 ч - минута преди убийството, е в клетка №01617, която обслужва района на стадион \"Юнак\". В обсега ѝ попада и пейката, на която е намерен Георги.\r\nАутопсията на момчето показва, че дължината на раната му е 3,5 см, а от нея започва раневи канал с дължина 13-14 см. Той минавал през левия дял на черния дроб, предната и задната стена на стомаха, горната част на десния бъбрек и достигал между втори и трети прешлен. Георги няма травми по главата, шията и краката. Причината за смъртта е засягането на жизненоважни органи и кръвозагуба.\r\nПри такова нараняване кръвозагубата и смъртният изход настъпват след няколко минути, казват лекарите.\r\nДоказателствата са косвени, но при техния анализ водят до Йоан Матев, смятат прокурорите. Предстои съдът също да направи своя прочит.\r\nНа днешното разпоредително заседание по делото за убийството на Георги Игнатов бяха призовани Йоан Матев и неговите адвокати, включително и майка му - бившата журналистка Сребрина Гаджева. Тя също е защитник на сина си, тъй като законът ѝ дава това право. Призовки са получили още родителите на Георги и техните повереници.\r\nДелото за убийството на 16-годишния тийнейджър обаче ще продължи на 20 февруари. На днешното разпоредително заседание трябваше да се обсъди дали има основания за прекратяване и връщане на делото, както и дали има допуснати процесуални нарушения. Причината за отлагането е, че адвокатката на Матев - Стояна Маркова, не беше редовно призована.И въпреки че беше в залата, тя каза, че не е имала възможност да се запознае с обвинителния акт и да стикова защитната теза с клиента си и другите двама адвокати.\"При едно такова тежко време, при едно такова тежко дело е нормално принципно да се съблюдава правото на защита на подсъдимото лице и да се осигури възможност на всички адвокати. Затова винаги и честа практика е на съдилищата, когато се отлага делото за друга дата, тази следваща дата да бъде съобразена със служебните ангажименти\", заявиха адвокати Виктор Попов и Иван Томов, цитирани от БНР.\"Много адвокати - единият зает на тази дата, другият на следващата дата. Тяхна воля. Ще тръгне делото.\r\nВ съдебната зала стана ясно, че родителите на Георги Игнатов са поискали да бъдат конституирани като граждански ищци и частни обвинители. Гражданските им искове по отношение на Матев са в размер на общо 400 хиляди лева\", пък посочи прокурор Зоя Мананска.", "date": "2017.12.28", "title": "31 секунди – фаталната среща на Георги с Йоан"}
{"url": "https://www.dnes.bg/sport/2017/12/28/barsa-i-real-treperiat-myri-trenior-v-primera.363527", "text": "Българският наставник Станимир Стоилов е следен изкъсо от ръководството на испанския Малага, пише \"\". Този вариант за следваща спирка в кариерата на Мъри бе разкрит пред vesti.kz от руския футболен агент Рустам Раджабов. Договорът на Стоилов с Астана изтече.\r\n\"Неотдавна ми се обадиха от ръководството на испанския Малага, за да се консултират относно кандидатурата на Станимир Стоилов за треньорския пост. Клубът има интерес към него. Малага преживява тежки времена в Примера дивисион и ръководството търси заместник на наставника Мичел\".\r\n\"Изразих мнението си, че в настоящия момент Стоилов е най-добрият треньор не само в Казахстан, но и в България. Казах още, че той може да тренира всеки добър отбор във всяко европейско първенство. Изслушаха ме, а сега всичко зависи от представителите на испанския клуб и самия Стоилов\", сподели импресариото.\r\n", "date": "2017.12.28", "title": "Барса и Реал треперят: Мъри – треньор в Примера?"}
{"url": "https://www.dnes.bg/obshtestvo/2017/12/28/novinite-dnes-s-lifta-kym-svetlite-bydnini.363541", "text": "", "date": "2017.12.28", "title": "Новините Dnes: С лифта към светлите бъднини"}
