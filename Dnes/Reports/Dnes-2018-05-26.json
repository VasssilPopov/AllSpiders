{"url": "https://www.dnes.bg/stranata/2018/05/26/ot-liubov-mlad-myj-se-samoubi-sled-kato-skochi-ot-7-ia-etaj.377575", "text": "26-годишен мъж се самоуби, скачайки от 7-я етаж на блок в Бургас, след скандал с приятелката си. Трагедията се разиграла тази вечер малко след 18:30 ч. в к-с \"Меден рудник\", съобщава \"\".\r\nМладият мъж е скочил от терасата на апартамент в бл. 100, в който живеел с приятелката си. Минути преди това двамата се карали, разказаха съседи от блока, които са потресени от случилото се.\r\nПо данни на полицията преди самоубийството мъжът е употребил алкохол.\r\nКриминалисти разпитват момичето, с което 26-годишният бургазлия е живял, както и хора от блока. \r\nЗагиналият не е криминално проявен, уточниха от Областната дирекция на МВР. \r\nПредстои аутопсия на трупа в Съдебна медицина към УМБАЛ-Бургас.", "date": "2018.05.26", "title": "От любов: Млад мъж се самоуби, след като скочи от 7-я етаж"}
{"url": "https://www.dnes.bg/cars/2018/05/26/kak-hitler-pomogna-za-rajdaneto-na-nai-prodavanata-kola-v-sveta.377461", "text": "Най-продаваната кола в света дължи раждането си на Адолф Хитлер. Преди 80 години именно той прави първата копка на заводите \"Фолксваген\" близо до градчето Фалерслебен, пише в своя материал DW.\r\nДвама мъже - един голям проект - Фолксваген-костенурка. Фердинанд Порше е гениалният конструктор, Адолф Хитлер - политическият акушер. Сътрудничеството между двамата не се базира на симпатии, а на тънки сметки.\r\nПрофесорът по нова история в университета в Щутгарт Волфрам Пита посочва, че \"са се събрали двама души, които взаимно си пасват\". В съавторство с Нилс Хавеман и Юта Браун историкът е издал книгата \"Порше. От конструкторското бюро до световната марка\". В нея той описва историята на концерна, започнала на 25 април 1931 година със създаването на малко конструкторско бюро в Щутгарт.\r\r\n                    \r\n                    \"Без подкрепата на Хитлер, Фердинанд Порше не би могъл да завърши амбициозния си проект Фолксваген\", посочва Волфрам Пита. Хитлер е имал нужда от една творческа личност, която да конструира малолитражен автомобил, годен за серийно производство. А Порше е имал нужда от политически покровител, който да му помогне да конструира без да се съобразява с разходите\", пише историкът.\n\r\nОще на автомобилното изложение през февруари 1933 година, Адолф Хитлер обявява \"моторизирането на народа\". Малко по-късно, на 10 май 1933 година се провежда и първата среща между канцлера и конструктора.\r\nПрез лятото на 1934 година \"Сдружението на германската автомобилна индустрия на Райха\" дава поръчка на Фердинанд Порше да конструира автомобил, наречен на едноименната националсоциалистическа организация, отговорна за свободното време и наблюдение върху населението. На 29 декември 1935 г. Хитлер лично приема прототипа на \"своя Фолксваген\", въпреки че няма шофьорска книжка. Две години по-късно, на 26 май 1938 година, той прави първата копка на завода \"Фолксваген\" във Волфсбург. Радиото на Райха информира за събитието: \"Едно малко градче на юг от Хановер е в центъра на вниманието на цяла Германия. Тук по волята на фюрера ще възникне гигантски завод, за който светът тепърва ще говори\".\n\r\nПророчеството се сбъдва, макар и не точно дума по дума. Защото автомобилът първоначално служи не за \"моторизирането на народа\", а на Вермахта. Той е изпратен на фронта като военна машина с висока проходимост и като автомобил-амфибия. Никой всъщност не е изненадан от това допълнително военно предназначение на автомобила. Както споделя професор Пита, още от самото начало е било ясно, че той ще се използва за военни цели. В експозе на фирмата Порше от 1934 година изрично се посочва, че \"Фолксваген трябва да бъде пригоден като транспортно средство и за военни цели, а не само за лично ползване\". Едва след войната започва успешната история на Фолксваген, който е прекръстен на \"костенурка\", за да се отърси от националсоциалистическото си минало.\n\r\nИ Костенурката става символ на германското икономическо чудо. През 1955 година от конвейрите на Фолксваген слиза милионният екземпляр. А новият модел \"Бийтъл\" се превръща в хит по продажби в цял свят. От този модел са произведени близо 22 милиона автомобила. Производството в Германия е прекратено още през 1978 година, а последната \"костенурка\" слиза от конвейра в Мексико през юли 2003 година. Независимо от това, във всички страни по света \"костенурките\" продължават да се движат.\n\r\nМалолитражният автомобил се отърсва от националсоциалистическото си минало веднага след войната. Ръководеното от комунистите френско министерство за индустриална продукция влиза в контакт с Порше през октомври 1945 година. Французите са въодушевени от костенурката. \"Скъсването с националсоциалистическото минало се изразява най-отчетливо в усилията на френското правителство да привлече на своя страна конструктора на Фолксваген\", посочва Волфрам Пита.\r\nСпоред него сътрудничеството между Порше и Хитлер не е единичен случай в онези времена. \"Порше не е единственият, който без никакви морални скрупули се хвърля на врата на властниците\", пише историкът. \"Така става почти винаги. Икономически отговорните хора, които се заинтересувани единствено от успеха на фирмата си или от осъществяването на амбициозните си технически проекти, обикновено нямат никакви скрупули да сключват пактове с властниците\", заключава Волфрам Пита.\r\n \r\n", "date": "2018.05.26", "title": "Как Хитлер помогна за раждането на най-продаваната кола в света?"}
{"url": "https://www.dnes.bg/obshtestvo/2018/05/26/zaradi-semeistvoto-petima-bylgari-razkazvat-zashto-prosiat-vyv-viena.377574", "text": "В австрийския сайт kosmo.at бе публикувана обширна статия за просяците по виенските улици. В нея репортери разговарят с петима просещи българи, както и с няколко виенчани, които коментират актуалната ситуация по улиците на австрийската столица.\r\nВ статията се посочва, че \"в мултикултурна Виена, където хората са свикнали с многообразието, уличната просия предизвиква противоречиви реакции. Не може да се каже, че виенчани се ядосват на просяците. Тъкмо напротив. Те по-скоро изпитват горчивина от социалната ситуация в някои от страните-членки, която благодарение на отворените граници, се усеща и в Австрия. Недоволство предизвикват преди всичко информациите за т.нар. просешка мафия, която организирано води бедни източноевропейци в Австрия и ги експлоатира жестоко. Австрийските медии пишат за това, че групи от по около 20 човека биват настанявани в мизерни условия. Всяка сутрин те биват разпределяни на различни места във Виена. Просяците стоят там цял ден, а голяма част от парите, които изкарат, отиват, разбира се, в джобовете на босовете.\"\r\r\n                    \r\n                    В статията са посочени и любопитни подробности за просията, за законовите разпоредби в Австрия и други страни, както и куриозни случаи с просяци. На следващите редове ви представяме накратко историите на петимата българи, с които е разговарял екипът на kosmo.at.\r\n\r\nДебелото яке и шапката на главата не могат да прикрият измършавялото тяло на Синан, пишат репортерите. Те посочват, че немският на 23-годишния българин не е никак добър. Той проси във Виена от две години. \r\n\"Дойдох тук, защото условията в България са катастрофални. Там цари истинска бедност, а аз нямам нито семейство, нито жилище. Затова е по-добре да живея тук на улицата, отколкото да се върна в България. Нямам работа. Не съм и търсил такава, защото не вярвам, че някой ще ме назначи. И тъй като не искам да крада или да продавам наркотици, както правят много други, аз прося. Тук хората ми дават дребни пари или нещо за ядене. В България никой не го прави, защото почти всички хора са бедни. Понякога виенската полиция ме гони и ме глобява. Глобата е 100 евро, а аз нямам толкова пари. Затова отивам в затвора, където прекарвам по четири дни. Имам къде да спя, мога да взема душ. Досега съм бил четири пъти в затвора, но там не е чак толкова лошо. Когато времето е хубаво, спя в парка. А през зимата - на някоя гара. Понякога се къпя в организацията \"Каритас\", но там не получавам нищо за ядене и пиене\", разказва Синан. \r\nОт разговора с него не става ясно дали е част от някоя организирана просешка банда.\r\n\r\nЖената е седнала върху няколко вестника близо до една спирка на метрото. Репортерите посочват, че тя ги гледа с недоверие, но въпреки това разговаря с тях. \r\n\"През цялото време охка, сякаш нещо я боли\", изтъкват журналистите. \r\nЕто и нейната история: \"Пристигнах преди три дни с един приятел с ТИР от България. Не съм платила нищо за превоза и освен нас двамата в ТИР-а нямаше други хора. Спя в помещение на организацията \"Каритас\", но там не ни дават нищо за ядене. Имам четири деца и много внуци в България. Всичките са много бедни и не могат да ми помагат. Затова трябва да прося. Утре си тръгвам за вкъщи.\" Това разказва възрастната жена и с мъка става права, като обяснява, че трябва да отиде до тоалетната. Репортерите предполагат, че тя явно се страхува от тях и затова им разказва, че всъщност изобщо не проси, а само си почива на земята. \r\n\"Докато прекосява улицата, оставаме с впечетлението, че се притеснява поради това, че е разговаряла с нас. Няколко дни по-късно тя седи на същото място\", пишат австрийските журналисти.\r\n\r\n\"Тя почти е легнала на улицата. Единият ѝ крак е силно подут. Личи си, че е болна. Въпреки това е разговорлива\", четем в статията. \r\nЕто какво разказва Надка пред репортерите: \"Имах рак на матката, а сега и на лимфните възли. Оперираха ме няколко пъти. Трудно ходя с тези постоянни болки. В България получавам пенсия от 200 евро, но те не стигат за лекари. Един преглед струва 80 лева. Имам двама сина, но и те нямат достатъчно пари. С мъжа ми вече идваме за втори път във Виена, за да просим. Така решихме. Неговият брат живее от просия вече цели десет години. Първоначално живеехме заедно в \"Каритас\", но впоследствие ни разделиха. Казаха, че нямаме право да спим заедно. Затова заедно с едно турско семейство от България взехме под наем малко жилище при един турчин. Плащаме по седем евро на човек на нощ. Скъпо е за нас, но все пак е по-добре от \"Каритас\". Имаме една стая, можем да се къпем, да си перем дрехите и да си готвим. Готвим картофи, боб, ориз. Затова сме постоянно гладни. Минувачите ми дават между 10 и 15 евро на ден. Мъжът ми получава също толкова. Но когато пристигнат полицаите, искат да видят паспорта ми и крещят \"Weg, weg!\". Някои са много лоши. В България и в Сърбия не е така. Но хората там нямат пари. Ще останем във Виена до края на май, но сигурно ще дойдем пак. Това е единствената ни възможност да оцелеем.\"\r\n\r\n\"На дебел картон някой му е написал с грешки на немски, че има две деца и моли за помощ за тях\", посочват журналистите. \"Той държи една чаша от кафе, в която има стотинки, и изглежда потиснат. Не му се говори много\", пишат още те. \r\nСамият Илия разказва пред тях следното: \"В България имам две деца - на три и четири години. Нямам жена. Затова сестра ми се грижи за тях. Дойдох във Виена преди десет дни с автобус. Спя на една гара, а през деня прося. Полицията ме гони непрекъснато и ми взима всички пари. Взимат ми по четири-пет евро. Но аз не оставям всичките пари в чашката. Става все по-лошо. Вече почти никой не дава пари. Следващия месец, като събера 60 евро, се връщам у дома. Трябва да занеса пари на децата. Не знам дали цели групи мои сънародници идват във Виена да просят. Не познавам никой друг българин, а румънците не ги разбирам какво говорят.\" \r\nЖурналистите посочват, че той избягва погледите им. Според тях, той крие нещо.\r\n\r\n\"Група от трима млади мъже се е настанила на оживено място. Тримата седят на тротоара, заобиколени от найлонови торбички. Когато се приближаваме, единият ни моли за цигара. Не иска да отговаря на въпросите ни, докато не получи пари. Другите двама бързо изчезват, когато виждат фотографите\", пишат репортерите. \r\n33-годишният Георги разказва: \"Работим във Виена, защото в България няма работа, няма ядене, няма бъдеще. Затова идвам във Виена и прося по улиците. На ден изкарвам по 15-20 евро. Не е много за един толкова богат град. Само полицията ми създава проблеми. Ако ме хванат, че прося, налагат глоба от 22 евро. Но вместо да им плащам, аз отивам в затвора. В България имам жена и три деца. Те очакват да им занеса пари. Когато съм в затвора, не получавам пари, защото в тези дни няма как да прося. Пестя всеки цент. Спя на гарата, къпя се при \"Каритас\". Това е тежък живот, но трябва да издържа. Заради семейството. Във Виена има и много румънци. Не ги разбирам, но чух, че пристигали на групи. Ние българите идваме поединично. Аз съм официално тук, имам европейски паспорт и съм европеец. Идвам само в Австрия. Не се и опитвам да ходя в други страни. Ще остана още месец и после се прибирам у дома.\"\r\n\r\n: \"\"\r\n", "date": "2018.05.26", "title": "Заради семейството: Петима българи разказват защо просят във Виена"}
{"url": "https://www.dnes.bg/za-da-se-razbirame/2018/05/26/spored-zodiiata-kak-da-go-vpechatlite-i-chast.377523", "text": "Ако смятате, че сте направили всичко по силите си, за да впечатлите даден мъж и все още няма резултат от усилията ви, значи е време за промяна на начина ви на мислене.\r\nОпитали ли сте се да погледнете от неговата гледна точка? Понякога вниманието на мъжа изисква малко усилия във връзката, но по нов начин. \r\nЗа да ви улесни в тази задача, астрологията може да предложи някои тайни, с чиято помощ много по-лесно можете да съблазните своя избраник.\r\nЕто от какво се впечатляват мъжете от различните зодии. \r\n\r\nМъжете от тази зодия обичат физическото предизвикателство. Покажете, че можете да му партнирате в любимия му спорт, за да запалите състезателната искра в него. \r\r\n                    \r\n                    Въпреки че тази стъпка може да провокира егото му, той също така ще ви види и в нова светлина. Не забравяйте, че мъжете от зодия Овен обичат да бъдат първи във всичко, така че ако често го побеждавате, срещата ви може и да не е от най-приятните. \r\n\r\nПредставителите на тази зодия са луди по материалните неща. Затова направете свое проучване и предложете няколко неща, които смятате, че биха му направили впечатление. \r\nМожете да го направите, като му приготвите романтична вечеря и го наблюдавате как се разтапя, заради факта, че вие главния готвач.\r\n\r\nМъжете от зодия Близнаци обичат изкуството. Всичко от музика до филми ще докосне любопитството им. Запознайте го с нова група или нов режисьор и му покажете, че слушате внимателно, когато говори.\r\nТе обичат да се забавляват, така че един филмов маратон наистина ще запали такава искра, която може би не сте виждали преди.\r\nЦелия материал четете на ", "date": "2018.05.26", "title": "Според зодията: Как да го впечатлите? (I част)"}
{"url": "https://www.dnes.bg/politika/2018/05/26/iotova-ne-ot-moskva-triabvashe-da-nauchim-za-poseshtenieto-na-borisov.377572", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Не трябваше от Москва да разбираме за посещението на Борисов. Тази новина трябваше да дойде от МС. Това каза Илияна Йотова в предаването \"Опорни хора\" с водещ Ганиела Ангелова.\r\nПо думите ѝ Радев е поставил важните въпроси пред Владимир Путин.\r\n\"Държавният глава направи първата крачка, дано отношенията да бъдат възобновени. Искрено се надявам от срещата на Борисов с Путин да видим категорични решения. Тези отношения са важни, особено след като си припомним говоренето на Плевнелиев против Москва\", каза още тя.\r\n\"Президентът Радев постави важни въпроси. Не мисля, че трябва да търсим спекулация в това, че в Русия са знаели за китайския инвеститор за \"Белене\". Иска ми се да вярвам в искреността на правителството в желанието за строеж на АЕЦ \"Белене\". Имаме нужда и от \"Български поток\". Дано разговорът по тази тема продължи\", допълни още Йотова.\r\r\n                    \r\n                    Според нея е трябвало да има координация в двете посещения - на Радев и Борисов.\r\n\"Това е нормалното, когато говорим за държавност. От МС не са ни търсили. Министрите отказаха да участват в делегацията на Радев. Това не е правилно! Ще припомня думите на Цветанов: \"Какво ще прави Радев при Путин, когато сме председатели на Съвета на ЕС\". Сега, аз да попитам ли същото? Несериозно е! Отношенията с Русия са важни! Неслучайно и Меркел, и Макрон се срещнаха с него\", категорична бе тя пред .\r\n\"Срещата на върха безспорно е успех за България! Дано тази политика на правителството продължи. Има алтернатива на управлението и тя е БСП\", завърши Йотова.", "date": "2018.05.26", "title": "Йотова: Не от Москва трябваше да научим за посещението на Борисов"}
{"url": "https://www.dnes.bg/health/2018/05/26/stypka-po-stypka-po-pohodkata-shte-gi-poznaem.377464", "text": "Когато говорим за походката или ходенето всеки един от нас го приема като нещо, за което не е необходимо да се мисли, за да се извърши. Да, походката или ходенето е един автоматичен двигателен акт на човека, който е изключително важен в ежедневието.\r\nВсъщност, това е една сложна двигателна дейност, която изисква координация на много мускули, за да бъде осъществено придвижване на тялото на човек в пространството. Естествено, мускулната дейност е свързана с правилната композиция на ставите в човешкото тяло, особено в долните крайници и таза.\r\nВ зависимост от контакта на ходилото с повърхността, на която ходим, човешката походка основно се дели на две части или фази: опорна фаза и махова фаза. Периодът, през който кракът е в контакт с повърхността, се нарича опорна фаза (англ. stance), а когато ходилото и съответно целият крак е във въздуха и правим крачка напред се нарича махова фаза (англ. Swing) (Фиг. 1). \r\r\n                    \r\n                    Целият цикъл на походката може процентно да бъде разделен по следния начин. В около 60% от походката се намира в опорна фаза, а в около 40% в маховата фаза.\r\nПоложенията, в които се намира кракът в един цикъл на походката, могат да бъдат описани по следния начин:\r\n", "date": "2018.05.26", "title": "Стъпка по стъпка: По походката ще ги познаем"}
{"url": "https://www.dnes.bg/stranata/2018/05/26/caricata-na-rozata-na-ritualen-rozober-v-karlovo.377573", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Карлово отбеляза тържествено Празника на розата, въпреки протестите миналата събота и недоволството на розопроизводителите за ниските изкупни цени. Те призоваха за държавна политика по отношение на разширяване на пазарите.\r\nПразникът на розата започна рано тази сутрин с извеждане на \"Царицата на розата\" от масивите край Карлово и възпроизвеждане на ритуала розобер, предаде . \r\nРозовият цвят в момента се изкупува на цена 2,50 лв. за кг. Кампанията по розобера в Карловско приключва до седмица. \r\nСлед кампанията започва работа по създаването на сдружения на земеделските производители. Целта е да се търси помощта на държавата за разширяване на пазарите в Корея, Китай и Куба. \r\r\n                    \r\n                    Кметът на общината и \"Царицата на розата\" призоваха за приемане на закон за маслодайната роза още тази година. \r\nКулминацията на празника беше в центъра на града, където Царицата на розата мина с шествие по улиците на града.", "date": "2018.05.26", "title": "\"Царицата на розата\" на ритуален розобер в Карлово "}
{"url": "https://www.dnes.bg/notifikacii/2018/05/26/superhranite-koito-namaliavat-hronichnata-bolka.377500", "text": "Ако в менюто ви присъстват често храни като чесън, лук и зехтин, тогава знайте, че те могат по естествен път да намалят неразположенията свързани с хроничната болка. Определена като нервна или мускулна болка, хроничната болка може да се появи в областта на гърба, раменете, таза, коленете, главата и други части на тялото.\r\nВъзпалението е основната причина за хроничната болка. Симптомите включват болка в мускулите и тъканите, умора и нарушения на съня.\r\nХраната, която консумираме играе ключова роля за намаляване на симптомите. Споделяме още 5 суперхрани, които помагат да се чувстваме по-добре.\r\n\r\nДжинджифилът е едно от най-добрите природни обезболяващи средства. Той съдържа противовъзпалително съединение, наречено гингол, което намалява хроничната болка чрез намаляване на възпалението. Подправката съдържа и други вещества, които имат аналгетични качества, подобни на аспирин или ибупрофен.\r\r\nДруга съставка от вашата кухня, която може да помогне за намаляване на хроничната болка, е куркумата. Тя съдържа куркумин, противовъзпалителен елемент, който помага за борба с болката.\r\nКуркумата може също така да предпази тялото от дегенерация на тъканите, възпаление на ставите и да насърчи функционирането на нервните клетки.\r\n", "date": "2018.05.26", "title": "Суперхраните, които намаляват хроничната болка"}
{"url": "https://www.dnes.bg/index/2018/05/26/syboten-bis-gyrdi-ot-rim-shte-imame-li-pleimeitka-v-kosmosa.377509", "text": "\n\r\nСедмичният обзор започва с не толкова значителни звезди, но пък има чужбински привкус. А у нас сме склонни да хиперболизираме всичко извън границите ни.\n\r\nВ началото на седмицата се осведомихме, че Джулиана Гани била като турска принцеса. Отишла в Истанбул на заслужен релакс и шопинг със съпруга си Станимир. Не става ясно от какво се е уморила, най-вероятно организирането на клубен конкурс с гордото \"Мис Безсмисленост\" или нещо подобно, изисква доста усилия. Та Гани влезе в образа на Малката булка, но да ви кажа под секрет - колкото и да се оглеждате, в Истанбул едва ли ще видите по-напомпана булка от нашата. Ако харесвате силиконовото надграждане - вижте я в галерията ни.\r\nАнтония Петрова пък си показала новите бомби от Рим. Едва ли щях да й обърна внимание, ако не беше от италианската столица. Друго си е да вееш напращяла гръд до музеи и Колизеума - изкуственото до изкуството, модерни подплънки до античното. А някои в родината се прехласват, че туристическите забележителности бледнеели пред природните й. Доколкото нещо е останало от природата.\n\r\nКато стана въпрос за Колизеума идваме и до Гери-Никол. Две седмици разпъват тийнейджърката, че е станала гадже на Благо Джизъса. Може би единственият българин, който се е разписвал на Колизеума, а след това и в полицията. Но да се върнем на Гери. Аферата й с футболиста била параван, тъй като тя си падала по жени. Имала връзка с танцьорка, но пък я било страх да каже на родителите си. Хайде сега се замислете, родителите кога биха се притеснявали повече - ако топли чаршафите на Ходещия Иконостас или на жена? А всъщност има ли значение в нашия все по-безполов свят? Всъщност, единствената неприятна новина е, че \"голямата дупара\" като символ ще избледнее в мъжките очи...\n\r\nИ докато Гери се чуди към кой пол да се ориентира, Михаела Маринова бе финтирана от десния бек на ЦСКА-София Александър Дюлгеров. Футболистът замени колегата на младата певица - Иво, с когото Мишето завъртя любов покрай X Factor. Естествено, двамата се запознали в клуб по време на нейно участие, а изпълнителката не е издържала на романтичните финтове на Дюлгеров. Двамата засега криели връзката си, единствено споделяли кадри в социалната мрежа. Голямо криене, голямо чудо.\r\nПлеймейтката Анна-Мария Чернева, която също се чуди с какво да бъде интересна, заяви готовност да стане първата българска космонавтка. \n\r\n\"Бих се пробвала. Наясно съм колко е трудно да се оцелее. Малко ме е страх, че може да умра, но ако взема твърдо решение, ще се подложа на цялостна подготовка. Наясно съм колко е важно да се спортува\", надъхва се брюнетката. Даже щяла да проучва звездите и за целта планирала да запише магистратура \"Астрономия\" в Софийския университет.\n\r\nТя е реалистка, първото й космическо пътешествие щяло да бъде до Луната.\n\r\n\"Ще бъде най-лесно да се стигне дотам. На Венера ми е много интересно, но няма как да оцелея, защото е далеч от Слънцето. При Меркурий е обратното - много е топло. С голямо удоволствие бих обиколила всичките\", мечтае още Чернева.\n\r\nА нашите мечти? Ами ако може да се подготви една совалка за плеймейтките и да обикалят Космоса, да обикалят, да обикалят...\n\r\nНапоследък медиите ни заливат с информации за здравословно хранене, канят се гости в телевизиите, в чиито визитки седи префърцуненото \"хранителен консултант\". На българина не можеш да му казваш какво трябва да прави, още повече на тема храна. Той знае всичко. Но пък аз ще ви предложа рецептата на Джена, която е повече от проста - секс! Тя свали доста килограми след раждането, като формулата била редовен секс. Веднага ще кажете, че по тази логика в света няма да има нито една жена с наднормено тегло, но пък защо Джена да не се похвали? Може би пък хвали мъжа си? Важното е да знаете - в дома на Джена в спалнята липсва тишина.\n\r\nСлед като се сгоди по кичозен и клиширан начин в ефир, медиите не оставят Руста Златка да се наслади на обвързания си живот с ММА боеца Георги Валентинов. Мнозина се усъмниха, че цялата телевизионна дандания бе за малко повече популярност. Дали за засилване на рейтинга на предаването, дали за засилване на истерията, че Златка е по-добра от Ваня Костова и я чака бляскава кариера на музикалната сцена. Но тормозът над плеймейтката продължава. Медиите са големи гаднари и изкараха нейна афера с брата на фолкпевеца Борис Дали - Велислав Делибалтов. Тя го зърнала в публиката, харесала си го и нататък ви е ясно - всичко завършило с много страст директно зад сцената. Хората от екипа се опитали да са дискретни, но нямало как да не чуят пъшкането, което отеквало в едно от закътаните места зад кулисите. Ако не вярвате - така твърдят очевидци.\n\r\nДжизъса вече го обсъдихме по-горе, но ето го и като главен герой. Откакто се е върнал у нас, футболистът стана много активен в социалните мрежи. Предимно клипчета, на които тренира, и от чалготеки. Е, тази седмица включването беше от абитуриентски бал, на който се изяви като певец на ромски хитове редом до Софи Маринова. Честно казано, най-впечатляващо от цялото изпълнение е работата на неговия стоматолог. Убедете се в галерията ни.\n\r\nЗавършваме с добрия пример в лицето на Криско. Певецът, който тази година навърши 30, а може да се похвали с хитове, че дори и автобиография. У нас е модерно да вадиш книга за живота си, който дори не е преполовен, но пък щом има търсене - има и предлагане. Рапърът се похвали, че отдавна е спечелил първия си милион. Но е бил и от другата страна, когато дневното му меню включвало филии с лютеница, а придвижването му в София ставало \"с внимание за контрольори\" в градския транспорт. Сега вече е повече бизнесмен, отколкото певец. Имаме нужда повече от подобна свежа кръв в бизнеса, дори и с автобиографии зад гърба си...", "date": "2018.05.26", "title": "Съботен бис: Гърди от Рим! Ще имаме ли плеймейтка в Космоса?"}
{"url": "https://www.dnes.bg/notifikacii/2018/05/26/noshtuvka-za-5-evro-privlekatelnata-turciia-e-problem-za-erdogan.377570", "text": "Във всяка криза има и печеливши: в случая с турската лира това са германските туристи. След като години наред германците отбягваха Турция заради страха от атентати, сега страната отново е популярна туристическа дестинация. Почивката в турските курорти тази година излиза доста изгодно - заради обезценяването на турската валута. През месец юли, например, цените на стаите в пансион започват от 5 евро, а стаите в хотели пет звезди - от 69 евро. За туристите с евро в джобовете храната в ресторантите, входовете за различни забележителности и билетите за спортни атракции са повече от изгодни.\nЗа много турци обаче обезценяването на лирата е сериозен проблем. Той създава главоболие и на президента Реджеп Тайип Ердоган, който се надява да бъде преизбран на изборите на 24 юни.\rОт началото на 2018 насам туската валута е загубила над 20% от стойността си спрямо долара и еврото. А след като в сряда (23 май) лирата направо се срина, Централната банка реши да повиши основния лихвен процент. Анализаторите са единодушни, че тази стъпка е трябвало да бъде направена много по-рано и вероятно вече няма да е достатъчна. След предприемането на тази крачка стойността на лирата действително леко се повиши, но още на следващия ден отново тръгна надолу.\r\n\r\nОбезценяването е особено драматично за турците, които получават заплатите си в турски лири, но правят разходи в чужди валути. Това се отнася например за онези, които изпращат децата си в немското основно училище в Инстанбул, където училищните такси и данъкът надхвърлят междувременно 13 000 евро за дете годишно. Комбинацията от растящи училищни такси и обезценяването на турската лира доведе до ценова експлозия: преди пет години учебната година излизаше 20 000 лири, а днес - повече от 70 000.\r\nВ турски лири почти всичко излиза по-скъпо и почти всеки е засегнат. Цените на вносните стоки силно се повишават, а това засяга много области на живота. Турция има голям дефицит на търговския баланс, т.е. тя внася много повече, отколкото изнася. За да си купи хранителни продукти, средният турски гражданин вече трябва да се бръкне доста по-дълбоко в джоба - поради високата инфлация. При това както за вносни, така и за местни хранителни продукти.\r\nВ пекарните на Истанбул един геврек със сусам например до неотдавна е струвал само една лира, а сега вече струва лира и половина. По отношение на бензина правителството напасва данъците, защото не иска цените да експлодират точно преди парламентарните избори на 24 юни. Така недоволството на гражданите може да бъде донякъде овладяно, само че приходите на държавната хазна намаляват.\r\nТурските фирми, които произвеждат главно за износ, извличат печалби от кризата на лирата. Само че онези турски компании, които са натрупали дългове в долари или евро, но правят сделките си с турска валута, се оказат губещи. Пресметнато в турска валута, размерът на дълговете им само за няколко години се е удвоил, а лихвите все повече се повишават. Големите фирми вече не могат да обслужват кредитите си в долари и им се налага да ги рефинансират.\r\nСпоред анализаторите, причината за това тревожно развитие е икономическата теория на Ердоган: той е твърдо против вдигането на лихвените проценти. Според него, по-високите лихви не намаляват, а увеличават инфлацията. Според експерта Улрих Лойхтман от Комерцбанк обаче това е \"гротескна идея\".\r\nОбикновено централните банки повишават лихвения процент, за да спрат инфлацията и обезценяването на националната валута. В случая с Турция обаче има лоши последици - спад в икономическия растеж, който през миналата година беше цели 7,4%.\r\n\r\nИнфлацията на лирата накара миналата седмица Ердоган да посети Лондон. По време на визитата си той заяви, че след изборната си победа на 24 юни щял да затегне колана на Централната банка, т.е. на онази емисионна банка, която всъщност би трябвало да е независима. Инвеститорите бяха шокирани от изявлението му. \"Файненшъл таймс\" излезе със следния коментар: \"Финансовите пазари не са нещастни журналисти, които той може да напъха в затвора\".\r\nСлед повишаването на основния лихвен процент Ердоган призова гражданите да не бягат от турската лира. \r\n\"Не обменяйте местната валута срещу чужда валута\", каза той. \r\nСпоред неговото правителство, причините за обезценяването на лирата са не само икономически. За тази криза бил допринесъл и \"заговорът за свалянето на Ердоган от власт\".\r\n\"Дълбоко се заблуждават онези, които си мислят, че могат да променят резултатите от тези избори, като си играят с долара и така създават условия, които вредят на народа и опразват джоба му\", заяви правителственият говорител Бекир Бождаг, цитиран от турската осведомителна агенция Анадолу. Народът добре знаел кои са марионетките и кой ги управлява, заяви още той. Само че Бождаг не посочи кои са марионетките и кой стои зад тях.\r\nНе е ясно дали подобни аргументи ще убедят турските избиратели. Според последното допитване, над 42 на сто от турците смятат, че сривът на лирата е предизвикан от заговорнически чужди сили. Само че въпросните 42% не са достатъчни, за да може Ердоган да спечели абсолютното мнозинство на президентските избори на 24 юни. А темата, която според друго допитване в момента вълнува най-силно турските избиратели, е състоянието на турската икономика.           \r\n: Кан Мерей\r\n: \"\"\r\n", "date": "2018.05.26", "title": "Нощувка за 5 евро: Привлекателната Турция е проблем за Ердоган"}
{"url": "https://www.dnes.bg/za-da-se-razbirame/2018/05/26/eto-zashto-bliznacite-sa-strahotni-priiateli.377522", "text": "Тъй като в момента сме в периода на зодия Близнаци, решихме да развенчаем един мит, свързан с този зодиакален знак. Много хора смятат, че представителите на Близнаци са двулични предатели и че от тях приятелство и вярност не може да се очаква. Истината е, че хората от тази зодия могат да ви бъдат наистина страхотни и лоялни приятели.\r\nБлизнаците имат приятен нрав, позитивни и забавни са, а и дават полезни съвети. Ето и още 7 причини, поради които хората от този зодиакален знак, всъщност са страхотни приятели, от които можете да имате само ползи:\r\n\r\nБлизнаците са вечните деца в Зодиака. Те са готини и обичат да се забавляват, без значение на колко са години. Те не приемат живота твърде сериозно и се опитват да предадат този лек подход и на приятелите си. Тоест, ако имате някакви проблеми, вашият приятел от зодия Близнаци ще направи всичко възможно да ви разсее, така че покрай него да се почувствате отново млади и безгрижни. Вашият приятел Близнаци ще ви убеди, че нищо не е чак толкова драматично, колкото ви се вижда!\r\r\n                    \r\n                    \r\nТези хора ще ви кажат какво мислят, дори преди да са си го помислили – толкова бързо тече мисълта им понякога. Можете да разчитате на Близнаците, че няма да премълчат мнението си за много неща в живота ви и това ще е за ваше добро. Вашият приятел Близнаци може и да не ви попита дали сте готови да чуете какво мисли, но това е знак, че той държи на вас, грижа го е за вас и смята, че трябва да знаете истината, дори от нея да ви заболи!\r\n\r\nБезкрайно приказливата природа на хората от зодия Близнаци може да ви помогне да се промените дори и да сте изключително затворени и прикрити по характер. Хората от този знак имат способността да накарат другите да се отпуснат и да споделят проблемите си с тях. Те са интелигентни и хем ще проявят разбиране към нещата, които ви мъчат, хем ще се опитат да разширят хоризонтите ви и да ви покажат, че не всичко е такова, каквото изглежда.\r\nОще причини да бъдете приятел с Близнаци може да намерите на ", "date": "2018.05.26", "title": "Ето защо Близнаците са страхотни приятели"}
{"url": "https://www.dnes.bg/politika/2018/05/26/borisov-ot-kiev-izhodyt-e-v-spazvane-na-minskite-dogovori.377571", "text": "За постигане на мир и стабилност, които да носят полза и блага на всички народи се обяви министър-председателят Бойко Борисов в Киев, където е на посещение по покана на президента Петро Порошенко. Това съобщиха от правителствената информационна служба.\r\n\"Винаги сме били за мир, защото това е най-святото нещо. Това е вълшебната дума и затова полагаме толкова усилия. Трябва да направим всичко възможно, за да спасим мира\", подчерта българският министър-председател. \r\nТой посочи, че изходът от кризата в Украйна е в спазването на Минските договори от всички страни и изрази очакване, че чрез преговори това може да бъде постигнато. Борисов потвърди, че разглежда изграждането на инфраструктура като възможност за постигане на стабилност, икономически растеж и подобряване на доходите и живота на хората.\r\r\n                    \r\n                    Украйна заема важно място сред външнополитическите приоритети на България. С вашата страна ни свързват приятелски отношения, стъпили на от историческата, културна, езикова и религиозна близост между нашите народи, както и от наличието на най-голямата българска етническа общност извън страната. Това посочи министър-председателят Бойко Борисов, който е първият български правителствен ръководител, направил посещение в Украйна от 14 години.\r\nВ този период станаха много промени, България се утвърди като член на НАТО и ЕС, но връзките между нашите народи са стабилни, защото много периоди в историята и личности, оказали влияние върху развитието на двете страни, продължават да ни свързват, каза премиерът Борисов.\r\nТой припомни, че ангажираността на страната ни се изразява и в отпуснатите средства за образование в Украйна. До момента с българска помощ са изградени 10 компютърни кабинета на обща стойност близо 200 хиляди евро. Предстои да бъдат изградени още два нови за чужди езици в Лвовския национален университет \"Иван Франко\" и в Киевския национален университет \"Тарас Шевченко\".\r\nБорисов се застъпи за безпрепятственото изучаване на български език, култура и история от членовете на българската общност и посочи, че чрез своята администрация и институции държавата ще продължи да съдейства за това. Той приветства подписаната в края на м. април Декларация за гарантиране на лицата, принадлежащи към българското национално малцинство, живеещи на територията на Украйна, на правото да изучават майчин език и да учат на майчин език и я оцени като потвърждение на намеренията на украинската страна да гарантира изучаването на български език в държавните общообразователни учебни заведения.\r\nБългарският премиер посочи, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование.\r\nПрезидентът Петро Порошенко благодари за позицията на България в подкрепа на териториалната цялост на страната, както и за отношението на правителството ни по теми като визовите облекчения и икономическите връзки със страните от ЕС. Той посочи, че разчита на България и на Българското председателство така, както е поставило въпроса за Западните Балкани, да разглежда и инициативата на ЕС за Източното партньорство. \r\n\"За нас свързаността и особено изграждането на коридор №4 е от изключително значение\", посочи Порошенко по време на разговорите.", "date": "2018.05.26", "title": "Борисов от Киев: Изходът е в спазване на Минските договори"}
{"url": "https://www.dnes.bg/health/2018/05/26/diagnoza-kista-na-iaichnika-kakvo-sledva.377465", "text": "Карциномът на яйчниците е сравнително рядко заболяване, но все пак представлява едно от най-значимите гинекологични злокачествени състояния. Петгодишното преживяване при пациенти с рак на яйчниците достига до около 38%, като статистиката не се е променила значително през последните десетилетия, въпреки напредъка на оперативните техники, химиотерапевтичните режими и общите медицински грижи. Затова всяка малкотазова маса или яйчникова лезия, определена като киста, трябва да се оцени внимателно от опитен акушер-гинеколог.  \r\nЛекарят би трябвало да предположи за възможността за злокачествено заболяване при всяка жена с яйчникова маса, особено ако жената е в пери- или постменопауза. Това е така, защото яйчниковият карцином често пъти остава асимптоматичен през ранните стадии основно заради анатомичното разположение на яйчниците дълбоко в малкия таз. \r\r\n                    \r\n                    Дори при метастазирало (разпространено) заболяване могат да се наблюдават само леки и неспецифични коремни симптоми. Основно жените се оплакват от болка в корема или таза, промяна в навиците за изхождане по малка нужда (по-често уриниране или инконтиненция), подуване на корема, липса на апетит или постоянно чувство за ситост. Веднъж започнали, тези симптоми и признаци са персистиращи, което означава, че се наблюдават в повече от 12 дни в месеца през последната година.\r\n\r\n ", "date": "2018.05.26", "title": "Диагноза киста на яйчника – какво следва?"}
{"url": "https://www.dnes.bg/politika/2018/05/26/iotova-ns-da-dade-mandat-na-premiera-za-belene.377564", "text": "Вицепрезидентът Илияна Йотова заяви, че преди решението на Народното събрание за АЕЦ \"Белене\" не може да се прогнозира за евентуални руски инвестиции при рестарт на проекта. Йотова коментира това в отговор на журналистически въпрос дали след посещението на президента Румен Радев в Русия можем да очакваме руски инвестиции.\n\n\n\r\nЙотова посочи, че има няколко условия, но най-важно е решението на парламента, защото премиерът не може да отиде в Русия без мандат. Ако отиде без мандат, това означава да се информира текущо какви са руските намерения, какъв е инвеститорският интерес, който вече е заявен пред българската държава и нищо повече, допълни вицепрезидентът.\r\n                    \r\n                    \r\nИлияна Йотова уточни, че очаква първо дискусията на Народното събрание по решаването на въпроса за АЕЦ \"Белене\", както и ясен и категоричен мандат, тъй като по думите й информацията, която има, е, че Министерството на енергетиката е внесло три варианта за проекта, единият от който включва изграждането на централата с чужд инвеститор и без държавна гаранция. Ако НС се спре на този вариант, това означава, че такъв ще бъде мандатът на премиера, допълни Йотова, цитирана от БТА.\n\r\nПо думите на вицепрезидента едва след като бъде направена тази първа стъпка - решението на Народното събрание, премиерът може да отиде с делегация от съответните министри, а на масата на преговорите ще стане ясно има ли вариант с приемливи условия или не. Очаквам по-конкретни резултати, на този етап всичко е в сферата на предположенията, допълни Илияна Йотова.\r\n ", "date": "2018.05.26", "title": "Йотова: НС да даде мандат на премиера за \"Белене\""}
{"url": "https://www.dnes.bg/balkani/2018/05/26/syrbi-bosnenci-albanci-ne-iskame-v-evropeiskiia-syiuz.377560", "text": "\"Ние ще мием мръсните чинии на ЕС\", \"Отсега сме европейци втора класа\", \"Цял свят знае, че не сме за ЕС\": стотици сърби, босненци, албанци реагират на статия на Дойче веле, цитираща коментари на германци за разширяването на ЕС.\n\r\nКакво става, когато някой преведе на хората от Западните Балкани коментарите на германски читатели относно планираното разширяване на ЕС? Отговорът гласи: получава се вълна от отговори. Точно това се случи след като  обобщи и преведе мненията на германските юзъри, публикувани в новинарския сайт на германската обществено-правна телевизия АРД, по въпроса за приемането на Западните Балкани в ЕС. Поводът бе срещата на върха в София ЕС-Западни Балкани.\r\n                    \r\n                    \r\nОт общо 49 коментара на германци под публикация по темата в www.tagesschau.de нямаше нито един, който да оценява положително приемането на страните от Западните Балкани. Тъкмо напротив. Юзърът Adeberg например бе написал следното: \"Европейският влак продължава пътуването си. Следваща спирка - Западните Балкани. А билетите плаща германският гражданин Михаел.\"\n\r\n\n\r\nРедакцията на радио Б92 в Сърбия, което е една от най-популярните радиостанции с над 1,5 милиона юзъри, публикува статията на Дойче веле на своя сайт. В продължение на два дни това беше най-коментираната публикация. И отново коментарите бяха изключително негативни. Така например юзърът srrrrrrrrrrdjan пише: \"Германия получава много повече от ЕС, отколкото дава. Именно по тази причина в цяла Европа се засилва влиянието на популистките партии, които призовават за съпротива срещу германските икономически и политически хищнически нокти. Германците помагат за развитието на Сърбия и Балканите, но не защото се чувстват свързани с нас, а защото искат да разширят влиянието си в нашите страни и да увеличат доходите си.\"\n\r\n\"Ние не искаме в ЕС! И те - германците - не искат да ни пуснат\", пише юзърът 4Европеец в коментара си за най-четения сръбски новинарски сайт Блиц. А юзърът Боки пише следното: \"Нашите политици действат така, сякаш Европа е един голям банкет с много пиене и ядене. Но келнерите отдавна вече нe сервират допълнително. Първите вече получиха най-доброто, а Хърватия, България и Румъния обират трохите, защото закъсняха. Ние ще бъдем приети, за да събираме и мием мръсните чинии\". \n\r\nЮзърът Вида пък проявява разбиране за негативните коментари на германските юзъри. \"Ако бях германец, и аз щях да коментирам ситуацията по следния начин: Германците се дистанцират от нови, потенциално слаби членове.\" Читателят на Блиц Пера пише: \"Сърбите не искат да влязат в ЕС. Те и сега са по-добре. Защо им трябва да емигрират легално, за да работят в Германия или Франция, след като им е по-добре да работят на черно?\"\n\r\nЮзърът Сви то знамо пише: \"На цял свят е ясно, че ние не сме за там. Само нашият диктатор (юзърът визира сръбския президент Александър Вучич) не иска да го разбере.\" Иван прави следното предложение: \"Нищо не може да се направи, след като не ни искат. Тогава трябва да позвъним на Путин и да му предложим да разположи балистични ракети на наша територия.\"\n\r\nМатериалът на Дойче веле, който бе озаглавен \"Кой иска в ЕС?\", беше публикуван и  във \"Vijesti\", най-популярния сайт в Черна гора. Под него четем коментара на Мрдало: \"От текста става ясно, че още отсега ни смятат за европейски граждани втора класа. А CRNOGORCI му отговаря: \"Нашият президент (Мило Джуканович) затова е тук, за да разсее техния скептицизъм. А що се отнася до германците - това са хора, които до обяд мразят себе си, а след обяд мразят целия свят.\" Юзърът Cheese е сигурен, че \"до 2025 година ЕС ще колабира или ще се свие до своите фискално консолидирани членове. Очевидно е, че идва краят на ЕС!\"\n\r\nСлед срещата в София редакторът на Дойче веле Кристоф Хаселбах заяви, че е \"илюзия Западните Балкани да станат членове на ЕС. На страницата във Facebook на албанската редакция на Дойче веле, която е посещавана от юзъри от Албания, Македония и Косово, един потребител с инициали Ц.Б. отговаря: \"Това не е илюзия. Милиони хора от Западните Балкани вече живеят в ЕС.\" Читател с инициалите Е.С. пък смята, че \"освен Германия и Франция, никоя европейска страна не заслужава да бъде член на ЕС.\" \n\r\nЮзърът К.Л. споделя резервите на много граждани на страните от Западните Балкани: \"Ние не бива да влизаме в ЕС, защото не сме конкурентоспособни. Присъединяването ни към ЕС ще бъде още по-лошо за нас, защото ще загубим и малкото независимост, която имаме сега.\"\n\r\n\n\r\nВ Босна и Херцеговина публикацията на Дойче веле беше препечатана в сайта Nezavisne novine (\"Независими новини\"). Потребителят Dekan пише под нея: \"Ние пък не искаме повече ислямски фундаменталисти.\" В профила на босненската редакция на Дойче веле във Facebook изпъква коментарът на един потребител с инициали Р.К.: \"Окей! Те не искат Западните Балкани. Това си е тяхно право. Защо обаче се възмущават и крещят до небесата срещу влиянието на Русия, Турция или Китай?\" \n\r\nПотребителят И.С. е сигурен, че \"европейците никога не са се интересували от нас. С изключение на това: когато става дума за работна ръка.\" М.У. пък задава следния въпрос: \"Европейците могат да си позволят Хърватия, Гърция, България, Унгария и Полша. Те по-добри ли са от нас?\" М.Л. коментира скептично: \"Колко проблематични са Западните Балкани за ЕС показва фактът, че европейците са по-склонни да приемат милиони бежанци от Африка, Близкия изток и други страни без паспорти и документи вместо тукашните хора.\"\r\n \r\n", "date": "2018.05.26", "title": "Сърби, босненци, албанци: Не искаме в Европейския съюз!"}
{"url": "https://www.dnes.bg/obshtestvo/2018/05/26/zukyrbyrg-pred-ep-kakvo-ne-kaza-sobstvenikyt-na-facebook.377336", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само преди месец избухна огромният скандал с Facebook и предизвика оттеглянето на хиляди потребители от социалната мрежа. Преди дни компанията Кеймбрижд Аналитика, която също е част от скандала, обяви своя фалит, а последиците за социалната мрежа на Марк Зукърбърг - огромни.\r\nВъв вторник в Европейския парламент Зукърбърг бе изслушан от представители на парламентарните групи, за да внесе яснота по скандала, който засегна близо 3 млн. европейски граждани, по данни на ЕК.\r\nКакво научихме по време на изслушването и кои въпроси останаха без отговор? В предаването \"Брюксел 1\" по  коментира евродепутатът Емил Радев. \r\n                    \r\n                    \r\nСоциалната мрежа свързва милиони потребители с техните семейства и приятели. Това обаче е нож с две остриета. Основната критика към Facebook е именно проблемът с тероризма.\n\r\n\"Марк Зукърбърг каза, че в момента над 10 хиляди души работят върху свалянето на незаконното съдържание от мрежата, включително и терористична пропаганда\", сподели Емил Радев. \n\r\nЗащитена ли е информацията на обикновения потребител? Как ще се отрази новият регламент за защита на личните данни - GDPR, който влезе в сила на 25 май? \n\r\n\"Според Зукърбърг те са изпълнили всички изисквания на регламента. Оттам нататък тпябва да се спазват всички онези много ясни правила, които са залегнали в основата му\", коментира евродепутатът.\n\r\nСпоред GDPR потребителите вече ще могат да използват своето \"право да бъдат забравени\". Facebook работи върху механизъм, който да премахне историята ни от социалната мрежа. Как ще успее да се справи с всичко това и ще гарантира ли сигурност за личните данни на своите потребители? Какви са правата ни и към кого можем да се обърнем, ако те са нарушени? \n\r\nОтговорите в предаването \"Брюксел 1\" в събота, 17:30 ч., по Bulgaria ON AIR.\n\r\n ", "date": "2018.05.26", "title": "Зукърбърг пред ЕП: Какво не каза собственикът на Facebook?"}
{"url": "https://www.dnes.bg/health/2018/05/26/kak-lekuvame-striite-polezni-li-sa-bio-maslata.377462", "text": "Стриите са сред най-честите дерматологични проблеми, носещи естетически дискомфорт при жените. Макар в повечето случаи стриите да изсветляват с времето и да стават много по-трудно различими, ускоряванетo на този процес би било добре дошло за много жени. За целта те може да разчитат на изцяло природни продукти с благоприятно влияние върху поддържането еластичността на кожата. Сред тези продукти се открояват няколко био масла. \r\nСтрии се формират, когато междинният слой на кожата (дерма) се преразтегли или свие твърде бързо, при което в съответните зони се появяват видими червеникави линии. Най-често стрии се формират вследствие разтягането на кожата през бременността или поради бързо натрупване или загуба на тегло. Това обяснява защо стриите се образуват преимуществено върху някои зони на тялото – по корема, около гърдите, ханша, бедрата и др. Установено е, че локалното третиране на засегнатите кожни участъци с определени био масла може да подпомогне възстановяването на кожата и да ускори заличаването на стриите.\r\n \r\n\r\nАргановото масло е сред най-често прилаганите био продукти в грижата за кожата и косата. То действа много добре за повишаване еластичността на кожата. Може да се ползва като допълващо средство в борбата за заличаване на стриите или като превантивно средство при жени от рисковите за появата им групи.\r\n \r\n\r\n ", "date": "2018.05.26", "title": "Как лекуваме стриите? Полезни ли са био маслата?"}
{"url": "https://www.dnes.bg/kino/2018/05/26/da-se-usmihnesh-na-smyrtta-v-nashestviiata-na-varvarite.376465", "text": "Не е лесно да погледнеш смъртта в очите, но задача е още по-сложна, ако го направиш с хумор и финес. Доказва го филмът на Денис Арканд \"Нашествията на варварите\".\r\nСюжетът ни среща с професорът Реми, чийто греховен живот се върти около хубавото вино и жени, но тези сладки мигове са към края си, тъй като героят е на прага на смъртта, болен от рак.\r\nВ последните си дни героят се помирява със своите близки – с бившата съпруга, със сина си – милионер, който не се интересува от баща си , с позабравените приятели.\r\nАрканд изсипва силна ирония около историята за смъртта и категорично доказва, че за всяка постъпка има прошка, зад всяка омраза стои притаена обич, зад всяка тъга струи красота и смях.\r\r\n                    \r\n                    \"Нашествието на варварите\" се явява като продължение на филма на Денис Арканд от 1986 г. \"Падането на американската империя\", където героите притежават същата страст за живот.\r\n\"Нашествието на варварите\" получава \"Сезар\" за най-добър филм и \"Оскар\" за чуждоезична продукция.\r\nГледайте \"Нашествията на варварите\" на 26 май от 23:00 часа по телевизия .\r\n ", "date": "2018.05.26", "title": "Да се усмихнеш на смъртта в \"Нашествията на варварите\""}
{"url": "https://www.dnes.bg/notifikacii/2018/05/26/migranti-zaginaha-pri-biagstvo-ot-nelegalen-zatvor-v-libiia.377555", "text": "Множество мигранти и бежанци, задържани от трафиканти на хора, загинаха при бягство от нелегален затвор в Либия, предаде Асошиейтед прес, цитирайки международната организация \"Лекари без граници\".\n\r\nТрафикантите стреляли по стотината бегълци, мнозина от които са ранени или убити. Те били преследвани от въоръжени мъже, които се опитвали се да ги задържат отново, но получили помощ от членове на силите за сигурност, служители на болницата и общинските власти и старейшини в град Бани Уалид.\n\r\nЗагинали са най-малко 15 души, съобщават бегълците. До 40 души, предимно жени, са останали в ръцете на похитителите. Служители на \"Лекари без граници\" са помогнали за лечението на 25 ранени в болницата в града. Седем от тях са получили рани от куршуми и множество счупвания.\r\nОцелелите са предимно тийнейджъри от Еритрея, Етиопия и Сомалия, търсещи убежище в Европа, съобщи организацията. Някои от тях са били задържани до три години. \n\r\nМного от травматизираните бегълци имат видими белези, следи от електрически изгаряния и стари инфектирани рани, показващи изпитанията, през които са преминали.\n\r\nОрганизацията подчерта, че бягството и стрелбата по бягащите са нов пример за продължаващите ужаси, на които са изложени множество мигранти и бежанци, преминаващи през обхванатата от хаос Либия в търсене на по-добър живот в Европа. \n\r\n\"Отвличанията за откуп остават процъфтяващ бизнес, подсилван от подкрепяни от ЕС политики, целящи да криминализират мигрантите и бежанците и да им попречат на всяка цена да достигнат бреговете на Европа\", подчертава организацията. Нейни служители работят от три години в Бани Уалид, където се смята, че мигрантите са изложени на отвличания, изтезания и изнудване.\n\r\nОцелелите мигранти са били ескортирани до либийски център за задържане от местните сили за сигурност.\r\n \r\n/БТА/\n\r\n ", "date": "2018.05.26", "title": "Мигранти загинаха при бягство от нелегален затвор в Либия"}
{"url": "https://www.dnes.bg/mish-mash/2018/05/26/horata-masovo-shte-zapochnat-da-se-jeniat-za-roboti.377553", "text": "Дейвид Хенсън, създателят на един от най-разпознаваемите роботи-андроиди София, предрича, че в скоро време хората ще започнат масово да се женят за роботи, пише сайтът Лайф.\r\n\"Епидемията\" от подобни бракове най-вероятно ще се разрази още в средата на нашето столетие. \r\nРазвитието на невронните мрежи ще доведе до това, че още към 2029 година интелектът на роботите ще се развие дотолкова, че да е съпоставим с този на младенец. Към 2031 година Хенсън предрича, че чрез самообучение изкуственият интелект ще еволюира до нивото на човешкия.\r\nРастящите социализация и обучаемост на роботите по образ и подобие на човека към 2045 година може да доведе до вълна на бракове между хора и електронните машини. Тези брачни съюзи няма да се считат за пълноценни, тъй като човекоподобните роботи ще бъдат считани за \"хора второ качество\".\r\n ", "date": "2018.05.26", "title": "Хората масово ще започнат да се женят за… роботи"}
{"url": "https://www.dnes.bg/eu/2018/05/26/dvama-dushi-sa-zastreliani-v-marsiliia.377558", "text": "Югоизточният френски град Марсилия стана сцена на насилие за втори път през последната седмица, след като двама мъже бяха застреляни днес, предаде Франс прес. Вероятната причина е разчистване на сметки, съобщава прокурорът Ксавие Тарабьо.\n\r\nМалко преди 1 ч. (23 ч. по Гринуич вчера) нападател с качулка и дългоцевно оръжие проникнал в спортна асоциация в северен квартал на града, съобщи магистратът и потвърди информация в местния в. \"Прованс\". Начинът на действие говори за разчистване на сметки.\n\r\nДвамата убити са били на възраст около трийсетина години. \n\r\nСамоличността им още не е потвърдена. Те са били нападнати на място, където няколко души играели карти. Нападателят избягал с помощта на чакащ го съучастник. Открити са 18 гилзи с калибър 7,62 мм, отговарящи на оръжие от вида на автоматите Калашников.\r\n                    \r\n                    \r\nАко мотивът се потвърди, броят на убитите от началото на годината при разчистване на сметки в Марсилия и региона ще достигне 11 души.\n\r\nВ четвъртък вечерта министърът на вътрешните работи Жерар Колон посети града, за да обещае да наложи върховенството на закона във всички квартали. В понеделник следобед нападател с автомат \"Калашников\" стреля на улица в града, без да причини жертви. \n\r\nПрезидентът Еманюел Макрон изрази съжаление за насилието, което разяжда като гангрена някои квартали на Марсилия.\n\r\nЗасега не са установени връзки между нападението в понеделник и убийствата снощи.\r\n \r\n/БТА/\n\r\n ", "date": "2018.05.26", "title": "Двама души са застреляни в Марсилия"}
{"url": "https://www.dnes.bg/notifikacii/2018/05/26/bylgariia-s-pyrva-zaguba-v-ligata-na-naciite-ot-sasht.377563", "text": "Българският национален отбор по волейбол претърпя първото си поражение в Лигата на нациите. В Нинбо, Китай \"лъвовете\" паднаха с 1:3 (19:25, 25:22, 19:25, 20:25) срещу САЩ във втория си двубой от турнира.\n\r\nДълги разигравания, битка до последната точка и страхотни действия във всички фази на играта от двете страни на мрежата белязаха втория двубой на \"трикольорите\" в Нинбо.\n\r\nСблъсъкът беше равностоен, а българите бяха изключително близо до феноменален обрат в заключителния четвърти гейм. Съставът на селекционера Константинов изоставаше с 12:18, но успя да запише пет поредни точки. Основна заслуга за това имаше силният сервис на Тодор Скримов и ефективността в атака на появилия се на полето Валентин Братоев. До края на частта американците отново успяха да се откъснат в резултата и да се поздравят с втори успех в турнира след 25:20 и точно два часа игра.\r\nНай-резултатен за България стана диагоналът Николай Учиков, който завърши с 15 точки. Тодор Скримов добави 10, Виктор Йосифов приключи с 9, а Розалин Пенчев отбеляза 8 точки. За победителите Тайлър Сандер реализира 18 точки.\n\r\nВ неделя отново от 11.00 часа в Нинбо \"трикольорите\" се изправят срещу състава на Аржентина. До момента България е с актив от победа и поражение в престижната надпревара.\n\r\nВъв втората седмица от Лигата на нациите двубоите ще се пренесат в София. От 1 до 3 юни националите ще разчитат на подкрепата на родната публика. \"Лъвовете\" играят съответно срещу Сърбия, Австралия и Русия в столичната \"Арена Армеец\".\n\r\n\n\r\n ", "date": "2018.05.26", "title": " България с първа загуба в Лигата на нациите – от САЩ"}
{"url": "https://www.dnes.bg/zvezdi/2018/05/26/vechniiat-ergen-hiu-grant-se-ojeni-v-london.377559", "text": "Известният британски актьор Хю Грант се ожени за пръв път в Лондон за приятелката си Ана Ебърстийн в рамките на скромна гражданска церемония, предаде Ройтерс.\n\r\nСнимки на 57-годишния \"вечен ерген\" и на бившата шведска телевизионна продуцентка се появиха на страниците на британските вестници. На тях се вижда как Грант и Ебърстийн напускат гражданско отделение в квартал Челси и позират пред фотографите заедно с малка група от членове на семействата им. Хю носеше тъмносин костюм, а Ана - синя риза и бяла мини пола.\n\r\nЗаявление за сключване на граждански брак беше подадено в кметството на Кенсингтън и Челси в западен Лондон, където двойката притежава къща. В съответствие с британските закони заявлението беше публикувано три седмици преди събитието.\r\n                    \r\n                    \r\nЗа 57-годишния актьор, спечелил световна слава с участието си във филма \"Четири сватби и едно погребение\", това е първа сватба. Грант и Ебърстийн са двойка от 6 години. Тя го е дарила с три деца.\n\r\nНеговата 39-годишна съпруга е разведена. Тя е бивша продуцентка на телевизия И Ес Пи Ен, а сега работи за шведския бранд за детско облекло \"Ейс енд Ми\".\n\r\nНаричан вечния ерген от британските медии, Грант поддържаше следени отблизо от таблоидите любовни връзки с британската актриса и манекенка Лиз Хърли и продуцентката Джемайма Голдсмит. Той има също две деца от китайската актриса Тинглан Хонг.\n\r\nНяколко месеца преди да навърши 50 години Грант заяви, че се страхува, че ще остане стар, тъжен и самотен мъж. \r\n \r\n/БТА/\r\n ", "date": "2018.05.26", "title": "Вечният ерген Хю Грант се ожени в Лондон"}
{"url": "https://www.dnes.bg/obshtestvo/2018/05/26/borisov-za-svetlin-rusev-zagubihme-edin-ot-mydrecite-si.377561", "text": "\"България загуби един от мъдреците си! Гениален артист, пред когото се прекланяше целият свят, той не остана в идеалния свят на изкуството. Светлин Русев беше от малкото хора, които ръчкаха нашата съвест и не й даваха да заспи. Той правеше това с благост, която показваше любов към човека и го стимулираше да прави добро. Той беше голям и ще остане голям\". \r\nТова е написал премиерът Бойко Борисов до семейството и близките на Светлин Русев, който почина днес.\r\n\"Тъгувам заедно с вас и благодаря за късмета и щастието да съм го познавал. Поклон пред вечната му памет\", пише премиерът, цитиран от правителствената пресслужба.\r\n ", "date": "2018.05.26", "title": "Борисов за Светлин Русев: Загубихме един от мъдреците си!"}
{"url": "https://www.dnes.bg/notifikacii/2018/05/26/kartinata-ivan-grozni-ubiva-sina-si-uvredena-ot-vandal.377562", "text": "Сериозни повреди са били нанесени на картината на Иля Репин \"Иван Грозни убива сина си \" след нападение на вандал в Третяковската галерия, съобщава ТАСС.\n\r\nПлатното е било пробито на три места в централната част, където е изобразен царският син. В резултат на нанесените удари дебелото стъкло, което защитава картината от температурните колебания, е било разбито. То е пробило канавата. При падането на стъклото силно е пострадала и авторската рамка на творбата. По щастлива случайност най-ценното в картината - изображенията на лицата на царя и на сина му не са пострадали.\n\r\nВандалът е бил задържан и по-късно предаден на правоохранителните органи. С него се провеждат следствени действия. Злосторникът е използвал метално стълбче от загражденията, с което е разбил стъклото на картината и е повредил платното, предаде БТА.\rЗадържаният вандал е бил пиян. Мъжът си признал, че отишъл да разгледа творбата в осем часа вечерта. В бюфета изпил 100 грама водка. Той по принцип не пиел и алкохолът му подействал. \n\r\nВ отговор на въпроса дали осъзнава тежестта на стореното, задържаният отговорил утвърдително. Вандалът обяснил постъпката си и с желанието да възстанови историческата справедливост. Той повредил картината заради недостоверността на изобразените на платното исторически факти.\n\r\n ", "date": "2018.05.26", "title": "Картината \"Иван Грозни убива сина си\" увредена от вандал "}
{"url": "https://www.dnes.bg/za-da-se-razbirame/2018/05/26/celuvaite-decata-si-tova-gi-pravi-po-umni.377504", "text": "Целуването на бебето е най-естественото нещо, което един родител прави. Знаете ли, че целувките могат да подобрят имунитета на малките? Не само това. Целувката свързва майката и детето емоционално.\r\nВ следващите редове ще видите още няколко добри причини да не спирате да показвате нежност към най-малките.\r\n\r\nВсеки родител е получавал „добър съвет“ от познат или по-възрастен родител да остави бебето си да плаче. Малките не бива да бъдат пренебрегвани, когато търсят внимание или плачат. Без да разсъждават върху тези свои разбирания, някои възрастни подкрепящи тезата, че бебето така става по-емоционално независимо и силно, всъщност нанасят вреда на децата, когато игнорират техния плач.\r\r\n                    \r\n                    В изследване проведено от учени в Washington University School of Medicine в Сейнт Луис, мозъчни изображения разкриват, че любовта на майката влияе морфологично върху мозъка на бебето. Центърът за учене и памет на мозъка, който също е свързан със стресови реакции, се нарича хипокампус.\r\nХипокампусът при децата, които са били отглеждани добре, е бил 10% по-голям от тези, които не са получавали достатъчно целувки и прегръдки. Детският мозък е много гъвкав и върху неговото оформяне голяма роля играе културната среда, в която се развива детето.\r\nВ книгата си „Защо любовта е важна“, Сю Герхард (британски психоаналитик) обяснява как показването на обичта към бебето спомага за неговия растеж. Авторката на книгата вярва, че:\r\nЛюбовта към бебето и показването ѝ, чрез докосвания или реакция на сигналите на бебето, помага на неговия мозък да се развие. Малките се чувстват сигурни, но също така, мозъкът има възможността да се развива в различни аспекти.\r\n\n\r\n", "date": "2018.05.26", "title": "Целувайте децата си! Това ги прави по-умни"}
{"url": "https://www.dnes.bg/obshtestvo/2018/05/26/afrika-v-bylgariia-s-pesni-i-tanci-za-mir-i-edinstvo.377565", "text": "\nАфриканските страни, акредитирани в България, отбелязват Деня на Африка в България с празник в градската градина. \r\nТемата на празника е \"Африка в България\", а програмата включва африкански песни и танци, продажба на африкански храни, дрехи и бижута, разказване на емблематични истории и \"шоу\" с барабани.\r\nДенят на Африка бе открит от вицепрезидента Илиана Йотова и Петко Драганов, генерален директор на Главна дирекция \"Политически въпроси\" на Министерството на външните работи на България, предаде \"Булфото\".\r\nДенят на Африка 2018 отбелязва 55-ата годишнина от създаването на Организацията за африканско единство, а по-късно се превръща в Африкански съюз, чиято основна цел е да осигури мир на континента, да развива демокрацията и да зачита правата и свободите на човека.", "date": "2018.05.26", "title": "Африка в България: С песни и танци за мир и единство!"}
{"url": "https://www.dnes.bg/world/2018/05/26/plenkovich-hyrvatiia-vyrvi-po-pytia-na-bylgariia-kym-es.377566", "text": "Хърватия ще продължи българската инициатива за разширяване на Европейския съюз на югоизток, заяви министър-председателят на Хърватия Андрей Пленкович, цитиран от \"Макфакс\", предаде \"Фокус\".\r\nИзявлението беше последвано от среща с министър-председателя на България Бойко Борисов.\r\nРазширяването на ЕС е един от приоритетите на българското председателство през първата половина на 2018 година. Хърватия, която е най-младият член на Съюза, ще бъде председател на Европейския съвет в първите шест месеца на 2020 година.", "date": "2018.05.26", "title": "Пленкович: Хърватия върви по пътя на България – към ЕС! "}
{"url": "https://www.dnes.bg/notifikacii/2018/05/26/erdogan-bratia-obyrnete-svoite-dolari-i-evra-v-turski-liri.377567", "text": "Турският президент Реджеп Тайип Ердоган призова гражданите на Турция да конвертират своите спестявания от долари и евро в турски лири, съобщава Reuters, предаде \"Фокус\".\r\nЕрдоган цели да подсили валутата на страната, която е загубила към 20 процента от стойността си срещу американския долар през тази година.\r\n\"Моите братя, които имате долари или евра под вашите възглавници, отидете и конвертирайте парите си в лири. Ще осуетим тази игра заедно\", заяви Ердоган по време на митинг в източния град Ерзурум.", "date": "2018.05.26", "title": "Ердоган: Братя, обърнете своите долари и евра в турски лири!"}
{"url": "https://www.dnes.bg/sofia/2018/05/26/maratonci-obikoliha-iujniia-park-s-korona-na-glavata.377569", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бегачи с корони обиколиха днес Южния парк. Нестандартната инициатива е в чест на 50-тата годишнина на датския принц Фредерик, който също е заклет фен на бягането, предаде Bulgaria ON AIR.\r\nТриста души от най-различна възраст, в различна спортна форма, но с еднакъв спортен хъс. Всички до един - с кралска корона на главата. Това не е сцена от филм, а част от пейзажа в Южния парк тази сутрин. \r\nЗа кралския привкус има причина – всички заедно отпразнуваха рождения ден на датския принц Фредерик. Всъщност, за подарък принцът си спретнал същото – пробягал километри в различни части на страната си.\r\nТака, в знак на уважение, родни бегачи потренираха заедно. Правят го всяка събота тук, но за пръв път с корона.\r\nВсеки тича за удоволствие, но удовлетворението е в личните рекорди, не в наградите, категорични са маратонците.", "date": "2018.05.26", "title": "Маратонци обиколиха Южния парк... с корона на главата"}
{"url": "https://www.dnes.bg/balkani/2018/05/26/borisov-da-ne-dopusnem-konflikt-kato-tozi-v-bivsha-iugoslaviia.377556", "text": "\n\r\n \r\nАко не гарантираме, че темата за Западните Балкани ще остане в дневния ред на Европейския съюз, тогава Срещата на върха в София е била просто една добра среща. Трябва да направим всичко възможно да не допуснем отново конфликт като този в бивша Югославия, заяви премиерът Бойко Борисов, който е на посещение в Хърватия. \n\r\nТова са нашите Балкани, нашата Европа и затова трябва да положим огромни усилия. Така Борисов коментира постоянството, с което Българското председателство и лично той се ангажират с процеса на приобщаване на държавите от региона към Европа чрез постигане на свързаност, икономически растеж и разрешаване на двустранните конфликти, съобщи правителствената пресслужба.\r\n                    \r\n                    \r\nБорисов посочи, че е обсъдил темата и с папа Франциск при аудиенцията си вчера и е получил съгласието му да посети България, Румъния и при възможност и друга държава от региона с основната цел да изпрати послание за мир и разбирателство.\n\r\nЗапочнахме да решаваме проблемите в София и разчитаме на Хърватия да продължи процеса, каза Борисов. „Обединени можем да свършим много работа“, посочи той, като подчерта, че заедно с колегата си Андрей Пленкович се подкрепят при дискусиите в Европейския съвет, както и по темите, които се отнасят до общи проблеми в региона.\n\r\nНа пресконференция след срещата си с хърватския премиер, по чиято покана е в Загреб, министър-председателят Бойко Борисов подчерта, че диалогът може да доведе до разбирателство, дори между държави с многогодишни проблеми помежду им. \n\r\nТой даде пример в новия етап в отношенията между България и Република Македония и разказа за поредното съвместно честване, обединило двете страни – отдаването на почит в Рим на делото на светите братя Кирил и Методий.\n\r\nБорисов благодари и за възможността броени дни след отбелязване на празника на българската просвета и култура и на славянската писменост в хърватската столица да бъде открит паметник на патриарха на българската литература Иван Вазов, което е още един символ на близостта между страните и народите ни.\n\r\nПремиерът Пленкович поздрави министър-председателя Борисов за организираната Среща на върха в София, която постави темите за Западните Балкани след 15-годишна пауза. „Това беше послание към всички наши съседни държави да продължат с реформите, а съвместно с тях и да изграждаме свързаност - транспортна, дигитална инфраструктура“, коментира хърватският премиер.\n\r\nТой отбеляза чудесните политически и икономически отношения между Хърватия и България и подчерта, че ще продължи съвместното сътрудничество за влизане на страните в Шенгенското пространство и в еврозоната.\r\nПо-късно българската делегация начело с министър-председателя Бойко Борисов и столичния кмет Йорданка Фандъкова и хърватска делегация откриха в Загреб паметник на бележития български поет, писател и драматург Иван Вазов.\r\nПаметникът е разположен в парка Бундек на Алеята на поетите, където са и монументите на Александър Пушкин и Сергей Есенин. Под бюста е изписан стих от “Моите песни” на патриарха на българската литература: \n\r\n“И аз на своя ред ще си замина,\r\nтрева и мен ще расне над прахът.\r\nЕдин ще жали, друг ще ме проклина,\r\nно мойте песни все ще се четат.”\n\r\n\r\n ", "date": "2018.05.26", "title": "Борисов: Да не допуснем конфликт като този в бивша Югославия!"}
{"url": "https://www.dnes.bg/politika/2018/05/26/bylgariia-veche-moje-da-dogovaria-poevtiniavane-na-ruskiia-gaz.377551", "text": "Булгаргаз и други клиенти на Газпром в България могат да поискат по-ниска цена на газа, когато действащата се отклонява от конкурентните западноевропейски стойности. \n\r\nТази възможност се отваря след решението на Европейската комисия, с което на руската компания се налагат ред задължения при доставката на газ в Централна и Източна Европа. Мярката важи и за Чехия, Естония, Унгария, Латвия, Полша и Словакия, които нямат достатъчна газова свързаност с други страни членки, пише .\n\r\nГазпром е приела тези задължения срещу прекратяване на антимонополното разследване и отпадане на възможността за огромни глоби. Наложените задължение на руската компания ще бъдат в сила 8 години.\r\n                    \r\n                    \r\nДоговарянето на цените на газа може да става на всеки 2 г. Те трябва да отразяват равнището на цените в конкурентните западноевропейски пазари на газ, включително на най-важните разпределителни центрове за втечнен - TTF в Нидерландия и NCG в Германия. Новата цена може да е със задна дата, считано от деня на искане за преразглеждане.\n\r\nАко Газпром и негов клиент не се споразумеят в рамките на 120 дни, спорът може да бъде отнесен до арбитражните съдилища на ЕС. Те ще наложат конкурентна цена, отчитаща изцяло западноевропейските референтни стойности.\n\r\nОт българското енергийно министерство вчера не можеха да кажат подробности за решението и дали ще се възползват от новите текстове. Експертите на Теменужка Петкова уточниха, че още не са се запознали в детайли с решението на ЕК.\n\r\nВ него е записано още, че Газпром няма да иска обезщетения от България за прекратяването на проекта “Южен поток”. В руския сайт “Вгляд” вече се появиха твърдения, че това е “реверанс” на ЕК към България.\n\r\nОтпада забраната за износ на руски газ във всичките 8 държави. Тоест, ако са купени повече количества, те може да бъдат реекспортирани.\n\r\nДруго правило, договорено с Газпром, е, че газ, купен за България, може да бъде доставен в друга държава от ЕС. Тези замени ще бъдат за клиенти, които имат договори поне от 18 месеца. Руската компания може да откаже замяната, ако не е налице капацитет за пренос. Това ще се наблюдава от независим експерт.\n\r\n\r\n ", "date": "2018.05.26", "title": "България вече може да договаря поевтиняване на руския газ"}
{"url": "https://www.dnes.bg/obshtestvo/2018/05/26/zaradi-gdpr-a-zashtitata-na-lichnite-danni-firmi-minavat-na-hartiia.377540", "text": "Фирми започнаха да минават на хартиено обслужване на клиентите от страх да не попаднат под ударите на новия европейски регламент за личните данни, пише . \n\r\nКъм това прибягват основно малки компании за услуги и частни лекарски кабинети. Те разпечатват прегледи, изследвания и други данни и ги дават на хората.\n\r\nДруги - предимно онлайн търговци, започнаха да предлагат бонуси, за да получат писмено съгласие от клиентите си да продължат да получават офертите им по имейл.\n\r\nЗдравни кабинети вече предлагат на пациентите да получат амбулаторни листове от прегледите или резултатите от изследванията само на хартия, без да им ги съхраняват. Лекар например казал на пациентката, че не може повече да съхранява данни, защото не се е регистрирал по еврорегламента и няма право да обработва лични данни. Част от докторите дори изтривали досегашната събрана информация.\r\n                    \r\n                    \r\nПрез последните дни електронните пощенски кутии бяха залети масово от имейли, с които всякакви институции, ведомства, фирми, PRагенции, електронни търговци искат изрично писмено съгласие от получателя, че няма нищо против да получава съобщения от тях и занапред.\n\r\nПричината е във влизащия в сила от 25 май 2018 г. европейски Общ регламент за защита на личните данни (GDPR), според който при проверка всички фирми трябва да могат да докажат, че имат изрично писмено съгласие. При липса на такова компанията може да плати глоба, стигаща до 4% от общия ѝ оборот, или до 20 млн. евро.\n\r\nОсобено изобретателни са онлайн търговците, които по принцип заливат хората с всякакви съобщения. През последните дни предлагат различни отстъпки от цените, ако клиентът се съгласи писмено да продължи да им получава имейлите.\n\r\nОт 25 май всеки гражданин на ЕС може да се оплаче пред местен орган – в България това е Комисията за защита на личните данни, че дадена фирма разполага с неговите данни, без той да е давал изрично съгласие за това. Тъй като става въпрос за регламент, който се прилага пряко, а не за директива, която трябва да бъде отразена в местното законодателство, страхът от глобите сега кара масово фирмите да бомбардират клиентите си с имейли за съгласие.\n\r\nНе всички фирми обаче са длъжни да получат изрично писмено съгласие. Според регламента не се изисква такова за ползване на личните данни, когато клиентът е подписал договор с фирмата или е длъжен да сподели данните си с нея по силата на закон.\n\r\nНе може например да забраним на телеком или на банка да ползва нашите имена, ЕГН или други лични данни, които е събрала, защото, сключвайки договор, вече сме се съгласили на това.\n\r\nИли не може да търсим сметка на МВР, че знае за нас твърде много неща, които органите са събрали при издаването на лична карта или международен паспорт.\n\r\nНо в същото време GDPR забранява да се събират данни за етнически произход, политически мнения, религия, сексуална ориентация, здравни и биометрични данни от когото и да било. Изключение се прави само ако клиент на болница например изрично се съгласи болничното заведение да разполага със здравните му данни и да ги съхранява.", "date": "2018.05.26", "title": "Заради (GDPR-а) защитата на личните данни – фирми минават на хартия"}
{"url": "https://www.dnes.bg/obshtestvo/2018/05/26/protest-v-stotinki-15-kg-moneti-za-taksa-smet-na-pusteesht-imot.377539", "text": "Мъж от Разград плати такса смет от 92 лева с жълти стотинки за имот, който не ползва.\r\nТака той изрази несъгласието си с административните пречки, с които се е сблъскал, за да се откаже от имот, за който дори няма документ, съобщи БНТ.\n\r\n61-годишният строителен техник Петко Неделчев се принудил да си вземе един ден отпуск, за да дойде от Разград в Русе и да плати такса смет на имот в село Тетово, който не ползва, няма документ за него, но и не може да се раздели с него, въпреки желанието си. \n\r\nА то е трите декара земя да останат за кметството в селото и да спре да плаща данъци за нещо, което реално не ползва.\n\r\n\"Нямаме документ, то от 1900 година от дядо ми е това място, нито сме собственици, просто сме наследници. Мястото е непродаваемо, не се обработва, понеже сме много наследници\", обясни Петко Неделчев.\r\n                    \r\n                    \r\nИменно заради наследниците, които са осем, той получава отказ от \"Местни данъци и такси\" да не плаща задълженията на пустеещия терен.\r\n\"Декларацията ми беше отхвърлена под предлог, че всички наследници трябва да се подпишат, а някои от тях са в Америка и са прекъснали всякакви връзки с нас\".\n\r\nВ знак на протест Неделчев плати на касата на \"Местни данъци и такси\" дължимите 92 лева за имота с 15 килограма жълти стотинки. Той събирал монетите по една, две и пет стотинки в продължение на месеци, помогнали му и приятели.\n\r\nСлужителите на учреждението приеха формата му на протест и прибраха монетите на доверие, без да ги броят, за да не се бави опашката.\r\nОт \"Местни данъци и такси\" обещаха отново да разгледат казуса. Петко Неделчев е категоричен, че ако имотът не бъде отписан от неговото име, ще си потърси правата в съда.\r\n ", "date": "2018.05.26", "title": "Протест в стотинки! 15 кг монети за такса смет на пустеещ имот"}
{"url": "https://www.dnes.bg/rusia/2018/05/26/putin-moje-da-dyrji-lostovete-na-vlastta-i-sled-2024-g.377541", "text": "Руският президент Владимир Путин заяви, че ще спазва руската конституция, която забранява повече от два последователни президентски мандата. Той обаче намекна, че може да остане на \"лостовете\" на властта и след изтичането на мандата му през 2024 г., отбелязва Франс прес.\n\r\n\"Винаги съм се придържал и винаги се придържам към конституцията на Русия. В конституцията е написано ясно - не повече от два последователни мандата. Днес аз изпълнявам втория си последователен мандат\", каза Путин на икономическия форум в Санкт Петербург. \n\r\nТой обаче припомни, че през 2008 г. след изтичането тогава на двата му последователни президентски мандата той се оттегли от власт и президент стана премиерът Дмитрий Медведев. След четири години отново се върна в Кремъл, пише БТА.\r\n                    \r\n                    \r\n\"Отказах се от президентския пост тогава, защото конституцията не ми позволяваше да бъда избран за трети последователен мандат. Това е. Готов съм да се придържам към това правило и в бъдеще\", каза той, намеквайки, че може и да повтори сценария от 2008 г.\r\n ", "date": "2018.05.26", "title": "Путин може да държи лостовете на властта и след 2024 г."}
{"url": "https://www.dnes.bg/usa/2018/05/26/uchenik-otkri-strelba-v-uchilishte-v-indiana-rani-dvama.377545", "text": "Ученик откри стрелба в средно училище в американския град Ноубълсвил в щата Индиана. Двама души са ранени, съобщи телевизионният канал Ей Би Си, цитиран от ТАСС. Телевизията се позова на полицията.\n\r\nПо информация на Ей Би Си по време на учебните занятия един от учениците поискал от учителя да излезе от час, след което се върнал с два пистолета и открил огън. Произвел е шест изстрела. Ранени са ученичка и преподавателят, които са откарани в болница.\n\r\nУчителят по думите на неговия брат е получил минимум три огнестрелни рани. В момента го оперират, няма данни за състоянието му. Според един от учениците именно учителят е съумял да спре стрелеца, посочва Ей Би Си.\n\r\nПолицията установява как стрелецът, чието име и възраст не се съобщават, се е сдобил с оръжията. Той не е пострадал и е бил арестуван от пристигналите полицаи. Мотивите му засега са неизвестни.\r\n                    \r\n                    \r\nПреди седмица подобна трагедия се разигра в град Санта Фе в щата Тексас, където 17-годишният Димитриос Пагуртис застреля десет души и рани още толкова. По данни на Си Ен Ен от началото на годината в училищата в САЩ вече е имало 22 случая на употреба на огнестрелно оръжие, при които е имало убити и ранени.\n\r\nДемократите в Сената на щата Индиана изразиха съпричастност и призоваха за мерки за предотвратяване на подобни стрелби, включително да бъдат въведени ограничения за огнестрелните оръжия, предаде Асошиейтед прес. \r\n/БТА/\r\n ", "date": "2018.05.26", "title": "Ученик откри стрелба в училище в Индиана, рани двама"}
{"url": "https://www.dnes.bg/snimka-na-denia/2018/05/26/slyncheva-sybota-no-shte-ima-i-kratkotraini-valeji.377544", "text": "Времето ще е слънчево, в сутрешните часове в отделни котловини видимостта ще е намалена. Атмосферното налягане слабо ще се повиши и ще е малко по-високо от средното за месец май. \n\r\nПреди обяд над източните, а по-късно през деня и до полунощ и над останалата част от страната ще се развива купеста и купесто-дъждовна облачност. \n\r\nНа места отново ще има краткотрайни валежи, придружени с гръмотевици. Има условия за градушки. \n\r\nЩе духа слаб, в Източна България до умерен североизточен вятър. \n\r\nМаксималните температури ще са между 24° и 29°, за София – около 24°. Такава е прогнозата на НИМХ при БАН.\r\nПо Черноморието облачността ще е по-често значителна. Ще има краткотрайни валежи от дъжд, придружени с гръмотевици. Ще духа умерен вятър от север-североизток. Максималните температури ще са 23-26°. Температурата на морската вода е 20-22°. Вълнението на морето ще е около 3 бала.\r\nВ планините преди обяд ще е предимно слънчево, по върховете – мъгливо. Около и след обяд ще се развива купеста и купесто-дъждовна облачност и на места отново ще има краткотрайни, в отделни райони и временно интензивни валежи, придружени с гръмотевици. Ще духа умерен, временно и силен вятър от североизток. Максималната температура на височина 1200 метра ще е около 16°, на 2000 метра – около 10°.\r\n ", "date": "2018.05.26", "title": "Слънчева събота, но ще има и краткотрайни валежи"}
{"url": "https://www.dnes.bg/obshtestvo/2018/05/26/pochitame-myrtvite-dnes-e-chereshova-zadushnica.377542", "text": "Днес е Черешова задушница, която се отбелязва в съботния ден преди големия християнски празник Петдесетница.\n\r\nЧерешовата задушница е свързана с поверието за прибирането на душите на всички покойници, които са били на свобода след Велики четвъртък.\n\r\nПравославната църква е установила на този ден специално богослужение в памет на починалите християни. Тази обща панихида познаваме като Черешова задушница. \n\r\nНа този ден чрез богослужението в църквата измолваме прошка от Бога за нашите покойници. Живите се молят за отминалите от този свят, защото телесната смърт не прекъсва единството между вярващите.\r\nВ памет на покойниците, наред с молитвите, от нас се изискват и дела на благотворителност. \"Милост за даване да имаш към всеки живеещ, но и умрелия не лишавай от милост\" - четем в Библията.\r\n                    \r\n                    \r\nБлаготворителен характер имат и общите трапези, които вярващите правят на Черешова задушница. Приготвят се жито, хляб, вино, плодове и други храни, които се раздават. Житото символизира възкресението, а хлябът - Исус Христос.\n\r\nНа Черешова задушница християните посещават гробовете на близките си покойници, почистват ги, прекадяват ги, преливат ги с вода и с червено вино. Запалват свещ и раздават житото, хляба и първите череши, дали името на тази панихида.\n\r\n ", "date": "2018.05.26", "title": "Почитаме мъртвите. Днес е Черешова задушница "}
{"url": "https://www.dnes.bg/notifikacii/2018/05/26/ekzitpol-irlandcite-othvyrliat-zabranata-za-abortite.377543", "text": "Два големи екзитпола прогнозират, че ирландците са отхвърлили конституционната забрана за абортите, предаде Асошиейтед прес.\n\r\nИ според двете проучвания, едното за вестник \"Айриш таймс\", а другото за ирландската телевизия, прогнозата е за победа с голяма преднина на лагера, който иска да бъде либерализиран строгият законодателен режим за абортите.\n\r\nСпоред екзитпола за ирландската телевизия подкрепата за либерализирането ще достигне около 70 процента.\r\nЕкзитполовете са само прогнози, а резултатите от официалното преброяване се очаква да бъдат обявени днес следобед, отбелязва Асошиейтед прес.\n\r\nЕкзитполовете по категоричен начин показват, че избирателите са възприели ясното послание, че конституционната забрана вреди на жените и трябва да бъде премахната, заяви Катрин Мърфи, един от лидерите на малката Социалдемократическа партия.\r\nСпоред екзитполовете във всички части на Ирландия отпадането на забраната среща силна подкрепа.\n\r\nАко либерализирането мине на референдума, ирландският парламент ще изработи нови правила за абортите.\n\r\n\"Изглежда утре ще творим история\", написа в Тwitter министър-председателят Лио Варадкар, който беше за либерализирането, цитиран от Ройтерс.\n\r\nСпоред екзитпола за \"Айриш таймс\" либерализирането минава с 68 срещу 32 процента, а според този за ирландската телевизия - с 69 срещу 31 процента. \r\n/БТА/\r\n ", "date": "2018.05.26", "title": "Екзитпол: Ирландците отхвърлят забраната за абортите"}
{"url": "https://www.dnes.bg/sofia/2018/05/26/dopylnitelen-transport-za-chereshova-zadushnica-v-sofiia.377549", "text": "Във връзка с Черешова задушница Столична община осигурява допълнителен транспорт по част от линиите на градския транспорт. Това съобщиха от пресцентъра на Столична община.\n\r\nРазкрива се временна трамвайна линия с маршрут: ж.к. „Борово“ - кв. \"Орландовци\".\n\r\nРазкрива се временна автобусна линия № 83А (за гробищен комплекс \"Бакърена фабрика\") с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута двупосочно.\n\r\nРазкрива се временна автобусна линия № 108А (за гробищен комплекс \"Бакърена фабрика\") с маршрут – от ж.к. “Люлин - 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно.\r\n                    \r\n                    \r\nРазкриват се временни автобусни линии за обслужване на гробищни комплекси “Централни гробища” и “Малашевски гробища” със следните маршрути:\n\r\n- линия № 18А с маршрут: автостанция \"Орландовци\" - гробищен парк \"Малашевски гробища\" по маршрута на автобусна линия № 18\r\n- линия № 79А с маршрут: надлез “Надежда”, ул. „История Славянобългарска“, ул. „Индустриална“, ул. “Константин Стоилов”, бул. “Ген. Данаил Николаев”, бул. “Владимир Вазов”, ул. \"Тодорини кукли\", ул. “Река Велека” и по бул. “Владимир Вазов” по маршрута двупосочно;\r\n- линия № 86А с маршрут: АТ “Малашевци”, ул. \"Резбарска\", пл. \"Сточна гара\", бул. \"Сливница\", обратен завой на ул. \"Опълченска\" и по маршрута, двупосочно и разписание;\n\r\n- линия № 90А с маршрут: автостанция \"Изток\", бул. \"Ботевградско шосе\", ул. \"Александър Екзарх\", ул. \"Река Велека\", ул. \"Васил Кънчев\" до гробищен парк \"Малашевски гробища\".\n\r\n“Пътна полиция” при СДВР ще насочва автомобилите на гражданите за паркиране около гробищните комплекси, както следва:\r\n- в района на Централни гробища - по платната на ул. „История Славянобългарска” (старо име ул. “202”) и ул. “Заводска”;\r\n- в района на гробища “Бакърена фабрика” - по платната под подлеза на ул.”Адам Мицкевич”;\r\n- в района на гробища “Малашевци” - по платната на ул. “Резбарска” между ул. “Васил Кънчев” и бул. \"Ген. Владимир Вазов\", както и пред централния вход на ул. \"Жак Дюкло\".\n\r\nСтолична дирекция на вътрешните работи организира реда и контрола чрез подразделенията си по съответния служебен ред.\r\n ", "date": "2018.05.26", "title": "Допълнителен транспорт за Черешова задушница в София"}
{"url": "https://www.dnes.bg/usa/2018/05/26/myj-blysna-s-kola-tri-jeni-na-trotoar-v-portland.377546", "text": "Шофьор на автомобил блъсна три жени на тротоар в центъра на американския град Портланд в щата Орегон и избяга. Състоянието на две от жените е сериозно. Полицията заяви, че няколко часа след случая е задържала мъж, предаде Асошиейтед прес.\n\r\nГоворител на полицията в Портланд заяви, че на спешния телефон в САЩ 911 е бил подаден сигнал за видян син автомобил, отговарящ на описанието на издирваната кола, блъснала жените близо до трамвайна спирка в района на кампуса на Щатския университет в Портланд.\n\r\nПолицията засега не е определила мотива и не знае много за задържания мъж. Властите са поискали заповед за обиск, за да изземат автомобила като доказателство. Все още не са изключени версиите за действие в резултат на интоксикация, психични проблеми или инцидент, дължащ се на здравни проблеми.\r\n                    \r\n                    \r\nОчевидец заяви, че стоял на тротоара, когато видял автомобил да блъска най-малко две жени. По негови оценки колата се движела с около 70 км/ч.\r\nОчевидецът добави, че отишъл да предложи помощ, но шофьорът изчезнал с колата си, като едва не блъснал и него.\n\r\nДруг очевидец, жена, която се намирала на мястото, заяви, че тъкмо разговаряла със своя приятелка близо до спирка на трамвая, когато чула суматоха и се обърнала. Видяла две жени да лежат на тротоара, а друга се била опряла на стената на една от сградите. Други крещели, че кола се е качила на тротоара и е блъснала двете жени, след което изчезнала с бърза скорост.\n\r\nЕдната от жените изглеждало, че е с тежки наранявания по гърба, допълни събеседничката на Асошиейтед прес.\n\r\n\"Още съм в шок. Ако бях там две минути по-рано, щях да съм аз или ако бях минала по обичайния маршрут, пак щях да съм аз\", каза тя.\n\r\nПолицията е отцепила района. На тротоара край малка локва кръв се виждаха зелен пуловер, чифт маратонки, розов чехъл и черна ръкавица за велосипед.\n\r\nПолицията заяви, че блъснатите жени са възрастни и са откарани в болница. Две са с опасност за живота, третата е с тежка травма, но за живота й няма опасност, предаде ТАСС.\n\r\nПолицията добави, че не смята, че има заплаха за населението.\r\nАвтомобилът е бил намерен изоставен. \r\n \r\n/БТА/\r\n ", "date": "2018.05.26", "title": "Мъж блъсна с кола три жени на тротоар в Портланд"}
{"url": "https://www.dnes.bg/science/2018/05/26/nasa-planira-da-postroi-raketen-zavod-na-lunata.377550", "text": "Американското космическо ведомство уточнява техническите детайли за построяване на ракетно-космически завод на Луната, като още от 2019 година се планира прехвърлянето на товари и материали на нейната повърхност, съобщава сайтът Лайф.\r\nВ първото промишлено предприятие, изградено извън пределите на Земята, е планирано производството на ракетно гориво, необходимо за пътешествия до други планети.\r\nЗа суровина ще бъдат използвани водород и хелий, които ще се добиват директно от повърхността на Луната. За тази цел през 2019 година на повърхността на естествения ни спътник могат да бъдат отправени два геологични апарата-разузнавачи, които ще търсят най-пригодните площадки за работа.\r\nЛунната база трябва да се превърне в изходен пункт за попълването на запасите и за презареждане на космическите кораби, изстреляни към другите планети от Слънчевата система.\r\n \r\n/БТА/\r\n ", "date": "2018.05.26", "title": "НАСА планира да построи ракетен завод на Луната"}
{"url": "https://www.dnes.bg/cars/2018/05/26/nevidimata-opasnost-akvaplaning-kak-da-se-spravim.377548", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПевицата Емилия и годеникът ѝ Жорж Башур пострадаха в катастрофа на магистрала \"Тракия\", след като шофираният от 19-годишния син на Башур автомобил  попаднал в аквапланинг.\n\r\nАквапланингът се получава при събирането на вода на пътя и навлизането на автомобил в локвата. Водата застава между гумата и пътя, както по този начин гумата няма допир до асфалта и е почти неконтролируема.\r\nНай-важното нещо е да действаме, преди да сме навлезли в аквапланинг. Предварително да намалим скоростта и да минем през аквапланинга с равна газ, съветват експертите.\r\nВижте повече по темата в репортажа на Даяна Георгиева по .\r\n ", "date": "2018.05.26", "title": "Невидимата опасност аквапланинг - как да се справим?"}
{"url": "https://www.dnes.bg/notifikacii/2018/05/26/tyrsi-se-shofioryt-ranil-abiturient-na-pytia-i-izbiagal.377552", "text": "Млад шофьор е бил застигнат и изтласкан от шосето от автомобил на Околовръстния път в София на 17 май. Шофьорът, причинил катастрофата, е изчезнал от мястото.\r\nИнцидентът е станал около 5.30 часа сутринта. При удара колата на младия шофьор паднала в близко дере. Има свидетели на катастрофата. В момента се търси виновният.\r\nПострадалият Иван ще навърши 19 години другата седмица. В момента е в \"Пирогов\" и се лекува, вместо да празнува своя абитуриентски бал, разказва Нова телевизия.\r\nБлизките на момчето апелират свидетелите на инцидента да помогнат.\r\nОт районната прокуратура обясниха, че има образувано досъдебно производство. Следствените действия са започнали в началото на тази седмица.\r\n ", "date": "2018.05.26", "title": "Търси се – шофьорът, ранил абитуриент на пътя и избягал"}
{"url": "https://www.dnes.bg/obshtestvo/2018/05/26/vinilovata-plocha-vyzkrysva-55-poveche-tyrsene-u-nas.377547", "text": "Търсенето на винилови плочи у нас е нараснало с 55% през последната година. Това показват данните на Българската асоциация на музикалните продуценти (БАМП). \n\r\nТенденцията за завръщането на винилите на родния пазар е устойчива през последните четири години, пише „Монитор“.\n\r\n„За последните две години продажбите нарастват с 18,5 % за 2016 г. и с 55% за 2017 г. съответно, като посочените данни са сравнение между показателите за две последователни години“, посочват още от БАМП.\n\r\nВиниловите плочи са единственият физически носител (CD-та, касети и др.), чиито продажби продължават да нарастват. Така за изминалата 2017 г. делът от приходите от грамофонни плочи заема почти 16% от общия им пазар. Година по-рано същият този дял се равняваше на под 8%.\r\n                    \r\n                    \r\n„Тази положителна тенденция на ръст в продажбите на плочите не може да компенсира общото понижаване, но е стимулираща за развитието на музикалния пазар и показва желанието на феновете да се ангажират с музиката по различен начин“, казват още от асоциацията.\r\n ", "date": "2018.05.26", "title": "Виниловата плоча възкръсва, 55% повече търсене у нас"}
{"url": "https://www.dnes.bg/football/2018/05/26/stadionite-na-mondial-2018-nijni-novgorod-arena.377445", "text": "Стадион \"Нижни Новгород Арена\" е построен до устието на реките Волга и Ока – място, което е сред символите на града. \r\nНедалеч от арена се намира и друга гордост на местните жители. катедралата \"Христос Спасител\", построена през XIX век. Арената беше построена в строг стил заради местонахождението си. Направена е в сини и бели цветове, символизиращи вятъра и водата.\r\n \r\nКапацитетът на стадиона е 45 хиляди места, 902 от които за хора в неравностойно положение и техни придружители. След края на световното първенство в Русия местата на \"Нижни Новгород Арена\" ще бъдат намалени.\r\n \r\nЩе приеме шест мача от Мондиал 2018, включително по един от 1/8-финалите и 1/4-финалите. В груповата фаза на него ще играят Аржентина на Лео Меси и Англия.\r\n\r\n\r\n \r\n18 юни, група \"F\": Швеция – Южна Корея\r\n \r\n21 юни, група \"D\": Аржентина – Хърватия\r\n \r\n24 юни, група \"G\": Англия – Панама\r\n \r\n27 юни, група \"Е\": Швейцария – Коста Рика\r\n \r\n1 юли, 1/8-финал: Победител от група \"D\" – Втори от група \"С\"\r\n \r\n6 юли, 1/4-финал: Победител мач №49 – Победител мач №50   \r\n \r\n", "date": "2018.05.26", "title": "Стадионите на Мондиал 2018: \"Нижни Новгород Арена\""}
{"url": "https://www.dnes.bg/mish-mash/2018/05/26/nai-dobriiat-stimul-za-otkazvane-na-cigarite-parite.377554", "text": "Учени от университета в Пенсилвания откриха, че най-добрият метод за отказване на цигарите е паричното стимулиране, съобщи Лента.\n\r\nВ изследването са участвали около шест хиляди пушачи, подложени на оздравителна програма. Доброволците били разпределени в няколко групи според методите, които трябвало да им помогнат да се откажат от вредния навик.\n\r\nНа първата група екипът с ръководител Скот Халпърн давал мотивиращи материали за ползата от здравословния начин на живот; на втората - никотинови лепенки и други фармацевтични препарати; на третата - електронни цигари.\n\r\nНа последните две групи, които също използвали никотинови лепенки и други материали, давали допълнително 600 долара, които участниците щели да изгубят, ако не се въздържат от пушене в продължение на 6 месеца.\r\n                    \r\n                    \r\nРезултатите показали, че само 0,1% от участниците в групите, в които предлагали традиционна помощ, отказали цигарите. За останалите групи показателите варирали между 0,5 и 3%. Най-добри резултати имали участниците, които получили парични стимули. При това разходите били по-малко от онези, които харчат големите компании, за да откажат сътрудниците си от тютюнопушенето.\n\r\nВъпреки това някои специалисти критикуват изследването, като заявяват, че не се знае колко души от всяка група наистина са се възползвали от пособията за отказване на пушенето.\r\n/БТА/\n\r\n ", "date": "2018.05.26", "title": "Най-добрият стимул за отказване на цигарите – парите"}
{"url": "https://www.dnes.bg/zvezdi/2018/05/26/alesandra-ambrozio-v-edna-blestiashta-prikazka.377521", "text": "Блестяща приказка за съвременната жена не е просто мит, а абсолютно достижима реалност. Това твърдение доказва Алесандра Амброзио, която представя новия си проект и рекламна кампания към него.\r\nСлед като моделът се появи за първи път като лице на Swarovski, сега ангелът на Victoria's Secret се завръща за нова колекция.\r\nСлънчевите кадри са обсипани с цвят и блясък, а на тях компания на Амброзио прави Шанина Шейк.\r\nПредставените тенденции в ювелирните изделия включват многоцветни кристали, инкрустирани върху колиета, пръстени и обеци.\r\nДвете красавици носят тематичния избор за метален топ с пайети, допълващи блясъка и цялостната концепция.\r\nВсички кадри на красавиците и модерните цветни бижута на сезона можете да видите в галерията на ", "date": "2018.05.26", "title": "Алесандра Амброзио в една блестяща приказка"}
{"url": "https://www.dnes.bg/obshtestvo/2018/05/26/pochina-golemiiat-hudojnik-svetlin-rusev-poklon.377557", "text": "На 84-годишна възраст почина големият български художник, общественик и колекционер на произведения на изкуството Светлин Русев. \r\nСветлин Русев е издъхнал тази сутрин в 9 часа вследствие на масиран инфаркт, съобщиха от Съюза на българските художници. \r\nБългария загуби един голям автор и човек. И като човек, и като художник беше велик, сърдечен, любезен, прекрасен, каза Марин Маринов от СБХ. \n\r\nРусев е завършил живопис при професор Дечко Узунов. Той беше председател на Съюза на българските художници, директор на Националната художествена галерия, два пъти депутат.\n\r\nСветлин Русев е роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов.\r\n                    \r\n                    \r\nПреподава във ВИИИ „Н. Павлович“ – професор (1975). Председател на Съюза на българските художници в периода 1973 – 1985 г. Между 1982 и 1984 г. е първи заместник-председател на Комитета за култура. От 1985 до 1988 г. е директор на Националната художествена галерия. В периода 1976 – 1988 г. е член на ЦК на БКП.\n\r\nСветлин Русев е народен представител в редица Народни събрания до 1989 г. и с листата на БСП в Седмото Велико народно събрание през 1990 г. По това време е член на Висшия съвет на БСП. Действителен член (академик) на Българската академия на науките от 2003 г.\n\r\nЧлен-кореспондент на Академията за изящни изкуства в Берлин (1983). Почетен председател на АИАП в Париж (1982). Почетен член на „Ника-Кай“, Япония (1984). Почетен член на „Кюнстлерхаус“, Виена (1985). \n\r\nПоклон пред паметта му!\n\r\n ", "date": "2018.05.26", "title": "Почина големият художник Светлин Русев. Поклон!"}
