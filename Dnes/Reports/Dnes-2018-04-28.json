{"url": "https://www.dnes.bg/world/2018/04/28/es-podgotvia-otvetni-merki-sreshtu-sasht-otnosno-mitata.375019", "text": "ЕС подготвя мерки, които да приложи при необходимост, ако САЩ наложат мита върху алуминия и стоманата. Това стана ясно на втория ден от заседанието на европейските финансови министри в София.\r\nНа 1 май изтича отсрочката, дадена от американския президент Доналд Тръмп за ЕС. Въпреки посещението на канцлера Ангела Меркел във Вашингтон вчера и на президента на Франция Еманюел Макрон по-рано през седмицата, засега Тръмп оставя въпроса отворен. Макар евентуалните мита да не са в предварителния дневен ред на ЕКОФИН, те са основна тема между панелите.\n\r\nЕвентуалното въвеждане на митата  от страна на САЩ не е официално обсъждано, заяви финансовият министър Владислав Горанов. Той обаче определи поведението на САЩ като “недалновидно”.\r\n                    \r\n                    \r\n\"Решението остава в ръцете на Тръмп. Ние все още сме консервативни, от гледна точка на свръхреакции в Европа, но със сигурност и по време на срещата на Г-20 се изказаха мнения от много държави, че подобно провокиране създава условия за търговска война, ако може така да се нарече, което не е добре въобще за световната търговия. Надявам се колегите от САЩ да преразгледат своята позиция.\"\n\r\nБелгийският министър на фиансите Йохан ван Овертвелд също изрази надежда, че няма да се стигне до търговска \r\nвойна\n\r\n\"Трябва да бъдем много внимателни за това и трябва да останем спокойни, когато говорим за реакции.  Най-важното, което трябва да имаме предвид, е,  че никой не печели от търговската война и трябва да направим всичко, за да я избегнем\".\n\r\nДо края на годината трябва да бъде постигнато съгласие по въвеждането на 3-процентен данък върху дигиталните услуги, решиха министрите. Европейският съюз ще търси партньорството на САЩ за глобално решаване на въпроса с данъците на мултинационалните интернет гиганти. \n\r\nЕвропейски съюз не носи отговорност за свръх капацитета при алуминия и стоманата за да бъде удрян с мита, заяви френският финансов министър Льо Мер:\n\r\n\"Ние напълно осъзнаваме, че има трудности и сме готови да ги обсъдим с нашите американски съюзници, но не може да преговаряме под натиск. Също така ние не трябва да понасяме щети заради търговската война между САЩ и Китай.\"\n\r\nНалагането на мита може да има краткосрочен позитивен ефект върху американската икономика, но в дългосрочен план ще донесе много проблеми, допълни българският финансов министър Горанов.\n\r\n\"За мен, не е далновидно поведение от страна на американската администрация, в дългосрочен план ще затрудни условията на търговия, ще създаде предпоставки за да не използваме тежки думи като търговска война, но със сигурност ще влоши условията на международна търговия.\"\n\r\nНе може да се търси реципрочност с искането за дигитален данък който ще удари основно американските интернет гиганти, смята еврокомисарят по валутните въпроси Пиер Московиси.  Той припомни, че дигиталният данък се обсъжда от години и приветства идеята постъпленията да отиват директно в европейската хазна.\r\nЕС подготвя мерки, които да приложи при необходимост, ако САЩ наложат мита върху алуминия и стоманата. Това стана ясно на втория ден от заседанието на европейските финансови министри в София. На 1 май изтича отсрочката, дадена от американския президент Доналд Тръмп за ЕС.\r\nВъпреки посещението на канцлера Ангела Меркел във Вашингтон вчера и на президента на Франция Еманюел Макрон по-рано през седмицата, засега Тръмп оставя въпроса отворен. Макар евентуалните мита да не са в предварителния дневен ред на ЕКОФИН, те са основна тема между панелите.\n\r\nЕвентуалното въвеждане на митата  от страна на САЩ не е официално обсъждано, заяви финансовият министър Владислав Горанов. Той обаче определи поведението на САЩ като “недалновидно”.\n\r\n\"Решението остава в ръцете на Тръмп. Ние все още сме консервативни, от гледна точка на свръхреакции в Европа, но със сигурност и по време на срещата на Г-20 се изказаха мнения от много държави, че подобно провокиране създава условия за търговска война, ако може така да се нарече, което не е добре въобще за световната търговия. Надявам се колегите от САЩ да преразгледат своята позиция.\"\n\r\nБелгийският министър на фиансите Йохан ван Овертвелд също изрази надежда, че няма да се стигне до търговска \r\nвойна\n\r\n\"Трябва да бъдем много внимателни за това и трябва да останем спокойни, когато говорим за реакции.  Най-важното, което трябва да имаме предвид, е,  че никой не печели от търговската война и трябва да направим всичко, за да я избегнем\".\n\r\nДо края на годината трябва да бъде постигнато съгласие по въвеждането на 3-процентен данък върху дигиталните услуги, решиха министрите. Европейският съюз ще търси партньорството на САЩ за глобално решаване на въпроса с данъците на мултинационалните интернет гиганти. \n\r\nЕвропейски съюз не носи отговорност за свръх капацитета при алуминия и стоманата за да бъде удрян с мита, заяви френският финансов министър Льо Мер:\n\r\n\"Ние напълно осъзнаваме, че има трудности и сме готови да ги обсъдим с нашите американски съюзници, но не може да преговаряме под натиск. Също така ние не трябва да понасяме щети заради търговската война между САЩ и Китай.\"\n\r\nНалагането на мита може да има краткосрочен позитивен ефект върху американската икономика, но в дългосрочен план ще донесе много проблеми, допълни българският финансов министър Горанов.\n\r\n\"За мен, не е далновидно поведение от страна на американската администрация, в дългосрочен план ще затрудни условията на търговия, ще създаде предпоставки за да не използваме тежки думи като търговска война, но със сигурност ще влоши условията на международна търговия.\"\n\r\nНе може да се търси реципрочност с искането за дигитален данък който ще удари основно американските интернет гиганти, смята еврокомисарят по валутните въпроси Пиер Московиси.  Той припомни, че дигиталният данък се обсъжда от години и приветства идеята постъпленията да отиват директно в европейската хазна.\r\n\"Ние знаем, че ще изгубим приходи от излизането на Великобритания в размер между 10 и 11 милиарда евро. Нашият данък ще носи в началото около 5 милиарда, може би в последствие- 8 милиарда. Така че това би бил интересен сценарий.\"\n\r\n\n\r\nПредседателят на икономическата комисия в Европейския парламент Робрето Гуалтиери уточни за \"Хоризонт\":\"Както знаете, ние подхождаме по два начина. От една страна  - позитивен диалог, за да избегнем повишаване на напрежението в сферата на търговията. От стана разбира се, ние подготвяме мерки, ако този мъдър подход не бъде последван от нашите приятели\".\n\r\nГуалтиери представи резултата от работата по въвеждането на 3% данък върху печалбата от интернет стоки и услуги, както и от рекламите в социалните мрежи. Данъкът следва да се плаща в страната, в която тези стоки или услуги са доставени.  По-рано пред журналисти ресорният по валутните и икономическите въпроси Пиер Московиси обясни, ще дигиталният данък ще е от полза на всички европейци и не е реципрочна мярка срещу налагането на мита върху алуминия и стоманата от страна на Съединените щати:\n\r\n\"Всеки трябва да разбере, че това не е антиамерикански данък. Това е данък, който е необходим и ще е от полза на всички европейци, независимо къде живеят. Той няма да удари икономиката в единния пазар, в която има 500 милиона потребители. Нека започнем този дебат позитивно и да проявим политическа воля за приемането на данъка върху дигиталната икономика. Бъдете сигурни, че Европейската комисия и лично аз имаме политическата воля. Когато има политическа воля, има и начин\".\n\r\nОблагането на печалбите от дигиталните стоки и услуги са предмет на дискусия между европейските финансови министри в София. Във втория ден от заседанието във формата ЕКОФИН се коментирана и борбата с данъчните измами.  Облагането на печалбите от дигиталните стоки и услуги e една от големите данъчни реформи, които предстоят в Европейския съюз. Тя е изключително важно за мултинационални компании като Google, Amazon и Facebook, a разговорите идват след срещата на канцлера Ангела Меркел с американския президент Доналд Тръмп във Вашингтон. \n\r\nЩе бъдат обсъдени възможностите за по-добра събираемост на данъците и промените при корпоративното облагане в Европейския съюз.\r\n(БНР)", "date": "2018.04.28", "title": "ЕС подготвя ответни мерки срещу САЩ - относно митата"}
{"url": "https://www.dnes.bg/obrazovanie/2018/04/28/poli-i-pantaloni-ohliuvi-baloni-v-testovete-za-i-klas.374995", "text": "Задачи, в които малчуганите ще трябва да определят по картинка кое момиче е с пола и кое с панталон, включват тестовете за определяне на готовността за първи клас. В тях влизат още упражнения за определяне на броя, познаване на картинки и стихчета или подреждане по височина на балони. Всеки един учител ще има право да избира с какви база от тестове да работи.\n\r\nВарианти, изработени от различни колективи и конструирани по различен начин, вече се използват от учителите за определяне на готовността на едно дете. Директорите на две от столичните детски градини обясниха за „Монитор“ какво включват тестовете, по които работят те.\n\r\nМалчуганите в предучилищна група в ДГ №104 “ Моят свят“ трябва да преведат охлюв през лабиринт, като начертаят пътечка от единия да други край. Друга задача от теста изисква от децата да чуят част от стихчето на Леда Милева „Работна мецана“ - „Станала рано зарана нашата Меца- Мецана“ и да разпознаят колко думи има в изречението. Кандидат-първолаците трябва да могат да разпознават по картинки кой пресича правилно, като са дадени съответно светофари с червен, жълт и зелен цвят. \r\n                    \r\n                    \r\nДруга задача пък ги поставя пред предизвикателството да свързват картинки на черешки или лъв с техните сенки. Децата също трябва да нарисуват рисунка от лятната ваканция или да оградят местата, на които виждат знака „З“. Малчуганите ще показват и че са се научили и да различават широчина и височина, като определят балони по тези характеристики.\n\r\nДецата от ДГ №179“ Синчец“ имат за задача да подредят приказката „Дядо вади ряпа“. Те имат посочени пет картинки с различни действия на тях и познавайки сюжета на приказката, те трябва ги свържат със съответните цифри от 1 до 5. Малчуганите трябва да са научили и различните сезони и характеристики за тях.\n\r\nТака например ако видят плаж, те трябва да го свържат с плажния чадър от друга картинка. С придобитите умения по математика децата трябва да могат да подреждат цифрите по низходящ и възходящ ред.\n\r\nДве седмици преди края на учебната година всеки един учител трябва да е определил готовността на своите деца с помощта на стандартизиран тест. Това е предвидено в проекта за промяна на наредбата № 5 за предучилищното образование. \n\r\nТестовете са изработени от различни колективи, съответно са конструирани по различен начин и имат различи скали, но резултатите идват от учителя, който ги провежда, обясни Ваня Трайкова - експерт в МОН. Ако някое дете не постигне резултатите, които са заложени в скалата на теста, то се записва в първи клас, но получава подкрепа от учителите и училището в областта, където има нужда било то езиково или социално развитие. \n\r\nВаня Трайкова обясни още, че тестовете могат да се провеждат в началото и в края на годината, но само този преди завършването на децата е задължителен. Всеки учител може да избере да направи такъв тест в началото на годината, за да определи имат ли нужда от подкрепа децата в предстоящата учебна година в определени области. Те могат да го направят и само в края на годината, когато трябва да предадат своите заключения за готовността на едно дете на началния учител. Стана ясно, че тестовете няма да имат и фиксирана дата за провеждане, важното е резултатите от тях да бъдат готови две седмици преди 31 май, когато е краят на учебната година.\n\r\nТестовете не оказват влияние върху приема в първи клас, а върху по-нататъшната работа с децата.\r\n \r\n ", "date": "2018.04.28", "title": "Поли и панталони, охлюви, балони… в тестовете за I клас?"}
{"url": "https://www.dnes.bg/obshtestvo/2018/04/28/dobrovolci-se-vyrnaha-v-kazarmata-za-mesec.375015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Седем мъже и шест жени на различна възраст и с различни професии в продължение на месец напуснаха работните си места, а денят им преминаваше както в съществуващата допреди няколко години казарма.\r\nДоброволците са част от първия курс по начални военни умения, организиран във Велико Търново. Той е без аналог и включва занятия по строева, физическа и тактическа подготовка.\r\nВ края на курса доброволните войници ще положат военна клетва и ще могат да се запишат в резерва на Армията.\r\nВижте повече в репортажа на кореспондента на Bulgaria ON AIR Мирела Дончева.\r\n ", "date": "2018.04.28", "title": "Доброволци се върнаха в казармата за месец"}
{"url": "https://www.dnes.bg/obshtestvo/2018/04/28/ansambylyt-ni-sys-srebro-v-baku-katrin-taseva-stana-chetvyrta.375018", "text": "Българският ансамбъл в състав Симона Дянкова, Елена Бинева, Мадлен Радуканова, Лаура Траатс и Стефани Кирякова спечели сребърния медал в многобоя на Световната купа по художествена гимнастика в столицата на Азербайджан - Баку.\r\nСлед като вчера българките изиграха силно съчетание с пет обръча и получиха оценка от 21.400, днес грациите имаха изпускане на топка извън терена, след като Стефани Кирякова не можа да улови на един риск и доиграха с резервен уред. Така те бяха оценени със 17.000 точки, събраха сбор от 38.400 точки и завоюваха сребърните отличия.\r\nСтефани Кирякова влезе в състава на мястото на контузената Теодора Александрова. Шампион в многобоя стана ансамбълът на Италия с 40.650 точи, а на трето място завърши Япония с 36.550 точки.\r\r\n                    \r\n                    В топ 6 са още Украйна с 34.700 точки, Израел с 33.250 и Беларус с 32.950 точки. Утре българките ще участват и на двата финала на отделните уреди при ансамблите. Финалите в неделя започват със съчетанията обръч и топка при жените и приключват около 15.00 часа, предава БТА.\r\nКатрин Тасева завърши на четвърто място, а Боряна Калейн е девета в многобоя при жените на Световната купа по художествена гимнастика в Баку (Азербайджан).\r\nТасева събра сбор от 64.650 точки, след като получи оценки от 17.000 точки на обръч, 16.400 на топка, 16.100 на бухалки и 15.150 на лента. Квалификациите на първите два уреда се проведоха вчера, а днес гимнастичките показаха композициите си с бухалки и лента.\r\nДругата българка Боряна Калейн е девета с 62.850 точки (16.900 на обръч, 13.850 на топка, 17.100 на бухалки и 15.000 на лента. Оценката й на бухалки е втора по сила. Така на финалите на отделните уреди Катрин Тасева ще играе на обръч, топка и лента, а Боряна Калейн ще спори за отличията на обръч и бухалки.\r\n\r\nЗлатния медал в многобоя спечели Мария Сергеева (Русия) с 69.050 точки, а втора и трета се наредиха съответно Влада Николченко (Украйна) с 67.550 и представителката на Беларус Анастасия Салос с 66.550 точки.\r\nОбщо 43 гимнастички участваха в многобоя в Баку. Прави впечатление, че днес базата на оценяване при индивидуалната надпревара беше доста ниска, особено на лента.\r\nСилната руска гимнастичка Екатерина Селезньова е едва 11-а в многобоя и ще играе само във финала на топка.\r\nПо-късно днес състезанието продължава с изпълненията на три топки и две въжета при ансамблите. България е със стартов номер 5, а на Световната купа участват 13 отбора.", "date": "2018.04.28", "title": "Ансамбълът ни със сребро в Баку, Катрин Тасева стана четвърта"}
{"url": "https://www.dnes.bg/obshtestvo/2018/04/28/vegani-pred-sinoda-sreshtu-osveshtavaneto-na-kurban.375016", "text": "\nВегани протестираха пред Светия синод с настояване да бъде отменен ритуалът по освещаване на курбан. \r\n\"Ние сме от Българския вегански съюз. Призоваваме за толерантно отношение към животните, ние сме против насилието към когото и да било\", заяви Десислава Генчева от организаторите, предаде БНР.\r\n\"Ние се борим за еднакво миролюбиво отношение към абсолютно всички живи същества, защото не ги делим дали са хора, деца или животни, това са живи същества и изяждането на едно живо същество е варварско и убийство\", настоя Генчева.", "date": "2018.04.28", "title": "Вегани пред Синода срещу освещаването на курбан"}
{"url": "https://www.dnes.bg/obshtestvo/2018/04/28/nikolai-vasilev-skoro-niama-da-podadem-dokumenti-za-evroto.375014", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Смятам, че ние скоро няма да подадем документи за членство в ERM II, защото (на конференцията) нито от една институция (а те много внимателно си подбираха думите) не казаха никакъв срок, никакво намерение, а само се надпреварваха да говорят колко е хубаво да сме в еврозоната, но това не означава, че ще подадем.\r\nТова коментира в предаването \"Брюксел 1\" на телевизия Bulgaria ON AIR бившият вицепремиер Николай Василев, който беше модератор на конференцията \"България в еврозоната. Икономическа логика срещу митовете\", организирана от лидера на ПЕС Сергей Станишев и депутата от ЕНП Ева Майдел, на която взеха участие премиерът Бойко Борисов и финансовият министър Владислав Горанов.\r\r\n                    \r\n                    През седмицата стана ясно, че България ще получи от Европейската централна банка пътна карта, която очертава основните етапи на процеса до присъединяването й към валутния механизъм ERM II, или така наречената чакалня на еврозоната.\r\n\"Словакия нямаше пътна карта, просто я приеха\", коментира Василев. \"Нас като не искат да ни приемат, няма какво да ни кажат. Защото ние ще питаме: нашият бюджетен излишък по-лош ли е от този на Словакия? Нашата инфлация има ли проблем – не, няма. Нашият дълг няколко пъти по-нисък ли е от германския? Отговорът е да. И тогава какво друго остава?\", коментира Николай Василев в разговор с Милена Милотинова.\r\nСпоред бившия вицепремиер въпросът не е в пътната карта, въпросът е защо ние все още не подаваме документи за влизането ни в ERM II. \r\n ", "date": "2018.04.28", "title": "Николай Василев: Скоро няма да подадем документи за еврото"}
{"url": "https://www.dnes.bg/za-da-se-razbirame/2018/04/28/6-pravila-kogato-tyrsite-liubov-v-sait-za-zapoznanstva.374956", "text": "В любовта всеки търси идеалния партньор, голямата любов. Днес възможностите да срещнем все повече интересни хора, които да се превърнат в наш потенциален партньор са все по-големи. Ако планирате да потърсите любовта в сайт за запознанства или вече имате създаден профил, вижте няколко препоръки от потребители.\r\n\r\nНе очаквайте, че като си направите профил в сайт за запознанства много бързо ще намерите голямата любов и ще създадете семейство. Ако тръгвате с тази нагласа, само ще се разочаровате.\r\nТрябва да имате поне няколко реални срещи с човека от отсрещната страна, да се опознаете, може би в движение ще искате да промените и вашите изисквания към евентуалния партньор.\r\r\n                    \r\n                    Добре е да се ориентирате към комуникация с тези потребители, чиито профили представят повече информация. Това е необходимо, защото първата среща много бързо може да се окаже и последна.\r\n\r\nJessica Carbino, социологът на сайта за запознанства \"Tinder\", разкри типичните снимки, които най-много привличат потенциални партньори:\r\nКачете ясни и ярки цветни снимки, на които сте само вие. Можете да направите изключение за любимия си домашен любимец.\r\nНе прекалявайте с грима, усмихвайте се и не поставяйте снимки, чието послание е търся само секс.\r\n", "date": "2018.04.28", "title": "6 правила, когато търсите любов в сайт за запознанства"}
{"url": "https://www.dnes.bg/notifikacii/2018/04/28/incidentyt-pred-djamiia-na-ostrova-ne-e-teroristichen.375020", "text": "Инцидентът пред джамия в британския град Бирмингам вчера, при който двама младежи бяха блъснати от автомобил, е бил целенасочено нападение без връзки с тероризъм.\r\nТова предаде Франс прес, цитирайки комюнике на британската полиция.\nВчера полицията в графство Уест Мидландс заяви, че разследва дали нападението е свързано с тероризъм. Шофьорът на автомобила е избягал от местопроизшествието.\r\nРанените мъже са на възраст 17 и 19 години. Те са получили леки травми.\r\nМиналата година във Великобритания бяха извършени няколко атентата, отговорността за които пое Ислямска държава, припомня АФП.\r\nПрез нощта на 18 срещу 19 юни 2017 г. в Лондон автомобил се вряза в богомолци, излизащи от джамията Финсбъри парк. Атаката, при която загина един човек, беше вдъхновена от омраза срещу мюсюлманите. (БТА)\r\n ", "date": "2018.04.28", "title": "Инцидентът пред джамия на Острова не е терористичен"}
{"url": "https://www.dnes.bg/notifikacii/2018/04/28/kak-izkliuchitelnata-merkel-promeni-strategiiata-si-kym-trymp.375023", "text": "Този път Ангела Меркел се отказа да поучава американския президент да се придържа към международните правила и общите ценности. Нещо, което френският президент вече направи - в пламенната си реч пред американския Конгрес тази сряда (25.04.). \n\n\r\nПо време на своята визита в Белия дом канцлерката предпочете да заложи на друго: тя многократно подчерта, че решенията са в ръцете на Доналд Тръмп. И само в неговите ръце.\n\r\nТръмп прие с явно доволство това признание от устата на канцлерката. Още повече, че след избора му за президент тя беше отправила като поздрав към него кратко нравоучение относно задълженията му към човешките права. Но това вече е история, пише .\r\"Решението е в ръцете на президента\", каза Меркел, когато стана дума за изключването на ЕС от наказателните мита върху стоманата и алуминиума. Впрочем, срокът за това изтича на 1-ви май. Европейските ответни мерки вече са подготвени. Заплахата от търговска война е само на един туит разстояние.\n\r\nОще преди излитането на канцлерския самолет в посока Вашингтон, Берлин се беше примирил. Летвата на очакванията беше свалена ниско. Работната среща, продължила два часа и половина, изглежда успешна дори и само поради това, че този път нямаше неловки моменти.\r\nДругояче се развиха събитията преди година, когато Тръмп просто игнорира канцлерката и не ѝ подаде ръка пред телевизионните камери. Оттогава насам всички опити за нещо като равностоен диалог бяха обречени на провал.\n\r\nЕто защо този път Меркел промени стратегията си. Показа се отстъпчива, за да може все пак да се опита да избегне катастрофата с наказателните мита.\n\r\nЩо се отнася до споразумението с Иран, европейските политици се опасяват, че ако до 12 май Тръмп излезе от него, с това би настъпил и неговият край. Нещо, което би имало опустошителни последици за региона и което би разрушило доверието в дипломацията.\n\r\nВъв Вашингтон стана съвсем ясно, че Макрон и Меркел са съгласували как да разпределят усилията за спасяването на това споразумение. Още преди визитата си в САЩ Макрон и Меркел изразиха в Берлин загрижеността си относно конвенционалната ракетна програма на Иран.\n\r\nВъв вторник Макрон направи първата стъпка и предложи на Тръмп \"ново споразумение\" в допълнение към съществуващото. Броени дни след това, при срещата си с Тръмп, и Меркел на свой ред изтъкна, че трябва да се направят допълнителни договорки, тъй като сегашното ядрено споразумение не било достатъчно.\n\r\nС други думи, канцлерката даде право на Тръмп - с надеждата, че ако има \"допълнително споразумение\", предишната сделка няма да бъде напълно провалена.\r\n\r\nИначе Ангела Меркел отново се опита да убеди Доналд Тръмп, че зеещият германско-американски търговски дефицит трябва да се разглежда в контекста на германските преки инвестиции в САЩ. По отношение на германските разходи за отбрана обаче няма място за различни тълкувания.\r\nДекларираното намерение на германското правителство да повиши разходите за отбрана на 1,3% от своя БВП и да се доближи до целта на НАТО от 2% все още не е достатъчно, за да убеди  Тръмп. Неговият нов външен министър Майк Помпео повтори същото на срещата на външните министри на НАТО в Брюксел - почти успоредно с визитата на Меркел във Вашингтон. \n\r\nТръмп изтъкна, че в американско-германските отношения липсвала \"взаимност\". Отношенията му с \"Ангела\" обаче били от самото начало \"great\" (великолепни), а самата тя била \"изключителна жена\".\n\r\nИзключителната жена се държи изключително деескалиращо, следвайки мотото: да му дадем известно право, та да има - дано! - мир в света. Поне за известно време. Или поне по темата Иран. Сирия. Свободната търговия.\n\r\nСделката е добра, ако тази стратегия успее. А дали е успяла, ще разберем съвсем скоро. От следващия \"туит\" на Тръмп.    ", "date": "2018.04.28", "title": "Как \"изключителната\" Меркел промени стратегията си към Тръмп"}
{"url": "https://www.dnes.bg/index/2018/04/28/syboten-bis-aneliia-schupi-typomera-suzanita-se-zavyrna-s-kozche.375004", "text": "\n\r\nДокато англоговорящият свят очакваше и дочака появата на третото дете на принц Уилям и Кейт Мидълтън, у нас шоубизнеса си върви скучно и с до болка отиграни и познати на публиката звездни домогвания за малко повече известност. \n\r\nВсе пак трябва да забележим завръщането в медийната орбита на Сузанита. Тя записа дуета с Ангел \"К'во става, брат\", който вече е гледан над милион пъти. И коментарите отново не са за качеството на изпълнението, а поведението й в клипа. Мнозина скочиха, че Сузанита отново залага на вулгарността, пушенето на марихуана и секс сцените. Самосезира се дори Агенцията за закрила на детето.\n\r\nОрхан Мурад обаче заяви, че тези сцени са менте и е категоричен, че декларацията, която изисква агенцията е безсмислена, тъй като придружава Сузанита навсякъде и очевидно е запознат с действията й.\r\n\"Въобще не искам да коментирал. Нека всеки, който смята, че трябва да се вземат някакви мерки, да действа. Няма нужда две години да говорим едно и също. Агенцията ако има въпроси да ги зададе към мен\", заяви Орхан.\n\r\nНаистина почва да става досадно. Сузанита печели слава на фона на скандали и само времето ще покаже дали ще се задържи на сцената. За нея се изисква малко повече от имитации на фелацио, но в шоубизнеса понякога се промъкват и изпълнители без особен талант, които са готови да понасят критики, но и известност. \n\r\nТази седмица и Анелия трябваше да изтърпи подбив в социалните мрежи, след като счупи тъпомера с изказване за бъдещето на дъщеря си.\n\r\n\"За мен е много по-важно да общувам с дъщеря си за образованието, за нейната ценностна система, предстоят ? тепърва много по-важни неща наркотици, в последствие вече други неща - полов живот\". Силно се надяваме, че наркотиците няма да бъдат сред важните неща, няма как една майка да иска това за детето си. \n\r\nЕдна от носителките на титлата Мис Силикон - Виктория Петрова, пък осведоми феновете, че е поотслабнала. В сектора на изкуствените и това си е новина, а причината за намалената телесна маса била идващото лято. Като доказателство за новите си форми Петрова пусна и предизвикателен кадър, който бе приет с одобрение сред последователите й.\n\r\nПродължават слуховете за новата тръпка на Благо Джизъса. Бившият футболист, който заряза съпругата си Есмер, е оплел в мрежите си младата поп изпълнителка Гери-Никол. Светски наблюдатели твърдят, че Джизъса е хлътнал по най-известната дупара и е въпрос на време да я заведе до Колизеума. Ние пък се зареждаме с пуканки и ще очакваме дали ще издълбаят нещо в стените на историческата забележителност.\n\r\nЛюбимите ми звезди са тези, които държат на всяка цена да се пише нещо за тях, независимо, че нито има какво да кажат, нито се случва нещо интересно с тях. Типичен пример е Джулиана Гани, която сякаш е на абонамент в някои медии. Тази седмица стана ясно, че Гани била на морето със съпруга си и докато хапвали в Несебър гларус отмъкнал ребърцата от чинията на Станимир. Каква поредна драма в нейния изпъстрен с неочаквани случки живот. \"Всичко стана толкова бързо, че в първия момент онемях от ужас, не можах да разбера какво се случва, но след като видях изумената физиономия на Станимир избухнах в луд смях\", споделя силиконката. Дано само при избухването й в смях не са избухнали и силиконите й, че наистина е много смешно... Като желанието й за известност.\n\r\nТова лято ни очакват доста звездни сватби. Очаква се първи под венчило да минат Росен Плевнелиев и синоптичката Деси Банова. Новата жена на президента е бременна и двамата ще се радват до края на годината на първото си общо отроче.\n\r\nФолкпевицата Емилия и новият й възлюбен Жорж Башур също щели да чуят Менделсон до месец, но пазят приготовленията в тайна. Двамата са заедно от половин година, но Емилия вече определи Жорж като любовта на живота си. Фолкпевицата има две деца - момче и момиче от бившия си спътник в живота Коко Динев.\n\r\nПлеймейтката Светлана Василева пък ще се врече на Християн Гущеров на 12 май, блондинката заяви готовност да му роди и наследници. Нейната колежка от гвардията \"Известни с известността си\" - Моника Валериева, също се готви за булка, наскоро тя се похвали с годежен пръстен. Мнозина обаче все още се съмняват, че тя ще пристане на принц от Близкия изток.\n\r\nДруг слух предизвика трусове в театралните и кино средите. Стоян Алексиев бил засечен в \"Майчин дом\" заедно с младата актриса Ивана Бобойчева, като новината бе пусната от очевидка във форума \"БГ мама\". Дали 67-годишният актьор очаква бебе от младата си любовница? Той реагирал по познатия си изнервен начин пред колегите от \"Галерия\" - \"Хайде, пишете го и много искам да осъдя вече някого. Мамката ще ви разгоня на всички. Прошка вече няма!\", заявил Алексиев. Неговата версия е, че с Ивана са просто колеги, независимо, че се появиха папарашки снимки с еротично поведение в центъра на София. Присъщо повече за тийнейджъри, отколкото на зрели хора...", "date": "2018.04.28", "title": "Съботен бис: Анелия счупи тъпомера, Сузанита се завърна с козче"}
{"url": "https://www.dnes.bg/stranata/2018/04/28/avtobus-s-rabotnichki-se-zapali-krai-vetren.375022", "text": "Автобус се самозапали край Ветрен. Той е превозвал работнички от Пазарджик и Ветрен за Ихтиман. Инцидентът е станал следобед.\r\nЗа щастие той се е разминал без пострадали, съобщи bTV.\r\nСпоред очевидци автобусът спрял, след което бил обхванат от гъст пушек.\r\nШофьорът и служителите от близката бензиностанция успели да загасят с пожарогасители пламъците в двигателния отсег на превозното средство.\r\nВъншните поражения по автобуса не са големи.", "date": "2018.04.28", "title": "Автобус с работнички се запали край Ветрен"}
{"url": "https://www.dnes.bg/notifikacii/2018/04/28/gyrciia-se-zadyhva-ot-napliva-na-siriici-i-irakchani.375021", "text": "Представители на местните власти от областта Еврос и егейските острови призоваха за спешни действия за справяне с нарастващите мигрантски потоци, съобщава в. \"Катимерини\", цитиран от БНР.\r\nПризивите, отправени пред парламентарна комисия в Атина, идват на фона на нарастване на броя на мигрантите, пристигащи през сухопътната граница с Турция.\r\nКметът на остров Самос Михалис Ангелопулос, който представляваше петте егейски острова, където Гърция е изградила лагери за мигрантите, призова за действия за облекчаване на проблема с пренаселването.\r\nПрез последните месеци се наблюдава увеличаване на преминаващите границата мигранти от Сирия и Ирак, търсещи убежище.\r\nВърховният комисариат на ООН за бежанците отправи спешен призив към Атина вчера да създаде повече места за прием на бежанци в граничещия с Турция район.", "date": "2018.04.28", "title": "Гърция се задъхва от наплива на сирийци и иракчани"}
{"url": "https://www.dnes.bg/za-da-se-razbirame/2018/04/28/kakvo-stresira-vsiaka-edna-zodiia-i-chast.374831", "text": "Стресът се е настанил трайно в живота ни и няма как да се измъкнем от него. Почти невъзможно е той да не остави своя отпечатък върху нас, а ефектите могат да бъдат доста сериозни, особено за хората, които не знаят как да се справят с него. \r\nВсеки човек се стресира от различни неща. Основните стресори обикновено са пари, любов, външен вид, крайни срокове и, разбира се, мнението на другите.\r\nИзточникът на напрежението обаче може да е различен за всеки човек и в голяма степен се определя от зодиакалния знак, под който сме родените. \r\nКакво стресира представителите на различните зодии?\r\n\r\nНапрежението при тях нараства, когато не получат веднага това, което искат. Това е вид стрес, който веднага се превръща в нервничене, раздразнителност, гризане на нокти. \r\r\n                    \r\n                    Причината за всичко това е, че родените под този знак не приемат добре факта, че се налага да изчакат.\r\n\r\nПри Телците става дума за богато въображение. Ако пред себе си нямат солидни факти,  те ще си представят всички най-лоши сценарии. \r\nСтресът се превръща в нужда от облекчение, поради което много от тях се обръщат към алкохола и секса, за да намалят напрежението. \r\n\r\nТова, което най-много стресира Близнаците, е нуждата да се вземе решение. Те ще разгледат възможностите си отново и отново и въпреки това няма да могат да решат. \r\nДокато всички около тях се тревожат и хленчат с надеждата за великото решение, Близнаците усещат натиска и тъмнината на стреса.\r\nЦелия материал четете на ", "date": "2018.04.28", "title": "Какво стресира всяка една зодия? (I част)"}
{"url": "https://www.dnes.bg/notifikacii/2018/04/28/nova-katastrofa-shofioryt-e-pochinal-ot-infarkt.375010", "text": "Пътнически микробус е катастрофирал на пътя Ловеч - Троян, при разклона за ловешкото село Хлевене, съобщиха от ОДМВР - Ловеч. Инцидентът е станал около 14 часа днес.\r\nИзясняват се причините за случилото се. Водачът на микробуса е починал, най-вероятно от инфаркт. Причината за смъртта му ще установи аутопсията.\r\nМикробусът е излязъл от пътното платно и се е спрял в храстите. При катастрофата няма пострадали пътници.", "date": "2018.04.28", "title": "Нова катастрофа! Шофьорът е починал от инфаркт"}
{"url": "https://www.dnes.bg/akoshtete-vqrvaite/2018/04/28/komichni-i-tragichni-opakovkite-govoriat-no-ne-vinagi-im-viarvaite.374951", "text": "\n\r\nОпаковката продава един продукт, но не винаги това, което виждат очите ви се оказва истина.\r\nПонякога съдържанието е различно, а друг път дизайнерите са си \"оставили ръцете\" и са създали нещо комично. Убедете се сами в галерията ни.", "date": "2018.04.28", "title": "Комични и трагични: Опаковките \"говорят\", но не винаги им вярвайте!"}
{"url": "https://www.dnes.bg/obshtestvo/2018/04/28/mlechnite-produkti-ot-mliako-shte-globiavame-otseche-porojanov.375008", "text": "Ще бъдат наложени строги ограничения за използването на растителни мазнини в млечните продукти. Това заяви земеделският министър Румен Порожанов, който присъства на Националното изложение по животновъдство в Сливен.\n\n\nПо думите му през тази година има определени спадове в цените на овчето мляко, както и стокови количества, които стоят от дълго време в мандрите. Качеството на млечните продукти, според него, се компрометира от това, че определени фирми влагат в продукцията си растителни мазнини.\r\nПреработвателите, които ще произвеждат млечни продукти, трябва да ги правят от мляко, а тези, които правят имитиращи продукти, ще бъдат в друга група, заяви Порожанов.\r\r\n                    \r\n                    \"Нашето намерение е да забраним преработката, доставката на растителни мазнини при млечните преработватели, които произвеждат сирене, кашкавал и др.\", каза той, цитиран от БТА.\r\nСлед изтичане на нормативния срок ще бъде въведена забрана за използване на палмови мазнини в млечните предприятия. Тази забрана няма да касае фирмите, произвеждащи имитиращи продукти и сладкарски изделия.\r\nЩе бъде създадено специализирано звено към земеделското министерство, което ще извършва проверки, независими от агенцията по храните, съобщи още министърът. Освен млечните, ще бъдат проверявани и етерично-маслените продукти, като например розовото масло, както и птицевъдните ферми.\r\nНедобросъвестните търговци и производители ще бъдат санкционирани и ще им бъдат съставяни актове. Министърът коментира, че се надява по този начин да бъде върнато доброто име на българските продукти.", "date": "2018.04.28", "title": "Млечните продукти - от мляко! Ще глобяваме, отсече Порожанов"}
{"url": "https://www.dnes.bg/obshtestvo/2018/04/28/lych-nadejda-za-vryshtaneto-na-bolnata-tedi-v-bylgariia.375005", "text": "Тема, която  следи отблизо. Лъч надежда за болната ни сънародничка, която в търсене на алтернативно лечение за рак в Бразилия изпадна в ситуация да не може да се прибере обратно в страната.\n\r\nТеодора и съпругът ѝ Александър търсят подкрепа в Бразилия, но за съжаление резултатът не е какъвто очакват. След няколко дни в южноамериканската държава състоянието на жената се влошава и оттогава тя е на легло - не е в кома и диша самостоятелно, но никоя авиокомпания не иска да превози семейството обратно у нас.\n\r\nСамо часове след като вчера в Новините ON AIR ви разказахме историята на Теодора и Александър, дойде и първата оферта - 55 450 евро за полет с медицинско оборудване и обслужване от Сао Пауло до София през Париж. Вече се събират средства, за да може възможно най-скоро Теодора и съпругът ѝ да се приберат вкъщи.\r\n                    \r\n                    \r\n\n\r\nВ  близки и приятели на Теодора и Александър също търсят начин да помогнат.\r\nТелевизия Bulgaria ON AIR и Dnes.bg ще продължава да ви информира за развитието на случая.\n\r\n\n\r\n ", "date": "2018.04.28", "title": "Лъч надежда за връщането на болната Теди в България"}
{"url": "https://www.dnes.bg/mish-mash/2018/04/28/na-gosti-pri-ribite-v-pyrvata-podvodna-vila.374835", "text": "Гостите на Conrad Maldives Rangali Island скоро ще имат възможността да спят заедно с рибите, но в това няма нищо зловещо. \r\nЛуксозният курорт открива първата по рода си подводна вила в света и тя определено ще бъде една от най-популярните. \r\nТя е двуетажна и се простира на пет метра под повърхността. Подводното ниво разполага със спалня, всекидневна и санитарен възел и, разбира се, със стъклени стени, така че гостите да наблюдават колоритния морски живот.\r\nИзграждането на вилата, който носи името Мурака, струва 15 милиона долара и ще предостави на своите гости невероятни гледки към Индийския океан. \r\nТя е проектирана от архитектите на Crown Company, които специализират в тази област. Подводният апартамент е свързан с горен етаж, намиращ се над нивото на водата, чрез спираловидно стълбище. \r\r\n                    \r\n                    Там гостите ще открият спалня, баня, фитнес зала, барбекю, бар, кухня и трапезария, която гледа към залеза. \r\nОт другата страна на вилата се намира кътче за реклакс, което гледа към изгрева и към огромен басейн. \r\nНа горното ниво има допълнителна спалня, баня с кралски размери и вана, идеална за приятна почивка, разкривайки гледката към безкрайния хоризонт. \r\nСнимки на нестандартната вила може да видите в галерията на ", "date": "2018.04.28", "title": "На гости при рибите! В първата подводна вила"}
{"url": "https://www.dnes.bg/science/2018/04/28/ucheni-otkriha-goliama-myrtva-zona-v-omanskiia-zaliv.375006", "text": "Учени откриха в Оманския залив \"мъртва зона\" по-голяма от Шотландия, предаде Франс прес. Малкото съдържание на кислород в тази зона пречи на морския живот. Става въпрос за бедствие, което е по-голямо от предсказаното от климатичните модели.\n\r\n\"Арабско море, част от което е Оманският залив, е най-голямата мъртва зона в света, но досега никой не знаеше до каква степен ситуацията е лоша, защото пиратството и конфликтите там пречеха да се съберат данни - заяви един от авторите на изследването Бастиен Куест от университета на Източна Англия. - Проучванията ни показват, че ситуацията е по-лоша, отколкото се предполагаше, и че мъртвата зона е голяма и продължава да се уголемява.\"\r\n                    \r\n                    \r\nМъртвите зони са райони в океана, в които съдържанието на кислород е съвсем малко. Това предизвиква задушаване на морската флора и фауна. \n\r\nМъртви зони възникват естествено в някои райони на планетата на дълбочина между 200 и 800 метра, но ситуацията се влошава в резултат на затоплянето на океаните, тъй като по-топлата вода съдържа по-малко кислород, както и вследствие на изхвърляните в тях торове и замърсени отпадъчни води.\n\r\nЗа да преценят ситуацията в Оманския залив, учени от университета на Източна Англия и университета \"Султан Кабус\" в Оман извършили 8-месечни изследвания, като използвали подводни роботи с човешки ръст, които могат да се гмурнат на дълбочина до 1000 метра. \"Роботите откриха мъртва зона по-голяма от Шотландия. В тази зона почти няма кислород\", отбелязаха учените.\n\r\nРезултатите от изследването са публикувани в Geophysical Research Letters.\r\n/БТА/\r\n ", "date": "2018.04.28", "title": "Учени откриха голяма \"мъртва зона\" в Оманския залив"}
{"url": "https://www.dnes.bg/obshtestvo/2018/04/28/kak-shte-se-oblagat-pechalbite-ot-digitalni-stoki.375009", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Втори ден на заседанието на финансовите министри от Европейския съюз в София. Основната тема на срещата ще бъде облагането на печалбите от дигиталните стоки и услуги - една от големите данъчни реформи, които предстоят в Европейския съюз, предаде Bulgaria ON AIR.\r\n \r\nТя е изключително важна за мултинационални компании като Google, Amazon и Facebook. По време на заседанието на европейските министри в София ще бъдат обсъдени възможностите за по-добра събираемост на данъците и промените при корпоративното облагане в ЕС. \r\nПо време на първия ден на среyата, европейският комисарят по икономическите въпроси Пиер Московоси заяви, че България ще стане 20-ият член на еврозоната, но не трябва да прибързва по време на процеса по присъединяване. \r\nВижте какво коментира по темата пред Bulgaria ON AIR бившият вицепремиер Николай Василев.\r\n ", "date": "2018.04.28", "title": "Как ще се облагат печалбите от дигитални стоки?"}
{"url": "https://www.dnes.bg/akoshtete-vqrvaite/2018/04/28/3-priznaka-che-ne-ste-gotovi-za-dylga-vryzka.374941", "text": "Любовта е прекрасно нещо – трепети, щастие и прилив на енергия. Често тя ни учи на неподозирани неща, които дори не знаем за себе си. Понякога обаче, колкото и да ни харесва това да бъдем във връзка, просто не сме готови за нея. Представяме ви 3 знака, че не ви е сега моментът за дългосрочни отношения. 1. Постоянно се срещате с някой друг Ако ви е тръпка да срещате нови хора и ви харесва да сте постоянно с нов човек, то тогава със сигурност не сте готови за връзка. Понякога, да си необвързан, е истинско богатство. Все пак имайте предвид, че никой човек не би се съгласил с постоянните ви нови флиртове и запознанства с потенциални мъже. 2. Не понасяте мисълта да сте сами Има моменти, в които откровено ви е страх да не останете сами. Това е изключително сериозен проблем и не можете да влизате в нова връзка с него. Никога не е добра идея да сте с някого, за да не сте сами и със сигурност такива отношения са абсолютно обречени. Останалите знаци, че не сте готови за връзка - четете в teenproblem.net", "date": "2018.04.28", "title": "3 признака, че не сте готови за дълга връзка"}
{"url": "https://www.dnes.bg/notifikacii/2018/04/28/plavashtata-ruska-aec-na-voda-skoro-i-s-gorivo.375007", "text": "Спорната руска плаваща атомна електроцентрала \"Академик Ломоносов\" беше пусната на вода и потегли на първото си пътуване по море, предаде Асошиейтед прес.\r\nПлаващата централа беше изтеглена на буксир от санктпетербургската корабостроителница, където беше построена. Тя ще бъде теглена на буксир в Балтийско море и край северната част на Норвегия до Мурманск, където реакторите й ще бъдат заредени с гориво.\r\nОчаква се \"Академик Ломоносов\" да влезе в експлоатация догодина, край бреговете на Чукотка. Централата ще осигурява електричество за крайбрежен град и за петролни платформи.\r\nПроектът си навлече критиките на природозащитни групи, отбелязва агенцията. \"Грийнпийс\" го определи като \"плаващ Чернобил\". (БТА)\r\n ", "date": "2018.04.28", "title": "Плаващата руска АЕЦ на вода! Скоро и с гориво"}
{"url": "https://www.dnes.bg/mish-mash/2018/04/28/znaete-li-che-kojata-e-okolo-15-ot-tegloto-vi.374954", "text": "Тя е най-големият орган в човешкото тяло, а това дали има свеж вид или изглежда вяла, зависи от редица фактори, като начин на хранене, прием на медикаменти, хормонални промени и други.\r\nКожата – толкова сме свикнали с нея, че понякога забравяме да я разгледаме детайлно и да помислим какво се опитва да ни \"каже\". Така например, ако по-често сте изложени на стрес, вие застрашавате възможностите ѝ да се регенерира, подмладява, което води до преждевременното ѝ стареене.\r\nПигментните петна пък, ни подсказват, че не сме използвали слънцезащитна козметика. Какво още е добре да знаете за кожата?\r\nДнес от рубриката на Az-jenata.bg споделяме някои любопитни факти за нея.\r\r\n                    \r\n                    Дланите, стъпалата, устните са единствените части, върху които няма космени фоликули.\r\nЗнаете ли, че кожата съставлява около 15% от телесното ви тегло?\r\nКожата е най-дебела на краката (1,4 мм) и най-тънка на клепачите (0,02 мм).\r\nЗа да бъде кожата ви здрава, красива и по-млада за по-дълго време е важно тялото ви да получава достатъчно витамини А, D, C и Е.\r\nЕжедневната употреба на слънцезащитен крем/козметика със слънцезащитен фактор 15 или по-голям, намалява риска от развитие на сквамозноклетъчен карцином с до 40% и развитие на меланом с до 50%.\r\n", "date": "2018.04.28", "title": "Знаете ли, че... кожата е около 15% от теглото ви?"}
{"url": "https://www.dnes.bg/za-da-se-razbirame/2018/04/28/kak-da-postignete-shtastie-syvetite-na-edin-stoletnik.374955", "text": "Може би всеки от нас иска да доживее до дълбоки старини, да може да сподели един ден с поколенията след него, че е живял пълноценно и щастливо.\r\nЗа да можем един ден да излъчваме не само мъдрост, но и позитивизъм е важно как живеем живота си сега. Събуждаме се с желанието и днешния ден да ни донесе повече щастие. Достатъчно ли е само да искаме? Вижте 7 съвета за щастие от един столетник.\r\n\r\nНяма съмнение, че нашата нагласа определя и начина, по който ще живеем. Начинът, по който възприемаме нещата от живота ни помага да живеем по-добре. Ако попитате един столетник как е преминал през живота, той най-вероятно ще ви сподели, че се е чувствал късметлия, дори в трудните моменти. Не преследвайте щастието, а променете нагласата към живота.\r\r\n                    \r\n                    \r\nТема, която може да обсъдите с един столетник е добрият брак, щастливите моменти с партньора, компромисите и трудностите, през които са преминали заедно. Това, което един човек на възраст вижда за днешните взаимоотношения между мъжа и жената е, че хората много лесно се отказват един от друг в трудни моменти. „Да бъдеш щастливо омъжена и щастлива като цяло е лек за всички болести.„Дори науката е доказала, че хората в брак живеят по-дълго от самотниците. Ето защо, потърсете вашата точна половинка и удължете живота си с нея.\r\n", "date": "2018.04.28", "title": "Как да постигнете щастие? Съветите на един столетник"}
{"url": "https://www.dnes.bg/temida/2018/04/28/osydiha-policai-za-podkup-iznudval-cheshki-turist.375011", "text": "Бургаският окръжен съд осъди полицая Емил М., че поискал 300 лева от чешки гражданин чрез изнудване.\r\nПолицаят е получил 60 лева от исканите пари. Това е станало в Приморско, където униформеният бил командирован от Районно полицейско управление - Сливница.\r\nПодкупът бил поискан от полицая, за да не извърши действие по служба. Той е осъден на три години лишаване от свобода, глоба в размер на 2000 лева и е лишен от право да заема длъжността полицай в системата на Министерството на вътрешните работи за срок от три години.\r\nНа основание чл. 66 от НК съдът е отложил изтърпяване на наказанието за срок от пет години.\r\n ", "date": "2018.04.28", "title": "Осъдиха полицай за подкуп, изнудвал чешки турист"}
{"url": "https://www.dnes.bg/zvezdi/2018/04/28/skarlet-s-nova-pricheska-i-vse-taka-blestiashta.374834", "text": "Скарлет Йохансон е като истински хамелеон, който умело се въплъщава във всяка една роля. Оказва се, че актрисата е такава и по отношение на красотата, а това затвърди с последната си светска изява.\r\nСкарлет се появи на последната си кинопремиера и използва повода, за да дебютира нова прическа. Актрисата замени иконичното русо с лешников цвят, но по-голямата изненада дойде от грима ѝ.\r\nЙохансон се спря на грим, вдъхновен като че от 80-те години, решен в цветна комбинация на сенките.\r\nДръзките нюанси на електриковосиньо, лилаво и сребърно се съчетаха върху клепача на актрисата, вдъхвайки усещане за изминалия ретро период.\r\nВдъхновението в красотата идва от фокуса в погледа, който като че го прави още по-блестящ.\r\nОще новини за звезди четете на ", "date": "2018.04.28", "title": "Скарлет: С нова прическа и все така блестяща"}
{"url": "https://www.dnes.bg/obshtestvo/2018/04/28/djambazki-dps-posledni-mogat-da-govoriat-za-cennosti.375012", "text": "ДПС е антибългарска, противоконституционна партия, която няма право да дава квалификации на кого е и на кого не е мястото в управлението.\r\nТова се посочва в позиция на зам.-председателя на ВМРО - Българско национално движение Ангел Джамбазки, получена в БТА. \nПозицията на Джамбазки е по повод изявление на председателя на ДПС Мустафа Карадайъ от днес, в което той посочва, че декларацията на ВМРО срещу влизането на Сърбия в ЕС е тревожен сигнал и потвърждение на оценката за опасността на националистическата политика.\r\nКато евродепутат от Европейските консерватори и реформисти Ангел Джамбазки подчертава, че групата не е с евроскептична, а с еврореалистична нагласа.\r\r\n                    \r\n                    \"Ето защо мога да си позволя да кажа, че Сърбия не е готова да стане част от ЕС, най-малкото заради тормоза и принудителната асимилация на българското малцинство, антибългарското говорене и антиевропейските действия спрямо своите съседки\", отбелязва той.\r\nДжамбазки заявява, че никой не иска да има нещо общо с ДПС. \"Те последни могат да говорят за ценности. Те са наследници, и това може да се види в програмните документи на партията, на националистическите турски организации от миналия век, които направиха и няколко кървави атентата в България.\r\nА именно тези моралисти от ДПС им издигнаха паметни плочи\", посочва още Джамбазки.\r\n ", "date": "2018.04.28", "title": "Джамбазки: ДПС последни могат да говорят за ценности!"}
{"url": "https://www.dnes.bg/mish-mash/2018/04/28/top-10-na-nai-zabavnite-gradove-v-sveta.374833", "text": "Наскоро се проведе мащабно проучване сред 15 хиляди души в 32 страни по света. Данните му показват кои от тях са най-вълнуващи и забавни за 2018 г. \r\nПроучването, което е дело на гръцката компания Tapestry Research, задава въпроси на жителите за различни аспекти за живота в града. \r\nГрадовете са класирани в различни категории, включително храна, напитки, култура, удобства, щастие и качеството на живот, като цяло. \r\nУстановяват се също така ключовите фактори, които са причината жителите да смятат своя град за вълнуващ – от това колко често се хранят навън и колко с мястото, на което живеят. \r\nЩе ви представим 10-те най-достъпни, приятелски и забавни градове в света. \r\r\n                    \r\n                    \r\nЖителите на Барселона посещават културни мероприятия средно 71 пъти годишно. Преди тях по-напред в този показател са единствено мексиканците. В испанския град се намират и някои от най-изискваните ресторанти в света.\r\n\r\nКато цяло, според жителите на Филаделфия това е най-достъпният град в света, както и един от най-приятните за живеене. При тях също времето за придвижване до работното място е и най-кратко - само 24 минути. \r\n\r\nЖивеещите в този град много често се хранят навън, прекарват време със семействата си и също така казват, че е лесно да се създадат приятелства и да се намери любовта. Средната жена за нощувка там е само $ 46.\r\n\r\nЖителите на английския град може да са известни с консумацията си на алкохол, но те могат да общуват също толкова успешно и на чаша чай. \r\n\r\nТова е един от най-добрите градове, що се отнася до културни събития. Ресторантите в Мадрид също са пълни, тъй като хората там се хранят навън изключително често.\r\nКои се нареждат на първите 5 места четете на ", "date": "2018.04.28", "title": "Топ 10 на най-забавните градове в света"}
{"url": "https://www.dnes.bg/notifikacii/2018/04/28/55-godishen-se-bori-za-jivot-mladok-mu-spuka-cherepa.375013", "text": "Млад мъж счупи главата на по-възрастен. Екшънът се разиграл в Монтана. Първо започнала разпра между двамата мъже, която прераснала в бой. Побойникът е от Лом.\r\nСлед сигнал пристигнали полицаи, които въдворили мъжете. Случаят е станал вчера към 16 часа. 29-годишният бабаит е с инициали К.Й.Б., а пострадалият, който е и с опасност за живота, е с - Н.Д.А.\r\nТой е от Монтана и е със счупен череп. Настанен е в болницата в областния град, пише . А юмручният боец е задържан в ареста в полицията в Монтана за 24 часа.", "date": "2018.04.28", "title": "55-годишен се бори за живот. Младок му спука черепа!"}
{"url": "https://www.dnes.bg/notifikacii/2018/04/28/zasilen-trafik-na-podvodnici-rusiia-pak-syzdava-griji-na-sasht.375017", "text": "Капитан Йон Гуднасон кротко се усмихва, спомняйки си за неочакваното обаждане на Вашингтон през май 2014 година. \"Можем ли да дойдем утре?\", попитали те. Оказало се, че американците отново искали да възстановят присъствието си на исландското военно летище Кефлавик - осем години след като се изтеглили оттам.\n\r\nВ годините на Студената война там е имало три хиляди американски военни. От Исландия САЩ искали да държат под око Съветския съюз. И най-вече съветските подводници в региона. След края на Студената война обаче американците преценили, че подобно нещо вече е излишно. През 2006 година те се изтеглили. Тогава било решено, че руските подводници вече не представляват заплаха, припомня .\r\n\r\nСега Исландия отново играе важна роля - както за САЩ, така и за НАТО. Миналата година американският Конгрес отпусна 14,4 млн. долара за връщането на американците във военната база Кефлавик. \"Всички знаем защо. Руските военни отново са активни в региона. И то толкова много, колкото отдавна не са били\", казва пред Дойче Веле исландският външен министър Гудлаугур Тор Тордарсон.\n\r\nАгресивният военен подход на Русия от анексирането на Крим насам се забелязва и под вода - факт, който буди тревога в САЩ. Според Тордарсон, през 2014 година американците са използвали базата в Исландия за наблюдение на подводници общо 20 дни, а през 2017 година - общо 150 дни.\r\nСеверна Европа обаче придобива важно стратегическо значение не само за САЩ. \"Скоро и НАТО ще съсредоточи повече сили в северната част на Атлантическия океан\", добавя исландският първи дипломат.\n\r\nГенералният секретар на Алианса Йенс Столтенберг потвърждава, че в Атлантическия океан има засилен трафик на подводници - както никога досега от края на Студената война насам. В тази връзка един от говорителите на НАТО дори определя подобряването на възможностите за борба с подводниците като върховен приоритет за пакта.\n\r\n\"Руският военноморски флот днес не е флотът от времето на Съветския съюз - той е значително по-малък, разполага с по-малко кораби и подводници. Но все пак те са много по-модерни и по-боеспособни от тези от годините на Студената война - могат например да изстрелват крилати ракети, както вече многократно са го правили край бреговете на Сирия\", посочва директорът на мозъчния тръст \"Трансатлантическа инициатива за сигурност\" Магнус Норденман.\r\nДълго време това го можеха единствено САЩ и Великобритания, припомня експертът. Той се опасява, че възроденият руски подводен флот е в състояние да изстрелва крилати ракети с дълъг обсег на действие срещу цели в Северна Европа.\n\r\nПритеснения изитва и Тор Магнусон, но от съвсем друго естество: исландският активист и многократен кандидат за президент се тревожи, че американското присъствие в Кефлавик може да доведе до военна ескалация с Русия. А военното летище превръща Исландия в потенциална мишена. Магнусон обвинява правителството в Рейкявик, че държи в тайна плановете по отношение на въпросната военна база. \n\r\nВъншният министър Тордарсон уверява, че няма опасност за Исландия. \"Вярвам, че двустранното споразумение със САЩ и членството ни в НАТО са достатъчна гаранция за нашата сигурност\", казва той. И добавя: \"В един идеален свят изобщо не бихме имали нужда от никакви военни. Но днес не живеем в такъв (идеален) свят.\"\r\n ", "date": "2018.04.28", "title": "Засилен трафик на подводници. Русия пак създава грижи на САЩ"}
{"url": "https://www.dnes.bg/notifikacii/2018/04/28/ekspert-niama-da-ima-nujda-da-rabotim-sled-30-godini.374994", "text": "Професионалният свят ще се промени напълно след 20 години, твърди основателят на консултантска компания Карл-Хайнц Ланд пред германското икономическо списание Wirtschaftswoche. Много работни места ще бъдат премахнати, защото биха могли лесно да бъдат заменени - цифровизацията ще бъде отговорна за това.\n\r\nЛанд дори стига дотам, че очаква в рамките на три до четири десетилетия никой вече да не работи. Класическите професии като данъчни консултанти, адвокати или таксиметрови шофьори, ще бъдат поемани в бъдеще от машини. Дори лекарите не са изключени от този списък. Все още е трудно да си представим измеренията, казва специалистът.\n\r\nВъпреки това началото вече е положено. Акциите ще се търгуват дигитално, криптовалутите  като биткойна също ще се контролират дигитално, а автономни автобуси вече има и в Европа. Само че... какво ще се случва със спечеленото време? И преди всичко - с нас?\r\nМалко вероятно е хората просто да останат вкъщи, ако нуждата за работа изчезне. Дигиталният експерт вярва, че вместо това хората ще участват в проекти като доброволци, като това ще придаде на ежедневието им напълно различно значение и измерение. Най-важното вече няма да е изкарването на прехраната.\n\r\nОсвен това цифровизацията би създала и работни места. Завършилите висше образование (математика, компютърни науки, природни науки и технологии) все още ще са търсени: трябва да има хора, които да оценяват и общуват с големите данни (така наречените Data Engineers). Хора, които са запознати с изкуствения интелект (Data Scientists), или дори такива, които разработват програмите (Mobile Developer).\n\r\nНо ще има и професии, които до голяма степен ще са пощадени от цифровизацията. Те включват дейности в творческата индустрия, както и в хуманитарните и социалните науки. За тях Ланд предсказва голямо бъдеще.\n\r\nЩо се отнася до скоростта, ефективността и прецизността на производството, машините далеч превъзхождат хората. Но има очевидна и важна разлика - това, което те не могат и никога не могат да станат: да бъдат човешки.\n\r\nСестри и помощен персонал не само стават все по-търсени, те са също толкова важни, защото имат разбиране за взаимоотношенията с хората, те показват емпатия. Същото се отнася и за учителите: Макар че има много задачи, при които обработката чрез компютър е лесна, компетентността да се преподават умения е запазена зона за учителите.\n\r\n\r\n ", "date": "2018.04.28", "title": "Експерт: Няма да има нужда да работим след 30 години"}
{"url": "https://www.dnes.bg/notifikacii/2018/04/28/proletna-umora-kak-da-prezaredim-tialoto-si.374931", "text": "Мислим, че с настъпването на пролетта и хубавото време ще се почувстваме по-жизнерадостни и бодри. Дните са все по-дълги, слънцето грее, лятото е толкова близо... Но не – всъщност едва се събуждаме сутрин и през целия ден се чувстваме недоспали и изтощени.\r\nЛипсва ни концентрация на работа, служебните задачи ни се струват все по-непосилни, а доброто настроение изглежда като някакъв мираж. Какво не е наред?  \r\nКолкото и странно да изглежда, пролетта е тежък период за организма. Това е времето, когато е възможно да има дефицит на витамини. Резките промени на времето изискват бърза адаптация, но изтощават тялото. Ситуацията се влошава от драстичните промени в климата през последните години - дори и в рамките на един ден са възможни значителни колебания в температурата и атмосферното налягане. Краят на март по принцип е период на остри респираторни инфекции - едно боледуване в края на зимата, когато организмът е вече изтощен, води до още по-дълго време за възстановяване и април сякаш не стига. \r\n \r\nПри наличие на сериозни оплаквания и в случай, че състоянието се задълбочава или продължава в течение на седмици е нужно да се потърси консултация със специалист. Какво може да се направи междувременно, за да преборите пролетната умора, да се заредите с повече енергия и да си върнете усмивката през един от най-красивите годишни сезони? \r\n \r\nНа първо място, пролетта е времето, когато е добре да се съобразяваме с природните биоритми и да спазваме здравословен режим в ежедневието: да си лягаме и ставаме навреме, да се храним редовно (не набързо и на крак), да си осигурим време за пълна почивка. Нужно е да отделим повече време за физическа активност, спорт и разходки на открито. И, разбира се, да се преборим с дефицита на витамини. Но какво още трябва да знаем, за да си направим успешно едно пролетно презареждане?\r\n\r\n ", "date": "2018.04.28", "title": "Пролетна умора! Как да презаредим тялото си?"}
{"url": "https://www.dnes.bg/obshtestvo/2018/04/28/i-ot-tova-se-pecheliat-pari-statistite-vzimat-do-5-lv-na-chas.374982", "text": "До 5 лева на час получават статистите в България. Масово заплащането, което получават от чуждестранни продукции, снимани у нас, е 45 лв. на ден, като традиционно са ангажирани по около 12 часа, обясняват от кастинг агенция Talent Partners. Цената се покачва с 10 лв., когато работата по дадена лента се извършва в малките часове на нощта. \n\r\nХонорарът за 12-часов снимачен ден на реклама в Пловдив пък възлиза на 30 лв. За място сред публиката на българско телевизионно предаване статистите ни получават между 15 и 25 лв. на епизод, пише \"Монитор\", като се позова на представители на \"гилдията\".\n\r\n\"Заплащането несъмнено зависи и от бюджета на продукцията, както и от това дали става въпрос за обикновен статист или за специфичен типаж, който се откроява с конкретна визия или качество, което режисьорите търсят\", обясни за Христа Илиева – кастинг-режисьор в Talent Partners.\r\n                    \r\n                    \r\nМакар че хиляди души се картотекират като статисти, малцина се занимават само с това, разкриха от агенция \"Скрийн бокс\" (доскорошната New Actors). \n\r\n\"Точната бройка на статистите не може да се определи. Има не повече от 30-40 души, за които това е основна дейност. Всички останали работят като статисти с цел допълнителни доходи в краткосрочен план или от любопитство и желание да направят кариера на екран. Един човек, който е останал без работа, може за известно време да се препитава като статист, или някой, който работи сезонна работа в чужбина и докато си е тук, решава да бъде статист. Някои започват, но реалността не отговаря на представите им и скоро се отказват\", допълват още от там. Зад същата теза застават и Talent Partners, в чиято база от данни фигурират 5000 статисти на възраст от баба до бебе.\n\r\nМакар че често ползват услугите на кастинг агенции, оказва се, че студиата на \"Ню Бояна\", където се снимат по-голямата част от чуждестранните продукции, също картотекират ентусиасти за няколко секундни появи на големия екран. Към момента при тях свои снимки и кратка биография са подали 800-900 човека. \n\r\nНа въпроса какъв вид продукции изискват повече статисти – рекламни или филмови, директорът на кастинг отдела на „Ню Бояна“ Люк Казинс уточнява, че броят обикновено зависи от избраната локация. „Макар и рядко, случвало се е да използваме 100 статисти за реклама, чийто сюжет повелява снимки на натоварена улица. И обратното – снимали сме филми, в които действието се развива основно в затворени пространства. Тогава сме използвали от 10 до 50 души за цялата продукция“, обясни пред „Монитор“ той.\n\r\nПреобладаващата част от картотекираните са жени, съобщава Милена Калева, ръководител на „Скрийн бокс“. Най-търсеният типаж статисти са представителите на силния пол на възраст между 30 и 45 години със западноевропейска визия. „Трудно е да се намерят у нас светли мъже, в добра физическа форма, без излишни килограми, с коса, а не с бръснати глави, които да са свободни и съгласни да се снимат за 50-60 лв. на ден. Трудни за намиране, да не кажа почти невъзможни, са и мулатите“, уточнява още тя. \n\r\nПроблеми агенцията среща още и с набирането на афроамериканци. По думите на Калева у нас се срещат чернокожи, чийто произход е от Нигерия и близките до нея страни, а външният им вид се различава значително от живеещите в Америка. „Задължително в чуждите продукции наред с европеидната раса искат и представители на азиатската и афро-американската, а такива хора, които се снимат като статисти у нас, остават за кратко тук. Повечето от тях говорят само родния си език, не ползват английски и поради тази и много други причини е трудно да се работи с тях. При тях е обратното, преобладават повече мъже до 30-годишна възраст“, допълва още тя.\n\r\nСред най-странните „заявки“ за масовки, отправени към българските агенции, е за хора, страдащи от Синдрома на Даун, ескимоси и индианци. По време на снимките на „Забравена“ (с участието на Стана Катич) у нас пък режисьорът поискал статисти, които са реални бездомници. Най-големият проблем пред агенциите в този случай е организирането на подобна маса от хора.\n\r\n„За този сериал масовката беше предимно от агенти на ФБР, полицаи от бостънската полиция, криминалисти. Една от сцените с много масовка беше тази, която пресъздаваше Чайна таун в Бостън и се снимаше на сет в Киноцентъра. Имахме над 120 души, от които към 40 китайци и снимахме 12 часа през февруари 2017 г., в уникални студове“, казва Калева, работила по „Забравена“.\r\n ", "date": "2018.04.28", "title": "И от това се печелят пари – статистите взимат до 5 лв. на час "}
{"url": "https://www.dnes.bg/obshtestvo/2018/04/28/ot-armiiata-prez-jurnalistikata-do-teatyra-rodyt-na-nona-iotova.374898", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПевицата Нона Йотова разказва за пръв път за своите родители пред \"Фамилно“ по Bulgaria ON AIR тази събота. \n\r\nБащата на певицата е полк. Кръстю Кръстев, носител на два ордена \"За храброст\". На фронта през Втората световна война той е в състава на Първа армейска изтребителна дружина. След войната завършва ВПА в Москва. От 1963 до 1965 г. е главен редактор на в. \"Народна армия\", чийто приемник е в. \"Българска армия\". Бил е и началник и на Военното издателство. \n\r\n\"Но голямата му любов беше театърът\", споделя Нона Йотнова. \n\r\n\"Може би затова и аз избрах театъра\", допълва тя. Майката на певицата е поетесата Елка Недкова. Много от песните на Нона Йонова са по нейни текстове. Елка Недкова е и автор на песни, за които мнозина смята, че са народни, а всъщност са найни авторски. \r\n                    \r\n                    \r\n\"Такава е песента \"Рила и Пирин тръгнали\", разказва Нона Йотова тази събота във \"Фамилно\" от 10:30 ч. по . \r\n ", "date": "2018.04.28", "title": "От армията, през журналистиката, до театъра: Родът на Нона Йотова"}
{"url": "https://www.dnes.bg/snimka-na-denia/2018/04/28/slyncheva-sybota-temperaturite-stigat-do-30-c.374983", "text": "Времето ще бъде предимно слънчево. \n\r\nВ следобедните часове ще се развива купеста облачност, значителна над планините и в планинските райони в Западна и Централна България. \n\r\nСамо на отделни места ще превали и прегърми, сочи  на НИМХ при БАН. \n\r\nЩе духа слаб, в източните райони до умерен вятър от изток-югоизток. \n\r\nМаксималните температури ще са от 17-19 градуса по морския бряг, до 30 градуса на места в Дунавската равнина.\r\nПо Черноморието ще бъде предимно слънчево. Ще духа слаб до умерен вятър от изток-североизток. Максималните температури ще са 16-19°. Температурата на морската вода е 14-17°. Вълнението на морето ще е 2 бала.\r\nНад планините ще бъде предимно слънчево. Ще се развива купеста и купесто-дъждовна облачност и на места в масивите от Западна България след обяд ще има краткотрайни валежи, с гръмотевици. Ще духа до умерен вятър от източната четвърт. Максималната температура на височина 1200 метра ще е около 18°, на 2000 метра – около 11°.\n\r\n ", "date": "2018.04.28", "title": "Слънчева събота, температурите стигат до 30°C"}
{"url": "https://www.dnes.bg/balkani/2018/04/28/rumynskiiat-premier-kategorichno-ne-podavam-ostavka.374984", "text": "Румънският премиер Виорика Дънчила заяви, че не възнамерява да подава оставка. Тя съобщи това снощи в интервю за телевизионния канал \"Румъния ти ви\", цитирана от ТАСС.\n\r\n\"Категорично не. Не виждам никакви причини да подавам оставка, защото ме подкрепя управляващата коалиция - защото, по моя преценка, за тези три месеца имах добри резултати\", заяви Дънчила. \"Румънският президент няма правомощия да уволнява премиера.\"\n\r\n\"Не сме казвали, че ще местим румънското посолство в Ерусалим още утре. Създадохме основа за консултации с всички институции\", заяви тя. Дънчила определи действията на министерството на външните работи и румънското правителство по въпроса като правилни.\r\n                    \r\n                    \r\n\"Вероятно на президента не му харесва Виорика Дънчила, но служебни отношения между правителство и президент трябва да има и смятам, че президентът трябва да помисли и да преразгледа подхода си\", каза премиерът. \"Ако той не направи това, ще отида по-далеч, имам подкрепата на управляващата коалиция и президента.\"\n\n\r\nПо-рано вчера румънският президент Клаус Йоханис заяви, че сваля доверието си от премиера Виорика Дънчила и поиска оставката й. Главната причина за искането са приетият от правителството секретен меморандум за преместване на румънското посолство в Израел от Тел Авив в Ерусалим, както и двудневната визита на министър-председателя в Израел на 25-26 април. Йоханис определи меморандума като \"голяма грешка\" и обвини премиера в отказ от лоялно сътрудничество.\n\r\nВ хода на конфликта около преместването на румънското посолство в Ерусалим представителите на управляващата коалиция подкрепят премиера с мотива, че да сваля доверието от министър-председателя може единствено парламентът. \n\r\nПредставителите на опозицията обаче съобщиха, че се готвят да поставят въпроса за доверието към правителството в парламента. Те казват, че външната политика на Румъния определя президентът, а като се е намесила в тази сфера, без да се съгласува с държавния глава, премиерът е създала конституционен конфликт. \r\n \r\n/БТА/\n\r\n ", "date": "2018.04.28", "title": "Румънският премиер категорично: Не подавам оставка!"}
{"url": "https://www.dnes.bg/politika/2018/04/28/gotova-li-e-bylgariia-za-evrozonata.374989", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКога България ще стане член на еврозоната? Това е една от основните теми на седмицата, след като на конференция двете основни политически сили ГЕРБ и БСП показаха постигнат консенсус по темата.\n\r\nЗаместник-председателят на Европейската комисия Валдис Домбровскис проведе граждански диалог за България и еврозоната, а еврокомисарят по финансовата политика Пиер Московиси, който също беше у нас, заяви, че страната ни е следващата, която ще стане член на еврозоната.\n\r\nПремиерът Бойко Борисов изрази оптимизъм, че до една година България ще бъде „в чакалнята“ и така кредитните рейтинги на страната ни тръгват нагоре, намаляват лихвите по кредитите и идват повече инвестиции. \r\n                    \r\n                    \r\nГотова ли е България да предприеме тази стъпка?\n\r\n„В следващия бюджет най-вероятно ще има някакъв инструмент, който ще подпомага страните, на които им предстои да влязат в еврозоната. Щом ще се подпомага с бюджетни пари, това предполага да има някакъв план какво точно се подпомага и какво се случва“, коментира в предаването Ивайло Калфин.\n\r\nИзпълнили ли сме необходимите критерии и кога влизането ни в еврозоната ще стане реалност? Отговорите в предаването \"Брюксел 1\" по  от Николай Василев, Ивайло Калфин, Божидар Чеков.\r\n ", "date": "2018.04.28", "title": "Готова ли е България за еврозоната?"}
{"url": "https://www.dnes.bg/notifikacii/2018/04/28/dvete-korei-slagat-krai-na-voinata-tazi-godina.374986", "text": "КНДР и Южна Корея се договориха да обявят края на Корейската война тази година. Това съобщи японската агенция Киодо, като се позова на севернокорейската агенция КЦТА, цитирана от ТАСС. КЦТА разпространи текста на Декларацията от Панминчжон след вчерашната среща на върха между южнокорейския президент Мун Дже Ин и севернокорейския лидер Ким Чен Ун.\n\r\nВ текста на документа, публикуван вчера от Южна Корея, се говореше, че Северът и Югът се канят да подпишат мирен договор, но не беше спомената набелязана дата. \n\r\n\"КНДР и Южна Корея ще обявят край на примирието, продължаващо от 1953 г., за да бъде трансформирано то в мирен договор. За тази цел Северна Корея, Южна Корея и САЩ ще работят за тристранна или четиристранна среща на върха (с участието на Китай) за създаване на система на траен мир\", се казваше в документа.\r\nКЦТА отбелязва, че двете страни ще следват общата цел за премахване на ядрените оръжия от Корейския полуостров. \"Общата цел (на Севера и Юга) е пълното премахване на ядрените оръжия от Корейския полуостров чрез избавяне от тях\", се казва в съобщението.\n\n\n\r\nСлед вчерашната среща на върха Ким Чен Ун не направи изявление, отнасящо се до отказа от ядрената програма. Освен това изразът \"пълно премахване на ядрените оръжия\" обикновено не се споменава в централните севернокорейски медии.\n\r\nВчера в пограничното селище Панминчжон се състоя историческа среща между президента на Северна Корея Мун Дже Ин и лидера на КНДР Ким Чен Ун. Тези преговори станаха първата среща на върха между Севера и Юга от повече от десет години. \n\r\nПреди началото им южнокорейският президент по покана на Ким прекрачи демаркационната линия, извършвайки \"блиц визита\" в КНДР, продължила по-малко от минута. Ким Чен Ун също прекрачи границата и така стана първият севернокорейски лидер, посетил територията на Южна Корея след 1953 г. След преговорите лидерите на двете страни подписаха съвместната \"Декларация от Панминчжон за мир, процъфтяване и обединение на Корейския полуостров\".\n\r\nКЦТА също така окачестви вчерашната среща на върха като \"нов крайъгълен камък\" в постигането на общ просперитет и преломен момент за Корейския полуостров, предаде Ройтерс.\r\n \r\n/БТА/\r\n ", "date": "2018.04.28", "title": "Двете Кореи слагат край на войната тази година"}
{"url": "https://www.dnes.bg/notifikacii/2018/04/28/kola-blysna-dvama-myje-pred-djamiia-na-ostrova.374987", "text": "Британската полиция заяви, че не изключва версията за тероризъм като мотив, след като кола блъсна двама мъже пред джамия, а шофьорът впоследствие избяга, предаде Асошиейтед прес.\r\nСпоред полицията в графство Уест Мидландс единият от мъжете е с нараняване на главата, а другият \"вървял ранен\". \r\nТе били ударени от колата вчера следобед в град Бирмингам. И двамата пострадали са около 20-годишни.\r\n\"Не сме включили или изключили възможността да има връзка с тероризъм, но няма да правим заключения, докато не проведем по-нататъшно разследване\", каза представител на полицията.\r\nПолицията търси очевидци.  \r\n/БТА/\r\n ", "date": "2018.04.28", "title": "Кола блъсна двама мъже пред джамия на Острова"}
{"url": "https://www.dnes.bg/index/2018/04/28/maldivite-i-seishelite-moje-da-izcheznat-do-10-godini.374988", "text": "Учени увериха, че желаещите да посетят някои от най-популярните места за отдих на нашата планета имат на разположение не повече от 10 години, за да го сторят, съобщи Лайф.\n\r\nКъм 2030 г. голяма част от островите в Индийския и Тихия океан ще станат непригодни за живот. До този неутешителен извод стигнали учени от Хавайския университет и Американския геоложки институт. \n\r\nПромените в морското ниво край Маршаловите острови и изследвания на геоложки особености накарали учените да заключат, че настъплението на морето към сушата е неизбежно, а заливането на териториите на островни държави с морска вода няма да е единственият проблем през следващото десетилетие.\n\r\nОсвен със заливането на архипелази с морска вода хората ще се сблъскат с остър недостиг на питейна вода, чието количество на островите ще намалее вследствие на глобалното затопляне. \r\nПри това запасите от сладка вода постепенно ще намалеят, а силният й недостиг ще започне да се усеща още в началото на 30-те години на този век.\n\r\nПо мнението на учените същата участ очаква и други големи архипелази като островите Спратли и Хавайските острови.\r\n/БТА/\n\r\n ", "date": "2018.04.28", "title": "Малдивите и Сейшелите може да изчезнат! До 10 години"}
{"url": "https://www.dnes.bg/sport/2018/04/28/machovete-po-televiziiata-na-28-april.374990", "text": "Мачовете с български коментар по телевизията днес, 28 април:\r\n14,30 ч Ливърпул - Сток, Диема спорт 2,\r\n16,30 ч Байерн - Айнтрахт, Eurosport\r\n17,00 ч Нюкасъл - Уест Бромич, Диема спорт 2\r\n17,00 ч Астън Вила - Дарби, Нова спорт\r\n17,15 ч Реал С - Атлетик (Б), F+\r\n17,30 ч Витоша - Черно море, Диема спорт\r\n19,00 ч Рома - Киево, RING\r\n19,30 ч Реал (М) - Леганес, Sport+ HD\r\n19,30 ч Суонси - Челси, Диема спорт 2\r\n19,30 ч Мидълзбро - Милуол, Нова спорт\r\n20,00 ч Славия - Пирин, Диема спорт\r\n21,45 ч Интер - Ювентус, RING\r\n21,45 ч Виляреал - Селта, F+\r\n22,00 ч Торонто - Чикаго, Eurosport 2\r\n ", "date": "2018.04.28", "title": "Мачовете по телевизията на 28 април"}
{"url": "https://www.dnes.bg/stranata/2018/04/28/vyv-varna-bulevard-be-postroen-i-minava-prez-stadion.374985", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрасето за новия булевард \"Левски\" във Варна преминава през част от трибуните на стадион \"Спартак\". Четири реда от седящите места са унищожени.\n\r\nСпоред общината проблем няма и това е влизало в плана за улична регулация. Ще бъде проектирана нова трибуна, която ще бъде финансирана от общината, съобщи .\n\r\nСтадион \"Спартак\" е една от емблемите на Варна и дом на един от най-старите футболни клубове в страната. Южното платно на булевард \"Левски\" влиза на три метра в трибуните. Опит за тяхното събаряне беше направен още през февруари.\r\n                    \r\n                    \r\nТогава от общината коментираха, че заради ремонта на булевард \"Васил Левски\" няма да бъдат бутани седалките на стадиона. Феновете и ръководството на клуба са разочаровани от резултата.\n\r\nПрез август футболният отбор трябва да посрещне стогодишния си юбилей на този стадион срещу голям европейски състав. Съоръжението трябва да бъде изцяло ремонтирано дотогава.\n\r\nСпоред заместник-кмета на Варна Христо Иванов ситуацията не е абсурдна. В плановете на града още от 60-те години е очертана уличната регулация, с която са се съобразили и проектантите на булеварда.\n\r\nЗа стогодишнината на клуба ремонтът трябва да е завършен, каза още Христо Иванов и добави, че ще се работи паралелно с проекта от Министерството на младежта и спорта, за да се надгради трибуната в засегнатия участък.\n\r\nТой е общинска собственост. Мястото ще бъде обезопасено, за да няма възможност за възникване на инциденти. Феновете остават с надеждите, че ще посрещнат стогодишния юбилей на клуба в своя дом, който наричат \"Коритото\".\n\r\n\r\n ", "date": "2018.04.28", "title": "Във Варна булевард бе построен и минава… през стадион"}
{"url": "https://www.dnes.bg/obshtestvo/2018/04/28/sled-katastrofata-trima-bylgari-v-bolnica-v-syrbiia.374992", "text": "Трима българи остават под лекарско наблюдение в болницата в град Чуприя в Сърбия, след като вчера бус с наши сънародници от Бургас и Карнобат се обърна на магистралата Ниш – Белград.\n\r\nС буса общо 19 души са пътували за Босна и Херцеговина.\n\r\nСъстоянието на хоспитализираните не е животозастрашаващо – те са с фрактури на ключица и крайници, съобщи bTV.\n\r\nОстаналите 10 пострадали са предимно с охлузвания и след лекарски преглед са пуснати да продължат за почивката си с друг автобус.\n\r\n„Малкият дявол” – така пострадала определи случилото се. \n\r\n„Щом всички сме живи и с не много тежки наранявания, наистина малкият дявол. Който беше добре, започна да излиза от автобуса. Имаше хора, които махнаха предното стъкло, за да може по-лесно да излязат оттам, но аз просто изчаках, защото бях затисната от друга жена и изчаках да дойде бърза помощ”, разказа Цветанка Желева.\r\n                    \r\n                    \r\nГоляма част от хората са били и с колани, което ги е предпазило при обръщането на возилото.\n\r\nБългарите са впечатлени от реакцията на сръбските власти, които веднага са изпратили на място три линейки, три екипа огнеборци и кранове. \n\r\nРазследващите не са установили нарушения – нито манипулации на тахошайбата, нито алкохол или наркотици в кръвта на шофьора. Фирмата е с изрядни документи и застраховки.\n\r\nСпоред втория водач колегата му е минал зад волана едва 50 км преди инцидента и е възможно разсейване да е довело до излизането от пътя на иначе напълно прав участък. Другата версия е прилошаване. Бусът е нов.\n\r\nТримата по-сериозно пострадали българи ще останат в ортопедията още три дни, като туристическата фирма ще ги прибере към България.\r\n ", "date": "2018.04.28", "title": "След катастрофата: Трима българи в болница в Сърбия"}
{"url": "https://www.dnes.bg/notifikacii/2018/04/28/merkel-nikoi-ne-e-zainteresovan-ot-loshi-otnosheniia-s-rusiia.374991", "text": "Никой не е заинтересован от лоши отношения с Русия, но за разногласията с Москва трябва да се говори открито. Това заяви германският канцлер Ангела Меркел на пресконференцията с президента на САЩ Доналд Тръмп, цитирана от ТАСС.\n\r\n\"Никой не е заинтересован от лоши отношения с Русия, но там, където се появяват конфликти и стават такива неща, както например в Украйна, те трябва да бъдат назовавани с истинските си имена\", каза Меркел. \n\r\nТя заяви, че е обсъдила с Тръмп политиката на Русия, ролята й в Сирия, ситуацията в Украйна, както и възможните последствия от американските санкции срещу Москва за Германия.\n\r\nСпоразумението по иранската ядрена програма не е достатъчно, за да се възпрат амбициите на Техеран, заяви също така Ангела Меркел, цитирана от Франс прес.\r\n\"На мнение сме, че споразумението е първи етап, който допринесе за забавяне на техните дейности, по този аспект по-специално, но мислим също, че от германска гледна точка, това не е достатъчно, за да се гарантира, че амбициите на Иран са овладени и удържани\", заяви Меркел на обща пресконференция с Доналд Тръмп след техния разговор.\n\r\nПо същата тема на пресконференцията Тръмп подчерта, че Иран няма да произведе в бъдеще ядрени оръжия, предаде Ройтерс. Той заяви, че трябва да се гарантира, че Иран няма да се сдобие с ядрено оръжие. Той добави, че трябва да се гарантира и, че режимът в Техеран ще прекрати и разпространението на опасните си ракети и своята поддръжка за тероризъм, допълва ТАСС.\n\r\nНа общата пресконференция с Меркел, Тръмп каза, че за място срещата на върха между него и Ким Чен Ун вече се обмислят само два варианта. \"Останаха само две страни сега\", каза Тръмп. По-рано днес той говореше за \"две-три места\".\n\r\nТръмп увери, че няма да повтаря грешките на миналите американски лидери спрямо Северна Корея. Той каза, че окуражен от историческата среща между лидерите на двете Кореи днес, предаде Ройтерс. Тръмп обаче увери, че САЩ ще запазят натиска над Пхенян, докато не се случи обещаната денуклеаризация. По повод на предстоящата среща на върха САЩ-Северна Корея Тръмп изрази надежда, че тя ще бъде продуктивна.\n\r\nМеркел също коментира срещата на двете Кореи и каза, че това е първа стъпка към разрешаване на корейския конфликт, но остава да се постигне пълна денуклеаризация, предаде ТАСС, цитирана от БТА. Канцлерът каза, че твърдостта на позицията на Тръмп относно Северна Корея, в това число затягането на санкциите миналата година, е помогнала за постигане на пробив в разговорите между двете Кореи, предаде ДПА. По адрес на двете Кореи  Меркел каза, че германците много добре знаят какво означават годините на разделение, визирайки разделена Германия и разделения сега Корейски полуостров.\r\n ", "date": "2018.04.28", "title": "Меркел: Никой не е заинтересован от лоши отношения с Русия"}
{"url": "https://www.dnes.bg/notifikacii/2018/04/28/roditelite-na-malkiia-alfi-sykrusheni-ot-smyrtta-mu.374996", "text": "Родителите на терминално болното британско бебе Алфи Еванс написаха във Facebook, че са съкрушени от смъртта му след спиране на животоподдържащите системи, предаде Асошиейтед прес.\n\r\nСлучаят на 23-месечния Алфи привлече вниманието на папа Франциск и световната общност. Родителите му Кейт Джеймс и Том Еванс съобщиха във Facebook, че бебето, което страдаше от недиагностицирано дегенеративно заболяване на мозъка, смятано за нелечимо, е починало тази сутрин. Лекарите препоръчаха изключване на животоподдържащите системи. \n\r\nРодителите му се бориха чрез съда в продължение на месеци за преместването му в болница в Италия, където системите да останат включени.\r\nВатиканската болница \"Бамбино Джезу\" беше предложила да поеме грижите за него, припомня Ройтерс. \r\nСлед серия съдебни дела Детската болница Олдър Хей в Ливърпул спря животоподдържащите системи на Алфи в понеделник. Бебето обаче изненада всички, като продължи да диша.\n\r\nСлучаят предизвика силни емоции, повдигайки въпроса имат ли право родителите, лекарите или съдиите да решат въпроса дали едно дете да живее. Папа Франциск и полският президент Анджей Дуда подкрепиха родителите.\r\n \r\n/БТА/\r\n ", "date": "2018.04.28", "title": "Родителите на малкия Алфи съкрушени от смъртта му"}
{"url": "https://www.dnes.bg/obshtestvo/2018/04/28/nap-50-ot-horata-podavat-danychna-deklaraciia-onlain.374997", "text": "Наближава финалът на данъчната кампания - 30 април. Това припомни пред БНТ говорителят на НАП Росен Бъчваров. \n\r\nПриходната част на бюджета са движи доста обнадеждаващо, обясни Бъчваров. Огромна част от хората вече използват електронните услуги. Има около 450 000 подадени декларации, половината са подадени онлайн, каза Бъчваров.\n\r\nПри фирмите процентът на подадени по електронен път декларации е 100. Приходът от физически лица е около милиард и 300 милиона годишно. За 2018 година е планирано НАП да събере малко над 20 милиарда лева, уточни Росен Бъчваров.\n\r\nСрокът за данъчно облекчение от 5% отстъпка върху данъците беше намален на 30 дни. Бъчваров обясни още, че имаме плосък и нисък данък в сравнение с други страни. Въпреки това у нас има много широка база от данъчни облекчения - за дарения, за меценатство, за Фонда за лечение на деца и др.\r\n                    \r\n                    \r\nДруга причина за намаляването на срока е навлизането на електронното плащане на данъците, което всеки може да направи от компютъра в дома си. Естественият процес на онлайн деклариране е такъв и държавата съвсем естествено очаква, че повечето хора ще правят така, каза още Бъчваров.\n\r\n ", "date": "2018.04.28", "title": " НАП: 50% от хората подават данъчна декларация онлайн"}
{"url": "https://www.dnes.bg/mish-mash/2018/04/28/konete-razpoznavat-i-zapomniat-choveshkite-izrajeniia.374998", "text": "Конете не само разпознават човешките лица, но и запомнят емоционалните изражения и използват информацията, за да преценяват дали човекът може да е заплаха за тях, съобщи ЮПИ.\n\r\nВ серия експерименти специалисти от университетите в Съсекс и Портсмут са показвали на питомни коне снимки на хора с щастливо или ядосано изражение. По-късно завели хората от снимките при конете, като ги инструктирали изражението на лицето им да е неутрално.\n\r\nУчените наблюдавали движението на очите на конете, когато видели хората на живо. Те възприели тези с гневни изражения на снимките като заплаха.\n\r\nПредишно изследване разкри, че конете са склонни да гледат застрашаващите обекти и събития с лявото око, защото дясното полукълбо на мозъка им оценява риска. В новия експеримент учените установиха, че животните гледат хората с гневните изражения именно с лявото око. Те не само имат памет за изражение, но и могат да си го спомнят и да го свържат с конкретен човек.\r\n                    \r\n                    \r\n\"Знаем, че конете са социално интелигентни, но за първи път откриваме тази способност у бозайник - каза Лиан Прупс от екипа. - Освен това конете в експеримента гледаха снимките само за кратко, те нямаха положително или отрицателно преживяване с доброволците\". \r\n \r\n/БТА/\r\n ", "date": "2018.04.28", "title": "Конете разпознават и запомнят човешките изражения"}
{"url": "https://www.dnes.bg/sofia/2018/04/28/gorubliane-kvartalyt-s-kup-problemi-koito-ne-namirat-reshenie.374972", "text": "Преди месец ви запознахме с част от проблемите, които срещат жителите на  и за които алармират до институциите чрез платформата за сигнали на Investor Media Group .\n\n\r\nПрез последните дни постъпи нова порция сигнали за нередности в \"Горубляне\", първият от които е за лошото състояние на в квартала и за проблеми с , на част от които са счупени или напълно липсват капаците, а други са запушени с гуми или с кал. \r\n                    \r\n                    \r\n\"По главния булевард шахтите за оттичане на водата са запушени - някои с гуми, други с кал. Тротоарите са в окаяно състояние\", подателят на сигнала и допълва: \"Моля Столична община да направи план за цялостна рехабилитация на главния булевард\".\r\n \r\nСледващият сигнал набляга на проблемите с  и тежкотоварните , които преминават през кварталните улици. \n\r\n\"В \"Горубляне\" пътната маркировка е на изчезване. Освен това в квартала е забранено преминаването на тежкотоварни автомобили, за което липсват нужните знаци и ТИР-ове, и огромни 20-тонови гондоли с инертни материали преминават през квартала\", ситуацията сигнализиращият и отново следва апел към Столична община: \"Много моля общината да вземе мерки\". \n\r\nПостъпи и  в квартала, за които гражданинът разказва, че се навъртат в района на училището, като пак е отправена молба към Столичната община да бъдат взети мерки.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.28", "title": "\"Горубляне\": Кварталът с куп проблеми, които не намират решение..."}
{"url": "https://www.dnes.bg/notifikacii/2018/04/28/desi-banova-i-rosen-plevneliev-shte-si-imat-bebe-prez-esenta.374993", "text": "Наесен президентът Росен Плевнелиев и жената до него - Деси Банова, ще си имат бебе. Бившата синоптичка очаква дете от държавния глава на републиката в периода 2012-2017, пише .\n\r\nВ началото на октомври Плевнелиев обяви, че бракът му е вече история. Малко повече от месец преди това бе започнала любовната му история с Деси Банова.\n\r\nОще преди Коледа, когато стана ясно, че Банова е жената до Плевнелиев,  медии започнаха да пишат, че тя е бременна. Всъщност тогава това беше фалшива новина, днес е истинска.\n\n\n\r\nРосен Плевнелиев е човек, който изключително държи на семейството. Въпреки че вече бившата му съпруга не застана до него нито веднъж като държавен глава, той до последно я бранеше, като казваше, че в България институция “първа дама” няма. Като изключително всеотдаен баща описват Плевнелиев приятелите му.\r\nВ края на март Деси Банова показа годежен пръстен. Предложението е било много романтично във Виена, лаконична беше бъдещата г-жа Плевнелиева.\n\r\nЗа нея този брак ще е първи. С бизнесмена Ивайло Грахов, баща на Йоанна, тя не минава под венчило. За Плевнелиев пък ще е трети. Преди Юлияна той е женен за друга, но от първата си съпруга няма деца.\n\r\nСватбата на Деси Банова и Росен Плевнелиев ще е по-нетрадиционна, с приятели и далеч от медиите. По информация на “24 часа” те ще се врекат във вечна вярност, преди да се роди бебето.\r\n ", "date": "2018.04.28", "title": "Деси Банова и Росен Плевнелиев ще си имат бебе през есента"}
{"url": "https://www.dnes.bg/politika/2018/04/28/dps-integraciia-na-balkanite-po-bylgarskiia-etnicheski-model.374999", "text": "Приоритет за ДПС е превръщане на Европа и Балканите в зона, свободна от популизъм, национализъм и радикализъм. ДПС е категорично против идеята за Европа на различни скорости. ДПС е за интеграцията на Балканите на основата на българския етнически модел. \n\r\nТова заяви председателят на движението Мустафа Карадайъ при откриването на Съвета на Алианса на либералите и демократите в Европа /АЛДЕ- партия/ в София. Във форума участват над 200 делегати и гости, представители на 47 либерални партии.\n\r\nЕвропа е на кръстопът и като системна демократична партия в България ДПС ще бъде активен участник в дебата за бъдещото на ЕС и ще продължи да настоява за такава реформа на съюза, която да доведе до по-задълбочена интеграция, подчерта Карадайъ.\r\n                    \r\n                    \r\nСпоред него реформата трябва да бъде както институционална, така и ценностна. ЕС има нужда от обща и синхронизирана външна политика, обща европейска отбрана в рамките на НАТО, обща охрана на границите на съюза чрез участието на всички страни в Шенгенското пространство, от по-силно икономическо пространство и единен пазар, чрез членството на всички страни в Еврозоната, каза Карадайъ. \n\r\nКатегорични сме, че кохезионната политика е необходима, защото не сме изгладили различията между отделните региони, посочи той. \"ЕС не трябва да се капсулира и да затваря вратите пред бъдещи членки. Балканите са част от Европа и ние ще продължим да призоваваме ЕС да демонстрира силна политическа подкрепа и ангажираност за европейската перспектива на региона\", каза той.\n\r\nДПС продължава да е гарант за евроатлантическата ориентация на България, посочи Карадайъ. Но, по думите му, от коалиционните партньори на ГЕРБ в управлението се чуват тревожни изявления - това на Волен Сидеров от Крим и декларацията на ВМРО против влизането на Сърбия в ЕС. Това за нас са тревожни сигнали и потвърждават нашата оценка за опасността, която носи националистическата им политика, коментира Карадайъ.\n\r\nТой поиска ГЕРБ да даде отговори не само на българското общество, но и на партньорите в ЕС и НАТО. Настояваме и ЕНП да отговори споделя ли коалиционната политика и култура на ГЕРБ, има ли промяна в евроатлантическата ориентация на ГЕРБ, каза той.\n\r\nБиографията на ДПС ни задължава да отстояваме последователно и категорично европейския път на развитие, което означава икономически растеж и социално сближаване, означава повече стабилност и сигурност за европейските граждани, означава модернизация на образователните процеси, въвеждане на информационните и комуникационните технологии, умение за ползване на изкуствен интелект.\n\r\nДПС ще продължи да бъде твърда опозиция на допускане на популизъм, краен национализъм и екстремизъм в толерантна Европа, посочи Карадайъ. \"Ще се противопоставим на всички антидемократични практики. Ще работим за включването на активните и свободни граждани в процеса на формиране на управленски решения и тяхното реализиране\", каза той. Когато ситуацията в световен план е рискова и опасна, ние трябва убедено и категорично да отстояваме демокрацията и мира, каза още Карадайъ.\n\r\nПредседателят на партия АЛДЕ Ханс ван Баален заяви при откриването на форума, че София е много повече от европейски град, София е градът на либерализма. Той припомни, че на вчерашната пресконференция в българския парламент е \"атакувал\" партия \"Атака\". Ще продължавам да го правя, защото не е отговорно такава партия да е в управлението, допълни той.\n\r\nАкцент в работата на Съвета на АЛДЕ е изготвянето на проект на Манифест за предстоящите Европейски избори през 2019 г. Това е първото формално събиране на европейските либерали във връзка с подготовката на документа. Очаква се финалният вариант да бъде готов в края на тази година.\r\n \r\n/БТА/\r\n ", "date": "2018.04.28", "title": "ДПС: Интеграция на Балканите по българския етнически модел"}
{"url": "https://www.dnes.bg/index/2018/04/28/bil-kozbi-e-postaven-pod-domashen-arest.375000", "text": "Съд в Нористаун, Пенсилвания, постанови да бъде поставен под домашен арест чернокожият актьор и телевизионен водещ Бил Козби, който бе признат за виновен в сексуално насилие, съобщи Асошиейтед прес.\r\nКозби не трябва да напуска дома си в предградията на Филаделфия до обявяване на присъдата му. Освен това актьорът ще трябва да носи датчик, проследяващ придвижванията му.\n\r\nКозби може да излиза от дома си единствено за срещи с адвокатите си и за посещения при лекари, след като е получил разрешение за това. Очаква се присъдата му да бъде оповестена до 60 или 90 дни.\r\nМеждувременно стана ясно, че университетът Темпъл във Филаделфия е лишил комика Козби от почетната степен, която му присъди през 1991 г., съобщи БТА.\r\n ", "date": "2018.04.28", "title": "Бил Козби е поставен под домашен арест"}
{"url": "https://www.dnes.bg/mish-mash/2018/04/28/s-fizicheska-aktivnost-sreshtu-riska-ot-depresiia.375001", "text": "Физическата активност помага да се избегне депресията във всяка възраст. Това установиха учени от САЩ, Бразилия, Великобритания, Белгия, Швеция и Австралия, съобщи Лента.\n\r\nТе анализирали резултатите от 49 изследвания в различни райони на планетата. Медици повече от 7 години следили здравословното състояние на близо 227 000 участници в добро психично здраве и констатирали, че хората с високо ниво на физическата активност са по-малко предразположени към депресия независимо от пола, възрастта и местонахождението си.\n\r\nУчените не са преустановили изследването си и ще се опитат да определят минималното количество изразходвана енергия, което е нужно за предотвратяване на депресия. \r\n                    \r\n                    \r\nТе се надяват, че резултатите от наблюденията им ще допринесат за популяризиране на здравословния начин на живот.\n\r\n\"Става въпрос за първия мета анализ, който сочи, че физическата активност е от полза що се отнася до предотвратяването на риска от депресия\", заяви Фелипе Барету Шух от университета Ла Сале в Бразилия.\r\nРезултатите от изследването са качени на сайта ЮрикАлърт и са публикувани в Psychiatry. \r\n \r\n/БТА/\n\r\n ", "date": "2018.04.28", "title": "С физическа активност срещу риска от депресия"}
{"url": "https://www.dnes.bg/sofia/2018/04/28/jivot-v-tejyk-trafik-prah-i-shum-malashevci-na-protest.375002", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден протест срещу замърсяването и тежкия трафик в столичния квартал \"Малашевци\". Жителите на района блокираха движението на едно от ключовите кръстовища за няколко часа, с искане да спре преминаването на тежкотоварни камиони през жилищния квартал, предаде .\r\nЖивот в прах, шум и трафик от многотонни машини. А с трафика през \"Малашевци\" се увеличава пропорционално и този през Северната скоростна тангента на столицата.\r\nСлед двумесечни преговори с общината институциите твърдят, че до месец проблемът ще бъде решен. И обещават, че до месец движението на тежкотоварни камиони ще бъде забранено с пътни знаци.\r\n ", "date": "2018.04.28", "title": "Живот в тежък трафик, прах и шум: \"Малашевци\" на протест"}
{"url": "https://www.dnes.bg/obshtestvo/2018/04/28/nzok-narusheniia-pri-sluchaia-s-pochinalata-ot-lipsa-na-klapa.375003", "text": "При проверка на столичната здравноосигурителна каса, извършена съвместно с експерти от НЗОК, са установени нарушения в случая с жената, починала заради липса на аортна клапа.\n\r\n\"Проверката e извършена на 26 и 27 април. Установено е, че пациентката има три пролежавания в болницата. Първото е от 27 до 30 март, второто е от 30 март до 2 април, и третата хоспитализация е на 21 април, когато пациентката почина. Най-сериозното от установените нарушения е, че ехокардиографията е извършена от лекари без специалност\", обясни пред Нова телевизия Оля Василева, началник отдел \"Контрол на медицинските дейности\" в Столичната здравно-осигурителна каса.\n\n\r\r\n                    \r\n                    \"За първата хоспитализация сме връчили протокол за неоснователно получени суми и лечебното заведение ще възстанови парите, които сме заплатили\", каза Василева. \n\r\n\"При втората хоспитализация лечебното заведение свиква консилиум, който решава, че пациентката е изключително рискова за операция и й препоръчват въпросната клапа да бъде поставена. След това решение от 2 април към дата 21 април в деловодството на НЗОК не е постъпвало заявление или искане от лечебното заведение за отпускане на тази клапа\", посочи Оля Василева. \n\r\nПреди дни от лечебното заведение заявиха, че аортната клапа е скъпо медицинско изделие, което нямали възможност да държат на склад.\r\n \r\n\"Когато се появи болен в дадена болница, на който е необходимо да се направи такова скъпоструващо лечение, редът е то да се поиска със съответните документи от тази комисия, която се събира ежеседмично. В случая обаче няма такова\", обясни Павлина Иванова, началник отдел „Лекарства и контрол” в НЗОК.\n\r\n\r\n ", "date": "2018.04.28", "title": "НЗОК: Нарушения при случая с починалата от липса на клапа"}
