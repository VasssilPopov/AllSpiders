{"url": "https://www.dnes.bg/obshtestvo/2019/10/23/borisov-za-kamiona-s-39-te-trupa-ne-e-natovaren-v-bylgariia.427164", "text": "\"Шофьорът е ирландец, вероятно са ползвали регистрацията, мисля че имат още два камиона, няма как да сме свързани с този случай\", това заяви премиерът Бойко Борисов пред bTV.\r\n\"Няма как ние да сме свързани, освен с табелата на камиона. Нашите офицери влязоха във връзка, максимално ще съдействаме. Не е могъл тук да натовари хората. Във всички случай е ирландски или английски. Английските служби ще ги открият, няма смисъл да задълбавам. За мен беше важно дали камионът е тръгнал от България\", допълни още Борисов относно камиона ковчег, който бе открит в графство Есекс.\r\nПремиерът коментира и скандала с БФС.\n\r\n\"Нито имам право, нито пък съм уволнил шефа на БФС. Бях обаче категоричен, че така повече не може да продължава. Сега се надявам новото ръководство да обърне внимание на детско-юношеския футбол, ние като държава ще помагаме\", каза той. \n                    \n                    \n                \n                \n                \n                \r\n\"Комисията за мониторинг взе решение той да отпадне. Факт е, че сме изпълнили всички предписани мерки. Много колеги изразиха недоволство защо само към България и Румъния има такъв механизъм. Сега се подготвя нов механизъм за всички държави. Благодарих и на Юнкер, и на Тимерманс, лидерът на ПЕС Станишев също помогна, доста правителства работиха по отпадането на този механизъм\".\n\r\n\"Протестите (б.р. срещу избора на нов главен прокурор) са на една политическа партия, ако се върнем назад, промените за избора на главен прокурор бяха направени от тогавашния министър на правосъдието Христо Иванов. Мисля, че това е лицемерие. Считам, че Емил Радев беше най-подходящ, но казахме, че няма да издигнем наша кандидатура. Недопустимо е да сложа партиен кандидат\", сподели той по повод избора на нов главен прокурор. \n\r\n\"Вложих много усилия и авторитет по повод темата Северна Македония и Албания. \"Колеги нека им дадем перспектива в Загреб пак да разгледаме кандидатурите на двете държави\", им казах на лидерите - допълни премиерът. - Нашите комисии за съвместната ни история имат време до Загреб. Иначе помагаме искрено. Благодарен съм на всички колеги в Съвета да продължим по темата и занапред\". Той бе категоричен: \"Европа е така конструирана, че не търпи лидери, не смятам, че Макрон иска да стане точно такъв на всички\".\n\r\n\"Аз никога не съм подкрепял военни действия по света. Ето тук обаче Европа има нужда от лидерство - Тръмп, Ердоган и Путин решаваха за Сирия, а Европа я няма! Ето тук ни липсва европейската отбрана, само плащаме за бежанците. В същото време на базата на споразумението ни с Турция има нулев натиск по границата ни\".\n\r\n\"Както \"Репортери без граници\" искаха - държавата поема разпространението на печатните издания чрез \"Български пощи\" - това е много важно днешно решение в подкрепа на свободата на словото\", изтъкна Борисов.\n\r\n\"След изборите ще доизчистим партията - зарече се той. - Изборите ще ни бъдат добър регулатор\". И обяви, че няма съмнения за избора на столичани: \"Експериментирам в други региони\".\r\n\"Изборите ще ни бъдат добър регулатор. Нямам съмнения за избора на столичани. Трябва да си сляп, за да не виждаш, че София става все по-хубава. Много години помагах на партията, сега тя трябва сама да се справя. Надявам се резултатът да е добър. Преди три месеца имахме избори, няма нищо драматично в тях. Експериментирам в други региони\", коментира още той.\n\r\n ", "date": "2019.10.23", "title": "Борисов за камиона с 39-те трупа: Не е натоварен в България"}
{"url": "https://www.dnes.bg/index/2019/10/23/maikyl-enrait-aktioryt-koito-ostavi-holivud-za-da-se-bie-s-idil.426998", "text": "Преди по-малко от 2 години животът на Майкъл Енрайт бил друг. Актьорът с британски произход обикалял по улиците на Лос Анджелис с черното си Порше 911, ходил на партита и общувал с бляскави холивудски звезди. Още през 1980 г. изпълнил и мечтата си да живее в американската столица на киното.\r\nНо един ден през 2015 г., на 51-годишна възраст, той решил да остави всичко зад гърба си. И въпреки че никога не бил стрелял с оръжие срещу жив човек, заминал да се бие в Сирия срещу ИДИЛ.\r\nЕнрайт станал доброволец в подкрепената от американците бивша кюрдска милиция. Но поредица от случаи, които са подходящи за холивудски сценарий, карат американците да му отнемат туристическата виза, с която преди година Майкъл заминава за единствената държава, която приема като свой дом. Никой не се интересувал, че той се бие именно с американския враг.\r\n                \n                \n                А в родната му Великобритания мъжете, подкрепили кюрдската милиция, били съдени като поддръжници на терористите. Енрайт се страхувал да се върне и там. Така актьорът с някога бляскав живот останал мъж без дом.\r\nСега той има раница, пълна с няколко потника и шорти, стар лаптоп и тънка подложка, на която спи. Парите му свършват, а възможността да си намери работа е почти нулева. От време на време спи на диваните на хора, които среща онлайн, живеещи в Белизе или на други места в Латинска Америка. И се надява, че някой някога ще му помогне да се върне обратно в Лос Анджелис.\r\n\"Не съжалявам за нищо, приятелю. Бих го направил отново\", казва Енрайт на Washington Post.\r\nТой заминава за Сирия за да се бори с врага Ислямска държава, за да се отблагодари на Америка, като помогне за заличаването на терористите. На екрана често влизал в кожата на злодеите, но в живота искал да е от добрите.\r\nЕнрайт успява да се сдобие с много информация за Ислямска държава – карти памет, лични карти, писма, които да помогнат на разследващите да проследят движенията на групировката в Близкия Изток и към Америка. Сега Майкъл иска от правителството на САЩ само да валидира и оцени информацията, която е събрал и да погледне отвъд техния закон за мигрантите.\r\nНо въпреки всичко, въпреки огорчението, той е категоричен, че наистина не съжалява за решението си.\r\nЖивотът на Енрайт не бил лесен и преди това. Той е роден в Манчестър, а баща му имал тежък нрав. Когато актьорът бил едва на 18, родителят му се самоубил след като дълго се борил с рака. За да оцелее, момчето карало такси. А единственото, което искало, било да отиде в Америка. Да изкарва американски пари, да целува американски момичета и да бъде американец.\r\nСъс заделените си пари си купува билет за Ню Йорк. Заминава, когато е на 19 години и влиза в САЩ с първата от няколко туристически визи.\r\nЗапочнал да работи в ресторант до Кулите близнаци. Веднъж там влязал Кърк Дълглас и му оставил 5 долара бакшиш. За Майкъл, който още от малък искал да стане актьор, това било голямо събитие. И докато манчестърският му акцент го поставял най-долу в британската класа, в Америка той му отворил много врати.\r\nМайкъл винаги е бил импулсивен. През 1990-те заминава за Руанда след геноцида там, за да е доброволец в сиропиталище. После отново се върнал в САЩ с туристическа виза.\r\n\"Не можех да спра да плача\", казва Енрайт за 11 септември 2001 година. В продължение на 4 дни той и приятелите му гледат новините непрестанно. Тогава искал да се присъедини към американската армия в Афганистан и да се бие срещу врага. Приятелите му го разубедили. И до ден днешен съжалява за това.\r\nБлагодарение на факта, че не заминал, той получил роли в много филми и сериали от ранга на \"Карибски пирати\" и \"Закон и ред\". Хората го обичали и често го канели в домовете си.\r\nНо дошла 2014 г. и Ислямска държава започва геноцид. Терористите изнасилват жени, убиват мъже и деца. Енрайт отново е обсебен от новините.\r\n\"Знаех всичко за ИДИЛ\", казва той. Един ден, докато стоял в апартамента си в Лос Анджелис, анонимен мъж от кюрдската милиция се свързал с него. Попитал го: \"Готов ли си да умреш за тази битка?\" \"Да\", отговорил актьорът.\r\nТой никога не бил стрелял с пистолет преди това. В деня преди да замине той отишъл в зала за стрелба, за да разбере какво е. После заминал.\r\n\"Имах чувството, че ще отида там. Ще страдам и ще умра\", казва той.\r\nВ Сирия животът му рязко се преобръща. По време на една от битките той остава блокиран в сграда, обградена от войници на Ислямска държава, в продължение на часове и без оръжие. През цялото време обмисля да се самоубие, ако врагът го намери.\r\nКогато ИДИЛ са изтикани от Ракка през октомври 2017 година, той пуска високо една песен от телефона си – \"Bang Bang\" на Ариана Гранде.\r\nКюрдите му платили за да замине за която си иска държава в света. Той избрал Белизе. Там говорили английски, а и не било много скъпо. Там той щял да изчака САЩ да го прибере у дома. Ала това така и не се случва.\r\nСега Енрайт продължава да чака помощ. Не знае защо никой не го иска обратно в Америка. А доказателствата, които е събрал в Сирия за ИДИЛ, държи близо до себе си, готов да ги предаде на любимата си държава в секундата, в която му ги поискат. ", "date": "2019.10.23", "title": "Майкъл Енрайт – актьорът, който остави Холивуд, за да се бие с ИДИЛ"}
{"url": "https://www.dnes.bg/notifikacii/2019/10/23/kamionyt-kovcheg-e-vliazyl-vyv-velikobritaniia-ot-belgiia.427165", "text": "Камионът с телата на 39 души е влязъл на територията на Великобритания от белгийския град Зеебрюге, преминавайки през пристанище Пърфлийт, предадоха Франс прес и Ройтерс, цитирайки изявление на британската полиция.\r\nКамионът е пристигнал към 00.30 часа и около 35 минути по-късно е отпътувал, уточни полицията на графство Есекс.\r\nПървоначално полицията съобщи, че камионът, открит в индустриален парк в Грейс, на трийсетина км източно от Лондон, е преминал през пристанището Холихед в Уелс.\r\nПолицията предполага, че влекачът на камиона е от Северна Ирландия.\r\n25-годишният шофьор, който е от Северна Ирландия, остава в ареста по подозрение в убийство.", "date": "2019.10.23", "title": "Камионът ковчег е влязъл във Великобритания от Белгия"}
{"url": "https://www.dnes.bg/notifikacii/2019/10/23/niakoi-triabvashe-da-poeme-vinata-za-krizata-v-boeing.427130", "text": "Някой трябваше да поеме вината за последния разрушителен обрат в кризата с модела 737 Max на Boeing и този някой изглежда е ръководителят на подразделението за граждански самолети Кевин Макалистър, пише в коментар заg Брук Съдърланд. \n Boeing обяви изненадващо във вторник вечерта – по-малко от 24 часа, преди да бъдат публикувани резултатите на компанията за третото тримесечие, че Макалистър е отстранен от поста си.\n\r\nПрез 2016 г. той се присъедини към Boeing от General Electric, като пое ръководството на отговорния отдел за проблемите на модела Max, който беше приземен за 7 месеца след две фатални катастрофи. Макалистър ще бъде заменен на поста в Boeing от Стан Дийл, изпълнителният директор на Boeing Global Services.\n                \n                \n                \r\nПромените в ръководството на Boeing се случват на фона на репутационни проблеми за компанията след публикуваните миналата седмица съобщения, които сигнализират за нередности в контролната система на Max години, преди същият софтуер да бъде свързан с инцидентите.\n\r\nСъобщенията повдигнаха съмнения, че ще бъде трудно за Федералната авиационна администрация на САЩ (FAA) да даде съгласието си за връщането на самолетите от този модел във въздуха преди края на тази година, въпреки че Boeing осъществи напредък при отстраняване на проблемите.\n\r\nОт Boeing дадоха обяснения, които обаче е малко вероятно да ограничат гнева на регулаторите, някои от които вече призоваха за отстраняването на главния изпълнителен директор Денис Мюленбург.\n\r\nМиналия месец Boeing обяви, че започва организационни промени, като Бордът лиши Мюленбург от председателския пост на 11 октомври.Въпреки това обаче ясно се вижда липсата на ресурси и необходимата информация за правилната оценка на сложния дизайн на Max. Според доклада Boeing е упражнявала „неоправдан натиск“ върху служителите, имащи правомощия от FAA да одобряват промените.\n\r\nТази привидна неспособност да се гарантира пълната отчетност и прозрачност остава най-големият проблем на компанията. Докато Boeing не успее да промени това, ще е невъзможно за нея напълно да се дистанцира от тази криза.\n\r\nЕдин циничен прочит на промените в ръководството показва, че Макалистър просто е по-лесно заменим от Мюленбург в конкретния момент, тъй като главният изпълнителен директор трябва да свидетелства пред Сената на 29 октомври, ден преди насрочената му поява пред Камарата на представителите на САЩ.Мюленберг вероятно е прекарал часове наред в подготовка за огъня, на който ще бъде подложен, а Boeing просто няма време да го замени с друг.\n\r\nПо отношение на съобщения, които са притеснили регулаторите, от Boeing посочиха, че описанието на системата за стабилизиране при полет MCAS (Maneuvering Characteristics Augmentation System) като „възмутителна“ е било относно грешка в тестващия полета симулатор.", "date": "2019.10.23", "title": "Някой трябваше да поеме вината за кризата в Boeing"}
{"url": "https://www.dnes.bg/akoshtete-vqrvaite/2019/10/23/4-zodii-koito-vi-mahat-ot-jivota-si-sled-predatelstvo.427111", "text": " Тези зодиакални знаци няма да се поколебаят да ви премахнат от живота си, ако сте ги предали, постъпили сте нечестно с тях, подиграли сте се с тях и не ги уважавате достатъчно. Те няма да търпят някой да си играе с тях и да се държи неадекватно. Не се притесняват да прекъснат връзка с вас, дори да сте приятели от години. Ако ги нараните и предадете доверието им, те предпочитат да ви изоставят, за да ви дадат урок и да не получават втори път такъв нож в гърба. Непоколебими са, държат на своето и прощават много трудно. Ето кои са.\r\n\r\n \r\nОвните не обичат около тях да има хора, които ги разсейват и дразнят. Те няма да са ви приятели, просто защото имат нужда от компания, комуникация и не искат да са сами. Силни личности са и ще ви оставят в момента, в който виждат, че не си струвате, не ги зачитате и им влияете лошо. Те са управлявани от Марс, което значи, че са решителни, не се страхуват от конфронтациите и действат. Без много да мислят, ще ви махнат от живота си, ако сте го заслужили. Да получите втори шанс, ще е чист късмет. Не искат да губят време с предатели. Страстни са, агресивни, готови за битка. Ще са искрени и ще ви кажат точно какво мислят за вас.\r\n\r\n\r\n \r\nТе са познати като много романтични, щедри, великодушни и лоялни зодиакални знаци. Понеже са социални, се сприятеляват бързо и лесно с много хора. А и се влюбват лесно, тъй като искат да имат сериозен партньор и им харесва да са отдадени на любовта. Но точно затова понякога си патят - не са опознали достатъчно хората, преди да ги направят свои близки и приятели. Споделят им лични неща прекалено бързо. Лъвовете могат да са сред най-лоялните приятели, които винаги помагат, но ако не им отвърнете със същото и на вас не може да се вярва и разчита, те ще ви махнат от живота си веднага, колкото и близки да сте били. Лъвовете са лидери, не търпят поражение и няма да позволят някой да се подиграва с тях. Не трябва да наранявате гордостта им, иначе повече няма да чуете за тях. Мразят предателството. Искат някой, който да ги защитава и почита.\r\n \r\n", "date": "2019.10.23", "title": "4 зодии, които ви махат от живота си след предателство"}
{"url": "https://www.dnes.bg/stranata/2019/10/23/gorskite-se-aktiviziraha-otnemat-djipove-i-nezakonni-dyrva.427091", "text": "Увеличават се опитите за незаконна сеч преди началото на зимния отоплителен сезон, съобщиха от пресцентъра на Югозападното държавно предприятие /ЮЗДП/.\n\n\n\r\nСамо за изминалата седмица горските надзиратели на територията на поделенията на предприятието са съставили тринайсет акта за незаконна сеч и транспортиране на дървесина без контролна горска марка и превозен билет. Задържани са над десет пространствени куб. метра дърва за огрев и едно моторно превозно средство. За да се пресекат нарушенията служителите на предприятието са засилили контрола в горските територии, посочват от пресцентъра.\n\r\nТази година цената на широколистните дърва за огрев е между 40 и 60 лева за пространствен куб. метър, а цената при иглолистните е от 22 до 31 лева при закупуване директно от временен горски склад, съобщават още от ЮЗДП. По-висока е цената единствено в Благоевград, където в централния склад на горското стопанство дървата се предлагат нарязани и нацепени.\n                    \n                    \n                \n                \n                \n                \r\nИ тази година жителите на малки населени места имат възможност сами да добият дърва, ако са включени в изготвените от кметовете списъци, посочват от предприятието. По този начин цената е значително по-ниска, като куб. метър иглолистни е между 7 и 10 лева, а широколистните от 15 до 22 лева.", "date": "2019.10.23", "title": "Горските се активизираха, отнемат джипове и незаконни дърва "}
{"url": "https://www.dnes.bg/index/2019/10/23/liatoto-si-otide-no-ne-i-za-momichetata-ot-victoria-s-secret.427149", "text": "Ние може и да обикаляме магазините в търсене на най-красивата midi рокля или перфектната чанта за есента, но Victoria’s Secret са на съвсем друга вълна.\r\nСупермоделите на бранда като че не могат да се разделят с банските си костюми и вместо да преминат към по-плътните дрехи, решиха да ни подготвят за... следващото лято.\r\nИ така Жасмин Тукс, Барбара Палвин и Роми Стридж се отправят към островите Търкс и Кайкос, за да ни покажат перфектните си фигури и модерните бански костюми, които ще носим догодина.\r\nАко се чудите какво ще бъде модерно за лято 2020, нека обобщим – три основни тренда, сред които монокини, многобройни ленти и акценти с тях и ретро вдъхновение от 70-те години.\r\n                \n                \n                Висока талия на бикините, ефекти с цветове и принтове и горнища, които се открояват.\r\nКрасавиците на Victoria’s Secret и как им стоят тенденциите при банските за следващата година –\r\n ", "date": "2019.10.23", "title": "Лятото си отиде, но не и за момичетата от Victoria’s Secret"}
{"url": "https://www.dnes.bg/notifikacii/2019/10/23/bundesbank-iska-vdigane-na-pensionnata-vyzrast-v-germaniia.427138", "text": "И на немските граждани ще им се наложи да работят повече години, но само тези, родени след 2001 година. Бундесбанк предложи увеличаване на възрастта за пенсиониране до 69,3 години, а причината са демографските проблеми, съобщават от Канал 3.\r\nВ доклада си за октомври тази година Германската национална банка отбелязва, че  през последните години ситуацията с пенсионното осигуряване остава относително \"спокойна\", тъй като има пауза в демографските промени, а динамиката на пазара е добра. Но това може да не остане така дълго време. \r\nСпоред експертите в бъдеще \"демографските промени ще окажат натиск върху пенсиите“. \"Очаква се продължителността на живота да се увеличи и много хора ще бъдат пенсионери през средата на 2020-те. Федералното правителство възнамерява да проведе пенсионна реформа в дългосрочен план\", казват в анализа на банката.\n                \n                \n                \r\nЕкспертите припомнят, че до началото на 2030-те години (от 2031 г.) възрастта за пенсиониране ще се увеличи до 67 години (хората, които са родени не по-рано от 1964 г., ще започнат да се пенсионират).\n\r\n\"Началото на реформата може да бъде по-нататъшно обвързване (на възрастта за пенсиониране) в съответствие с увеличаването на продължителността на живота. Това се препоръчва от международни организации. Това би позволило увеличаването на възрастта за пенсиониране, така че балансът между възрастта за пенсиониране и работното време да остане стабилен. Увеличаването на продължителността на живота може след това да бъде обвързано с по-дълъг трудов стаж, но в същото време ще се увеличи пенсионната възраст до 69,3 години\", се казва в доклада.\n\r\nВ резултат периодът на заетост ще бъде удължен, което ще има положителен ефект върху социалните осигуровки и данъчната система, а самата пенсия ще се увеличи поради по-дългия срок за изплащане на пенсионни вноски.", "date": "2019.10.23", "title": "Бундесбанк иска вдигане на пенсионната възраст в Германия"}
{"url": "https://www.dnes.bg/index/2019/10/23/dush-topla-vana-relaks-kypete-li-se-pravilno.427150", "text": "Къпането е нещо, което правите инстинктивно, но се оказва, че дори при него може да сбъркате и това да се отрази на кожата ви. Ето и кои са най-често срещаните грешки при взимане на душ:\r\n\r\nВзимането на горещ душ след дългия работен ден изглежда чудесна идея да релаксирате, но тя нанася щети на кожата. Дългите топли душове може да доведат до намаляване на естествения защитен мъх по тялото и да премахнат натуралното омазняване на кожата, което я прави лесно податлива на изсъхване и инфекции.\r\n\r\nАгресивното търкане на скалпа води до нараняването му и дори до загуба на коса. Масажирането за подобряване на кръвообращението на главата трябва да бъде нежно и без силен натиск.\r\n                \n                \n                \r\nГъбата за миене е инкубатор за микроби и бактерии, тъй като почти постоянно е влажна. Почиствайте я внимателно само с вода след употреба и я сменяйте поне веднъж в месеца.\r\n\r\n ", "date": "2019.10.23", "title": "Душ, топла вана, релакс... Къпете ли се правилно?"}
{"url": "https://www.dnes.bg/index/2019/10/23/nacistki-bunker-otvaria-vrati-otnovo-tozi-pyt-kato-luksozen-hotel.427100", "text": "Бивш нацистки бункер в Хамбург, построен от затворници, който е бил строен за да даде подслон на хиляди германци по време на въздушните атаки на Съюзниците по време на Втората световна война, скоро ще отвори вратите си отново, този път като хотел. \n\r\nПо време на войната, бункерът е бил построен от 1000 работници от трудовите лагери за 300 дни, а в него подслон са намирали в някои моменти 30 000 души. \n\r\nСкоро той ще се превърне в хотел със 136 стаи. Хотел \"nhow Hamburg\", който е проект на група \"NH Hotel\" ще отвори през 2021 г. върху бункера \"Санкт Паули\", един от хилядите подобни, изградени от Третия Райх. \n\r\nВърху бункера ще има и 5-етажна градина, пише The New York Times. \n                \n                \n                \r\nМениджърите на проекта не са коментирали плановете, но говорителят на испанската хотелска верика Джулиане Вос заяви, че те са \"наясно с историята на сградата\" и искат да покажат \"отговорност\" към фактите. \n\r\n\"Разбираме, че е чувствителна тема\", заяви Вос, добавяйки, че има и план за мемориал на мястото. \n\r\n\"Искаме да отпратим позитивен сигнал до Хамбург\", казва тя. \n\r\nСпоред Вос плановете на веригата са не за строежа на луксозен хотел, а за \"лайфстайл хотел във високия сегмент с отворена политика към местното общество\". \n\r\nПо време на Втората световна война в Хамбург са били построени над 1000 бункера, повече отколкото в който и да е друг германски град. Днес 650 от тях все още съществуват. \n\r\nБункерът \"Санкт Паули\" е най-големяит от тях. Той е проектиран да приюти 18 000 души и е строен с допълнително разширени врати, за да може майките да бутат децата си вътре директно с количките. \n\r\nСтруктурата му напомня на замък - той е внушителен и дори местните го наричат \"Hochbunker\" - Високия бункер. \n\r\nПо време на бомбардировките от 1943 г. над 25 000 германци са се укрили в него. \n\r\nСлед войната е имало дебат дали сградата да бъде съборена. Когато обаче станало ясно, че динамитът, който е нужен, за да бъде съборен бункера ще унищожи и всички околни сгради, този вариант отпаднал. \n\r\nПространството било използвано като телевизионна предавателна станция през 50-те години, а в по-скорошни времена като пространство за работа за музиканти и артисти. Дори и нощен клуб е бил активен на мястото на бункера. \n\r\nВ Германия темата за това какво да се прави със сградите, наследство от Третия райх, е доста чувствителна. Наскоро бивша централа на Гестапо в Хамбург, където евреи, роми и хомосексуални са били измъчвани, беше купена и сега там има луксозни офиси и апартаменти. Последваха доста бурни протести. \n\r\nНедовършен комплекс, който Хитлер е възнамерявал да бъде използван за германските работници, също беше преработен в луксозен комплекс край Балтийско море. \n\r\nПредизвикателството да се намери нова функция на тези сгради в съвремието е в намирането на допирни точки между запазването на паметта и консуматорството, смята Томас Дютън. Той е преподавател в масачузетския университет \"Светия кръст\" и често той и студентите му посещават обекти в Европа, свързани с Холокоста. \n\r\nСпоред него някои от посетителите имат интерес към тези места в аспекта на съвремения \"Тъмен туризъм\" и са привлечени от \"порнографския\" аспект на насилието. Според него обаче нормализирането на визитите на места, свързани с насилие, нормализират терора. \n\r\n\"Част от притеснението на хората в Хамбург, както и на други места в Европа е, че истинското значение на тези места ще бъде загубено\", смята той. \n\r\nТомас Хелбинг е част от група доброволци в Хамбург, по чиито план се създава градината над бункера - Хилдегарден. За нея вече са засадени 4700 растения, храсти и дървета, които чакат да бъдат преместени над бункера. \n\r\nСпоред Томас е време да продължим напред, макар и с \"много респект\". \n\r\nЗаедно с градината над бункера, която ще е обществено достъпна, ще има и място за мемориал, за да не се загуби историята на сградата. \n\r\n\"Не искаме да скрием историята\", казва той. \"Искаме да я направим по-видима и прозрачна\", допълва Томас.", "date": "2019.10.23", "title": "Нацистки бункер отваря врати отново: Този път като луксозен хотел"}
{"url": "https://www.dnes.bg/kino/2019/10/23/narisuvai-mi-tyga-v-sinhron-s-muzikata-na-vivaldi.427123", "text": "Технически екип от 5 човека от Университета по изкуства в Токио пристига специално за вечерта на Теодор Ушев \"Нарисувай ми тъга\", която Киномания представя на 17 ноември в зала 1 на НДК. Специалистите ще предоставят специален софтуер, който ще бъде използван в първата част на вечерта, при изпълнение на анимационния кино-концерт по \"Четирите годишни времена\" на Вивалди.\n\r\nЧетири експериментални анимации, вдъхновени от всяка от частите на произведението на Вивалди – \"Пролет\", \"Лято\", \"Есен\" и \"Зима\", ще съчетаят звук и картина в едно. Японският екип ще се грижи за синхронизацията между ритъма на картината и живата музика, която се изпълнява.\n                    \n                    \n                \n                \n                \n                \r\nКино-концертът, чийто продуцент е Университета по изкуства в Токио, ще бъде представен за първи път в България, след като вече беше в Япония, Португалия, Естония, Канада, Испания, Франция. Пространството в зала 1 на НДК ще оживее в атмосферата на прекрасното музикално изпълнение на \"Quarto ансамбъл\" със солист Иван Пенчев – цигулка.\n\r\nАвтори на експерименталните анимации към „Четирите годишни времена” са световноизвестните аниматори Теодор Ушев (България/ Канада), Прит и Олга Парн (Естония), Арсуши Вада (Япония) и Анна Буданова (Русия). Теодор Ушев ще представи своя кратък филм по музикaта на \"Зимата\" по Вивалди.\n\r\nВъв втората част на събитието \"Нарисувай ми тъга\" българската публика ще види премиерата и единствена прожекция за България на филма на Ушев \"Физика на тъгата\" по романа на Георги Господинов и с гласовете на Доналд и Росиф Съдърланд.\n\r\nПо време на северноамериканското си турне през септември и октомври, 27-минутната анимация беше представена на различни кинофоруми в САЩ и Канада.  В Щатите филмът вече гостува по покана на холивудските студиа Disney, Pixar, Dream Works, Sky Dance и др. До момента последният филм на Теодор Ушев е отличен с пет международни награди, сред които специално отличие на Международния филмов фестивал в Торонто и най-добър късометражен филм на Фестивала на Новото кино в Монреал.  \r\n ", "date": "2019.10.23", "title": "\"Нарисувай ми тъга\" в синхрон с музиката на Вивалди"}
{"url": "https://www.dnes.bg/blizak-iztok/2019/10/23/poddyrja-li-erdogan-vryzki-s-isliamska-dyrjava.426952", "text": "Дали Анкара и в частност президентът Ердоган поддържат връзки с екстремистите и ислямистите? Офанзивата в Северна Сирия за пореден път повдига въпроса: в какви отношения са Турция и \"Ислямска държава\"?\n\r\nПреди началото на турската операция \"Извор на мира\" в лагерите и затворите в Северна Сирия се намираха около 11 000 бойци на терористичната организация \"Ислямска държава\" (ИД). Сред тях - над 1000 души от Франция, Германия, Белгия и други страни от ЕС, пише .\n\r\nТе безпрепятствено преминаха през Турция, за да стигнат до районите, контролирани от ИД, и да се присъединят към терористичната организация. Бойците на ИД бяха под охраната на Сирийските демократични сили.\n                    \n                    \n                \n                \n                \n                \r\nМеждувременно много от терористите на ИД са избягали или са освободени, други биха могли да ги последват. Отговорна за това е Анкара, пише американското списание “Foreign Policy”, цитирайки двама неназовани американски високопоставени служители. \n\r\nТе обвиняват турската армия, че умишлено е обстрелвала лагерите и затворите, давайки по този начин възможност за бягство на терористите от ИД. Освен това те твърдят, че ислямистките наемници, ангажирани от Турция за войната в Северна Сирия, са пускали на свобода бойци от ИД в завладените от Турция области.\n\r\nТурция отхвърля тези упреци. Но офанзивата в Северна Сирия, която Анкара започна на 9 октомври, отново повдига въпроса: какво е отношението на Турция спрямо терористичната организация “Ислямска държава”? Защото много от наетите от Анкара сирийски бойци са членове на екстремистки групировки.\n\r\n\n\r\nВ средата на август 2016 г. германското министерство на вътрешните работи написа в поверителен доклад, че Турция поддържа активни връзки с ислямистите в Сирия: \"В резултат от постепенно ислямизиращата се от 2011-а година насам вътрешна и външна политика на Анкара Турция се превърна в централна платформа за дейностите на ислямистките групировки в региона на Близкия и Средния изток\".\n\r\nУправляващата Партия на справедливостта и развитието и президентът Реджеп Тайип Ердоган имат \"идеологически афинитет\" към тези групи, пише още в доклада. Турция го отхвърля категорично, но Федералната разузнавателна служба смята, че се поддържат връзки с палестинската организация \"Хамас\", с египетското \"Мюсюлманско братство\", както и с групите на въоръжената ислямистка опозиция в Сирия.\n\r\nОще през 2014 г. проучване на Колумбийския университет описва наличието на множество връзки и взаимодействия между официалните турски власти и терористичната милиция \"Ислямска държава\". Наред с другото, авторът Дейвид Л. Филипс се позовава на изявления на водещи турски политици и служители на разузнаването. Той цитира свидетели, които говорят за доставки на турско оръжие за ИД в Сирия, за лечение на бойци от ИД в турски болници и за оживена търговия със сирийски петрол.\n\r\n\n\r\nСпоред експерта по проблемите на тероризма Ахмет Яйла през 2015 г. терористичната групировка \"Ислямска държава\" е контролирала 60 процента от сирийското производство на петрол. Голяма част от този петрол е бил продаден на Турция, твърди Яйла. Турските търговци купили петрола по около 40 долара за барел. Доказателства за тази търговия с петрол предоставят и руски сателитни снимки и документи, посочва още Яйла.\n\r\nВ края на 2015 г. руският министър на отбраната Сергей Шойгу заяви, че Ердоган и семейството му са замесени в незаконна търговия с петрол с терористичната организация \"Ислямска държава\". Ердоган отрече обвиненията. \n\r\nСпоред Яйла публикуваните от турската хакерска група “RedHack” имейли от зетя на Ердоган Берат Албайрак доказват, че той е бил в близки бизнес отношения с компанията \"Powertrans\", осъществявала нефтените сделки с \"Ислямска държава\". \n\r\nТвърди се, че терористичната организация е печелила по повече от 3 милиона долара дневно чрез своите сделки с Турция. Доказателства за търговията с петрол между Турция и ИД предоставя и проучване на консултантската фирма \"Rystad Energy\", подготвено по поръчка на норвежкото правителство.\r\n\n\r\nНа турска страна в офанзивата в Северна Сирия се бият сирийско-арабски наемници от над 30 милиции и групировки. Формираният от Анкара \"Фронт за национално освобождение\" обхваща повече от 50 000 наемници и според турския разследващ журналист Фехим Таштекин е доминиран от ислямистки и джихадистки групировки. Сред тях има много бойци, които са се борили за терористични организации като \"Ал Кайда\" и \"Ислямска държава\".\n\r\nПравозащитните организации ги обвиняват в тежки престъпления, които според тях са извършени по турско нареждане, включително в Африн. След турската окупация през пролетта на 2018 г. от района на Африн, обитаван от векове от кюрди, са изселени около 200 000 души. Подобна съдба заплашва сега над 800 000 кюрди, християни и язиди, които живеят в района на Северна Сирия, където Анкара иска да създаде така наречената \"зона за сигурност\".\r\n \r\n   ", "date": "2019.10.23", "title": "Поддържа ли Ердоган връзки с \"Ислямска държава\"?"}
{"url": "https://www.dnes.bg/technology/2019/10/23/ako-sasht-reshi-facebook-shte-sloji-krai-na-kriptovalutata-si-libra.427167", "text": "Facebook е против по-нататъшното продължаване на проекта Либра, ако новата криптовалута не получи одобрението на американските регулаторни органи и че водещата социална медия би излязла от Асоциацията \"Либра\" в случай, че другите нейни членове решат да пуснат дигиталната валута преди САЩ да подкрепи подобен ход.\n\r\nТова заяви създателят на Facebook Марк Зукърбърг, но в същото време изтъкна, че се надява да не стане така, информира БНР.\n\r\nИзказвайки се пред Комисията за финансови услуги на Конгреса на САЩ, Зукърбърг добави, че неговият екип е в контакт с над 30 регулаторни органи по целия свят във връзка с проекта Либра и обеща да предостави по-късно на Конгреса пълният списък на контактуващите по този въпрос регулатори.\n                    \n                    \n                \n                \n                \n                \r\nСамият Марк Зукърбърг обаче сякаш не успя да адресира пред американския конгрес проблемите, свързани с прането на пари по отношението на криптовалутата Либра.\n\r\nТой повтори, че компанията, която ръководи, е \"ангажирана да получи всички одобрения преди пускането на Либра в САЩ и във всяка една друга държава\".\n\r\nНа въпрос защо проектът \"Либра\" е бил изоставен от редица \"стабилни партньори\", Зукърбърг заяви, че би било по-добре този въпрос да се зададе на потенциалните партньори. Според него тези компании преразглеждат тяхното участие, тъй като проектът е \"рисков\" и е подложен на \"голям контрол\".\n\r\nЗукърбърг се опита и донякъде се провали в опитите да облекчи опасенията на конгресмените по въпроса с изпирането на пари, след като те определиха новата дигитална валута като \"перфектно средство за пране на пари\". Един от конгресмените отбеляза, че не е възможно да има силна система против прането на пари и в същото време анонимни собственици на финансови портфейли с Либра, на което Зукърбърг отговори, че Либра ще прилага \"същите стандарти\" срещу прането на пари, както всяка друга \"система от световна класа\".", "date": "2019.10.23", "title": "Ако САЩ реши, Facebook ще сложи край на криптовалутата си Либра"}
{"url": "https://www.dnes.bg/temida/2019/10/23/prokuraturata-dovolna-ot-doklada-na-ek-oceniha-ni.427151", "text": "Прокуратурата оцени мониторинговия доклад на Европейската комисия като обективен и реалистичен. \r\n\"Този доклад отчита изпълнението на всички шест показателя, въведени при създаването на Механизма за сътрудничество и проверка през 2007 г., както и пълното изпълнение на седемнадесетте ключови препоръки, формулирани от ЕК през януари 2017 г.\", пише в позицията на държавното обвинение.\nСпоред прокуратурата обективно и по достойнство са оценени усилията на законодателната, изпълнителната и съдебната власт в областта на съдебната реформа и противодействието на корупцията и организираната престъпност.\r\nОт там уверяват, че ръководството на българската прокуратура ще продължи да работи активно и в рамките на Националния механизъм за мониторинг, създаден преди месец с решение на Министерския съвет.\r\n                    \n                    \n                \n                \n                \n                \"Изразяваме институционална и експертна подкрепа на предложените от правителството последни изменения в Закона за съдебната власт, както и на поетия ангажимент за изпълнение на препоръките на Венецианската комисия в съответствие с установения конституционен ред. Намерението на следващата ЕК за въвеждане на \"всеобхватен механизъм за върховенството на закона с общоевропейски обхват и обективно докладване на всички държави членки\" е най-силната гаранция за необратимост на реформите\", пише в позицията на прокуратурата.уточняват още в позицията.", "date": "2019.10.23", "title": "Прокуратурата доволна от доклада на ЕК: Оцениха ни!"}
{"url": "https://www.dnes.bg/mestni-izbori-19/2019/10/23/za-godina-predi-vota-600-novoregistrirani-v-kresna.427137", "text": "Над 600 новорегистрирани граждани са установени в Кресна за периода от 2018 година до април 2019 година. Това каза пред журналисти днес на Граничния контролно-пропускателен пункт \"Станке Лисичково\" министърът на вътрешните работи Младен Маринов, който беше на работна среща с македонския си колега във връзка с антикорупционен проект. \n\r\nЗа около 170 от случаите собствениците на адресите, на които са направени нови регистрации, не знаят за това, тоест не е станало с тяхното съгласие, допълни министърът.\n\r\nОбщинската администрация адресно регистрира на база на декларация от собственика или договор за наем с лицето, което се настанява, но в тези случаи вероятно става въпрос за фалшифициране на документи, коментира Младен Маринов. \n                    \n                    \n                \n                \n                \n                \r\nПо случая е образувано досъдебно производство в Районна прокуратура - Сандански. В момента се правят постъпления от прокуратурата и от МВР по отношение на областния управител за доказаните случаи на регистрация без основание да бъде извършена дерегистрация.\n\r\nМинистърът на вътрешните работи посочи, че във всяка област и в почти всяко населено място има сигнали за купуване на гласове или за извършване на нарушения във връзка с предстоящите местни избори. \n\r\nГоляма част от тях са анонимни и при проверките се установява, че са недействителни. Има обаче и действителни сигнали, допълни Младен Маринов, какъвто е случаят в Кресна.\r\n ", "date": "2019.10.23", "title": "За година преди вота: 600 новорегистрирани в Кресна"}
{"url": "https://www.dnes.bg/football/2019/10/23/dimityr-dimitrov-hero-poema-beroe-ot-utre.427154", "text": "Димитър Димитров - Херо е новият треньор на Берое, а информацията излезе официално в сайта на заралии. Така новината от по-рано през деня на Gol.bg се потвърди.\n\r\n\"Ръководството на ПФК \"Берое\" прие оставките на досегашния треньорски екип в състав Александър Томаш, Константин Мирчев, Тодор Кючуков и Ивайло Младенов, на които благодари за съвместната работа и пожелава успех!\n\r\nНовият старши треньор на \"Берое\" ще бъде Димитър Димитров, който ще проведе своята първа тренировка с отбора утре в 16 ч. В неговия екип ще бъдат още Петър Колев и Георги Чиликов. Представянето на новия треньорски щаб ще бъде утре (24 октомври) от 14:30 ч. в залата за пресконференции на стадион \"Берое\".\n                    \n                    \n                \n                \n                \n                \r\nДимитър Димитров е на 60 г., роден в Бургас. Като треньор е трикратен шампион на България, носител на Купата на страната, двукратен носител на Купата на професионалната лига. За последно той бе треньор на казахстанския \"Иртиш\" (Павлодар).\n\r\nПетър Колев е на 44 г., роден в Хасково. Като футболист той има 98 мача за \"Берое\" във всички турнири. Колев бе старши треньор на дублиращия отбор на \"зелените\" през сезон 2009/10 г.\n\r\nГеорги Чиликов е на 41 г., роден в Бургас. Като футболист е шампион на България и трикратен носител на Купата на страната.\n\r\nВсичко за българския футбол ", "date": "2019.10.23", "title": "Димитър Димитров - Херо поема \"Берое\" от утре"}
{"url": "https://www.dnes.bg/notifikacii/2019/10/23/mnvr-potvyrdiha-kamionyt-s-39-tela-e-bylgarski.427157", "text": "Откритият в графство Есекс камион е с българска регистрация, потвърдиха от Министерството на външните работи за посолството ни в Лондон. Той е бил регистриран във Варна на името на фирмата на ирландска гражданка. \r\nШофьорът на камиона ковчег също е ирландец. Той е арестуван и дава показания по случая. \r\nРано тази сутрин камионът бе открит на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани.\r\n\r\nПосолството ни в Лондон е в контакт с британската полиция, която води разследването, и оказва пълно съдействие по случая.", "date": "2019.10.23", "title": "МнВР потвърдиха: Камионът с 39 тела е български "}
{"url": "https://www.dnes.bg/obshtestvo/2019/10/23/promenite-v-klimata-mogat-da-likvidirat-rasteja-chak-do-2050-g.427129", "text": "Ако не се предприемат  действия, изменението на климата ще окаже негативно влияние във  финансово отношение, като е възможно да ликвидира икономическия растеж  на страната до 2050 г.\r\nИзводът е от макроикономически анализ, в който  са оценени социално-икономическите последици от въздействията от  изменение на климата, изготвен за първи път у нас.\r\nДнес кабинетът одобри Национална стратегия за адаптация към  изменението на климата и План за действие, съобщиха от правителствената пресслужба.\r\nС приемането на стратегията  България ще изпълни международните си задължения като страна по  Рамковата конвенция на ООН по изменение на климата, Протокола от Киото и  Парижкото споразумение.\r\n                    \n                    \n                \n                \n                \n                Документът очертава стратегическата  рамка и приоритетите по отношение на адаптацията към изменението на  климата до 2030 г. Националната стратегия обхваща  девет сектора - \"Селско стопанство\", \"Гори\", \"Биологично разнообразие и  екосистеми\", \"Води\", \"Енергетика\", \"Транспорт\", \"Градска среда\", \"Човешко здраве\", \"Туризъм\".\r\nС длуго решение Министерският съвет предлага промени в Закона за ограничаване изменението на климата.\r\nС тях се създава правна рамка за подпомагане на предприятията от индустриалните отрасли и подотрасли, изложени на значителен риск от \"изтичане на въглерод\", поради индиректните разходи за емисии на парникови газове в крайните цени на електрическата енергия.\r\nСхемата за държавна помощ ще се реализира чрез издаването на наредба от министъра на икономиката и ще се прилага след нотифицирането й от Европейската комисия. За целта ще бъдат използвани до 25 на сто от приходите, генерирани от продажбата чрез търг на квоти емисии на парникови газове.\r\nСлед нотифицирането й около 190 предприятия ще могат да кандидатстват за получаване на финансова помощ.", "date": "2019.10.23", "title": "Промените в климата могат да ликвидират растежа чак до 2050 г."}
{"url": "https://www.dnes.bg/notifikacii/2019/10/23/dyrjavata-razreshi-na-cska-da-postroi-nov-stadion.427156", "text": "Държавата даде зелена светлина на ЦСКА за изграждането на нов стадион в Борисовата градина.\n\r\nТова стана ясно от пост на министър Красен Кралев в социалните мрежи:\n\r\n\"Преди минути Министерски съвет гласува решение за определяне на съучредител за образуване на дружество от “Сердика спортни имоти” ЕАД-еднолично акционерно дружество с държавно участие в капитала\".\n\r\n\"Създаването на съвместно дружество с “Арена ЦСКА” ЕООД, чийто едноличен собственик на капитала е “Професионален футболен клуб ЦСКА”ЕАД, ще позволи реализирането на инвестиционни проекти\".\n\r\n\"Новосъздаденото дружество ще носи името “Спортни имоти Българска армия” АД с предмет на дейност инвестиране, реновиране и модернизация на спортен комплекс “Българска армия”. Повече подробности - в официалното съобщение на ММС. Честито, армейци”, написа Красен Кралев.\r\n                \n                \n                Още за спорт четете в \n\r\n\r\n ", "date": "2019.10.23", "title": "Държавата разреши на ЦСКА да построи нов стадион"}
{"url": "https://www.dnes.bg/mestni-izbori-19/2019/10/23/izborite-prez-vyzrajdaneto-i-sega-istorichesko-sravnenie.427106", "text": "Възрожденската епоха е много интересна и много си прилича с днешната епоха. Възраждането е епоха на социална трансформация, навлизане на нов тип икономика и нови технологии. Към този момент тази трансформация се е случила в Западна Европа и българите тепърва се запознават с нея. Това каза Ангел Златков, програмен координатор на \"Моята българска история\", в ефира на . \n\n\r\n\"Общините са един от основните стълбове на Възраждането. Те са сред основните институции, през които се случва промяната и навлизат въведенията\".\n\r\nСпоред Златков общините от този период са мястото, където младият български възрожденски елит се учи как се управлява, на основните принципи на държавността и как да си отстоява правата.\n                    \n                    \n                \n                \n                \n                \r\n\"От тази гледна точка е много интересен паралелът с днешните общини\", коментира той.\n\r\nТой обясни, че на първите местни избори след Освобождението е имало много интересни регионални особености, но е имало един голям консенсус.\n\r\nКой е той, разберете в ", "date": "2019.10.23", "title": "Изборите през Възраждането и сега, историческо сравнение"}
{"url": "https://www.dnes.bg/crime/2019/10/23/pipnaha-dvama-myje-za-krajba-na-kabeli-v-sofiia.427132", "text": "Столични полицаи задържаха двама мъже за кражба на кабели, съобщиха от МВР.\r\nНа 11 октомври, около 3.20 часа, в хода на спецоперация за противодействие на криминални престъпления в ж.к. \"Люлин\", служители от Девето РУ забелязали двама мъже да крадат кабели от тротоарна шахта.\r\nРайонът е заграден, но двамата успели да избягат. Самоличността им скоро е установена и още същия ден е задържан единият - 29-годишен, криминално проявен и осъждан за подобни престъпления.\r\nНяколко дни по-късно бил задържан и другият участник в престъпното посегателство - 31-годишен, също осъждан за подобни деяния.\r\nСлед доклад на събраните материали в Софийската районна прокуратура двамата са привлечени като обвиняеми по НК, наложени са им постоянни мерки \"задържане под стража\".", "date": "2019.10.23", "title": "Пипнаха двама мъже за кражба на кабели в София"}
{"url": "https://www.dnes.bg/eu/2019/10/23/pari-za-bedna-afrika-evropeicite-za-nie-ne-syvsem.427139", "text": "Оказахме се сред най-малко позитивните в цяла Европа по въпроса дали сътрудничеството на ЕС за развитие ще помогне на бедните страни. \n\r\nМалко повече от две трети (67%) от анкетираните в България казват, че помагането на хората в развиващите се страни е важно. Това е най-ниският дял в ЕС, сочи проучване на Евробарометър. \n\r\nОт данните на изследването става ясно, че почти 90% от гражданите на ЕС заявяват, че сътрудничеството за развитие е важно, за да се помага на хората. \n\r\nЗа разлика от нас, повечето европейци възприемат положително тази политика на ЕС, които най-често се възприемат положително.\n\r\nТри четвърти от европейците са съгласни, че ЕС следва да укрепи партньорството си с Африка и да увеличи финансовите инвестиции за създаването на работни места и осигуряването на устойчиво развитие и на двата континента. \n                    \n                    \n                \n                \n                \n                \r\nЕвропейските граждани подкрепят работата за постигането на обща глобална програма за развитие в рамките на целите за устойчиво развитие. \n\r\nНа въпроса кои са основните предизвикателства пред развитието, гражданите подредиха по приоритети възловите цели за устойчиво развитие така: образование, мир и сигурност, вода и канализация, здравеопазване, продоволствена сигурност и селско стопанство, икономически растеж и заетост и права на човека.\n\r\nНад 70% от гражданите на ЕС заявяват, че финансовата помощ е ефективен начин за справяне с незаконната миграция и също толкова голяма част изразяват съгласие, че предоставянето на финансова помощ за развиващите се страни допринася за намаляване на неравенството в тези държави. \n\r\nСъщият процент европейци смятат, че предоставянето на финансова помощ за развиващите се страни е ефективен начин за засилване на влиянието на ЕС по света.\n\r\nПочти половината (49%)от всички анкетирани в България обаче смятат, че борбата с бедността в развиващите се страни трябва да бъде сред основните приоритети на ЕС, докато според 38% това трябва да е задължение на националните правителства. \n\r\nПочти две трети (64%) от българите мислят, че частните компании следва да играят важна роля за устойчивото развитие на развиващите се страни. \n\r\nРеспондентите в България са вторите, след естонците, които не смятат, че справянето с бедността в развиващите се страни е в интерес на ЕС (65%). \n\r\nСъщо така българите смятат, че предоставянето на финансова помощ на развиващите се страни допринася за по-спокоен и по-справедлив свят (64%).\n\r\nМалко над шест от десет (61%) са съгласни, че предоставянето на финансова помощ на развиващите се страни е ефективен начин за намаляване на неравенствата в тези страни.\n\r\nВъпреки това, 15% мислят, че трябва да се инвестират повече средства в подкрепа на развиващите се страни, докато 37% смятат, че трябва да останат на същите нива, а 22% смятат, че трябва да намалеят.", "date": "2019.10.23", "title": "Пари за бедна Африка! Европейците - \"За\", ние не съвсем "}
{"url": "https://www.dnes.bg/mestni-izbori-19/2019/10/23/siguren-balotaj-v-sofiia-fandykova-s-9-prednina-pred-manolova.427148", "text": "Сегашният кмет Йорданка Фандъкова е с преднина с около 9 процента пред опонента си Мая Манолова на първи тур на местните избори, ако вотът беше днес, според проучване на Центъра за анализи и маркетинг сред 1010 пълнолетни граждани на Столичната община, оповестено днес в Националния пресклуб на БТА. Изследването е направено между 12 и 21 октомври със собствени средства.\n\r\nЗа Йорданка Фандъкова биха гласували 40,1 на сто от вероятните гласуващи, а за Мая Манолова - 31,2 процента. В сравнение с предишното ни изследване от септември, където разликата беше около три процента, сега дистанцията се е увеличила на около девет, коментира Юлий Павлов. Данните показват малък отлив на деклариращите, че ще гласуват за Фандъкова - с 2,5 на сто по-малко в сравнение със септември, и по-сериозен отлив от Манолова - от около осем процента, отбеляза той.\n                    \n                    \n                \n                \n                \n                \r\nЛекият отлив при Фандъкова, който все пак е в рамките на статистическата грешка, се дължи на това, че се появиха повече кандидати, макар и с малки проценти, и част от тези, които през септември са декларирали, че ще дадат вота си за нея, са се разпръснали в тази посока, обясни Павлов. \n\r\nТова е и една от причините за спада при Мая Манолова. Когато нямаше много кандидати, всички, които бяха против статуквото, се групираха около Манолова, после се появиха други кандидати и опозиционният вот се разпиля към тях, каза Павлов. Според него другата причина е кампанията, която по думите му не успява да убеди колебаещите се избиратели, че Мая Манолова е подготвена достатъчно за кмет.\n\r\nБорислав Игнатов е трети в надпреварата с 8,3 на сто /при 6,1 на сто през септември/, следван от Ангел Джамбазки - 5,3 процента /при четири на сто през септември/ и Волен Сидеров с 2,9 на сто /при 1,2 процента през септември/. След тях се нареждат Борис Бонев - 1,9 процента, Николай Дренчев - 1,1 на сто и Стефан Иванов - 0,5 на сто.\n\r\nНай-вероятно балотажът ще бъде между Йорданка Фандъкова и Мая Манолова, прогнозира Павлов. Според данните няма промяна в дела на хората, които биха подкрепили Фандъкова на втори тур - 47,1 на сто от вероятните гласуващи и сега, и през септември. Делът на тези, които заявяват, че ще гласуват за Манолова на балотажа, е намалял - сега за нея биха дали гласа си 37,3 процента, докато през септември те са били 42,4 на сто сред вероятните гласуващи. Тези, които биха гласували на първи тур, а не биха гласували на балотажа, леко се увеличават от 8 процента на 11,7 на сто.\n\r\nПри гласуването за общински съветници данните показват леко намаление и при ГЕРБ, и при БСП - 36,1 на сто от вероятните гласуващи за ГЕРБ/СДС /при 38,7 на сто през септември/ и 26,3 на сто - за БСП /при 29,7 на сто през септември/.\n\r\nПовече от по-малките партии успяват да привлекат избиратели и процентите им леко се покачват, обясни Павлов. \"Демократична България\" е трета с 9,2 на сто /при 7,9 на сто през септември/, следват ВМРО с 6,3 на сто /при 5,4 на сто пред септември/, \"Атака\" - с 2,9 процента /при 1,6 на сто през септември/. Партията на зелените би получила 1,4 на сто, а \"Движение 21\", АБВ, ДБГ и \"Възраждане\" - по 1,2 процента.\n\r\nСпоред Юлий Павлов е малко вероятно ГЕРБ да има абсолютно мнозинство.\n\r\nОколо 55 на сто от анкетираните заявяват, че със сигурност ще гласуват и са решили за кого. Това означава малко над 550 хиляди души да отидат до урните, което според мен не е много вероятно, коментира Павлов. Според него е малко вероятно гласуващите да надхвърлят 500 хиляди души.\n\r\nСпоред данните 58,9 на сто от анкетираните смятат, че София се е променила към по-добро в последните години, докато през септември 52 процента са изразили такова мнение. Според 25,9 на сто няма съществена промяна /при 31,9 на сто на това мнение през септември/. За 12,2 на сто столицата се е променила по-скоро към по-лошо /при 14,4 на сто с това мнение през септември/.\n\r\n54,9 на сто пък отговарят, че са удовлетворени от управлението на Йорданка Фандъкова, при 46,7 на сто през септември, а 39,1 процента декларират, че не са удовлетворени /при 48,7 на сто с тази позиция през септември/. Според Юлий Павлов кампанията е показала реално как се е променил града и затова мнозинството заявяват, че са удовлетворени.\r\n-------------------------\r\n", "date": "2019.10.23", "title": "Сигурен балотаж в София, Фандъкова с 9% преднина пред Манолова"}
{"url": "https://www.dnes.bg/zvezdi/2019/10/23/maili-sairys-sys-seksi-selfi-ot-baniata.427105", "text": " Майли Сайръс продължава с провокациите.\r\nПевицата явно не страда много по бившия си съпруг Лиам Хемсуърт, въпреки че двамата бяха заедно около 10 години. Те се разделиха през август, а след това Майли имаше връзка с Кейтлин Картър. Сега звездата е с певеца Коди Симпсън и явно е в перфектно настроение.\r\n \r\nИзпълнителката на \"Who Owns My Heart\" публикува секси снимка в Instagram, към която феновете не останаха равнодушни. На нея Сайръс е с къси дънкови панталонки и бял, прозрачен потник. Направила си е селфи в огледалото на банята и бюстът ѝ прозира под потника.\r\n \r\n\"Единственото нещо, което новото ми \"Аз\" обича повече от селфи в огледалото е селфи с таймер за самозаснемане\", написала е актрисата от \"Последната песен\" под снимката.\r\n \r\nПочитателите останаха възхитени от снимките на звездата и веднага я затрупаха с комплименти: \"Ти си повече от едно селфи в огледалото\", \"Да, Майли! Остани фокусирана над позитивните неща, ние те обичаме\".\r\n \r\n", "date": "2019.10.23", "title": "Майли Сайръс със секси селфи от банята"}
{"url": "https://www.dnes.bg/crime/2019/10/23/razsledvat-za-podkup-gorski-inspektor-ot-gabrovo.427146", "text": "Горски инспектор на 43 години от Габрово е разследван заради подкуп. Мъжът е бил служител в Регионалната дирекция по горите във Велико Търново, съобщиха от Областната дирекция на МВР.\r\nНа 17 октомври, при полицейска операция за противодействие на икономическата престъпност, криминалисти от Областната дирекция на МВР в Габрово са събрали достатъчно данни за извършено тежко икономическо престъпление.\r\nПри претърсване, извършено в жилището на 43-годишния мъж, разследващите намерили и иззели веществени доказателства и пари, уличаващи го в приемане на парични средства, за да не извършва действия по служба, посочиха от полицията.\n\r\n                    \n                    \n                \n                \n                \n                Установено било, че като длъжностно лице той е искал и приемал пари от представители на различни търговски дружества, занимаващи се с дърводобив на територията на общините Дряново и Трявна в периода от 2016 година до 17 октомври 2019 година.\r\nМъжът е задържан за 24 часа, а след повдигнато обвинение Окръжната прокуратура в Габрово е постановила задържане от 72 часа.\r\nОт прокуратурата информираха, че размерът на подкупа е бил 1100 лева, а за извършеното престъпление законът предвиждал до 6 години лишаване от свобода и глоба до 5 хиляди лева.\r\nПрокуратура е внесла в съда искане за вземане на мярка за неотклонение \"задържане под стража\", но след разглеждане на делото Окръжният съд в Габрово не е уважил искането и е определил мярка за неотклонение \"парична гаранция\" в размер на 1000 лева. В законовия срок прокуратурата ще протестира определението на съда.", "date": "2019.10.23", "title": "Разследват за подкуп горски инспектор от Габрово"}
{"url": "https://www.dnes.bg/world/2019/10/23/zaradi-tyrgovskata-voina-shveicariia-e-pred-recesiia.427163", "text": "Глобалното икономическо забавяне увеличава отражението си върху  швейцарската индустрия, повишавайки очакванията за забавяне на инерцията  в ориентираната към износ икономика на страната, съобщава Bloomberg.\n\r\nШвейцарският индустриален гигант ABB вече усети ефекта от свиването на  инвестициите в заводите си през третото тримесечие след спадовете при  поръчките за роботи и автоматизирани системи.\n\r\nПроизводителят на стомана Schmolz + Bickenbach обяви, че ще отговори на  “масивния отлив” в автомобилния сектор с набиране на капитал от 350 млн.  франка (354 млн. долара).\n\r\nШвейцарската икономика вече изгуби мощ в резултат на силната валута,  негативите от търговската война между САЩ и Китай и отслабването на  германската икономика – най-големият пазар за износ на Швейцария, където  автомобилните производители са под натиск да направят преход от  двигателите с вътрешно горене към ново поколение автомобили.\r\n                    \n                    \n                \n                \n                \n                ", "date": "2019.10.23", "title": "Заради търговската война – Швейцария е пред рецесия"}
{"url": "https://www.dnes.bg/index/2019/10/23/gniav-izolirane-kak-se-dyrjat-zodiite-ako-sa-tyjni.427158", "text": "Ако се интересувате от астрология, то със сигурност знаете от кои зодии са любимите ви хора и по какво се отличават характерите им. Четейки различни публикации, си казвате: „Да, това е за нас Телците“ или пък „Точно като Весето, която е Лъв“. А знаете ли как реагира всеки знак на различни емоции?\r\nВсеки от нас се справя с трудностите по различен начин. При някои предизвикателствата са свързани с депресия, меланхолия и апатия.\r\nЕто как се държат хората от различните зодии, когато са тъжни:\r\n\r\nКогато става въпрос за тъга, Овните искат да избягат от всичко и всички. Те стават по-импулсивни, раздразнителни и губят концентрация, когато изпаднат в мрачно настроение. Въобще, негативните емоции им пречат да изпълняват ежедневните си дейности.\r\n                \n                \n                Те могат да спорят с часове, когато са афектирани, но вдъхнат ли им малко позитивизъм, успяват да се откъснат от тъгата.\r\n\r\nАко имате роднини или приятели от този знак, сигурно знаете, че те могат да бъдат потиснати с дни, дори месеци. Тъгата ги прави твърде летаргични и отнема от живеца им. Докато в един момент те са усмихнати и радват с позитивизма си, в друг само една малка дума или напомняне за минали негативни събития може да ги натъжи.\r\nУсещането на Телците, че са сами срещу целия свят и нетърпеливостта им може да им докара и депресия.\r\n\r\nНатъжат ли се, Близнаците започват да премислят всяка казана дума и своето и на останалите поведение в конкретни ситуации. Но никога не натрапват на хората какво ги мъчи, а предпочитат да таят всичко в себе си. \r\nПонякога Близнаците са нетърпими, защото негативните мисли ги правят доста разсеяни и неспособни да взимат адекватни решения.\r\n\r\nПредставителите на тази зодия са прекалено емоционални. Това означава, че не е изключено да плачат за най-малкото нещо – било то хубаво или лошо. За тях раздялата е трагично събитие, заради което да тъгуват с месеци. От друга страна предателството, може „да ги разболее“.\r\n\r\n ", "date": "2019.10.23", "title": "Гняв, изолиране ... Как се държат зодиите, ако са тъжни?"}
{"url": "https://www.dnes.bg/notifikacii/2019/10/23/bashta-namushka-7-godishnoto-si-dete-vyv-varna.427160", "text": "Опит за убийство на седемгодишно дете е станал във Варна днес. Окръжната прокуратура в града ръководи досъдебно производство за престъплението по НК.\r\nПрестъплението е извършено от родния баща на детето,  съобщиха от прокуратурата.\r\nДетето е било намушкано с нож от 42-годишния Борислав И. Мъжът е бил наркозависим и сега е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните.\r\n\r\nСедемгодишното дете е настанено в болницата \"Света Анна“ във Варна за лечение. То е със средна телесна повреда. Няма опасност за живота му.\r\n\r\nОпитът за убийство е станал тази сутрин около 7,30 часа в дома на семейството. Майката работи в чужбина.\r\n ", "date": "2019.10.23", "title": "Баща намушка 7-годишното си дете във Варна"}
{"url": "https://www.dnes.bg/zvezdi/2019/10/23/geri-malkodanska-krysti-sina-si.427152", "text": " Гери Малкоданска кръсти сина си. Малкият Лео встъпи в християнството в събота. Това става ясно от мил кадър, който Малкоданска сподели във Facebook. На него се вижда как тя е коленичила пред малкия си син, а на лицето ѝ грее широка усмивка.\r\n\r\nЛео е облечен в дънкови панталонки, бяла ризка и сиво елече. Лицето на малчугана не се вижда, тъй като Гери се опитва да го предпази колкото се може повече от папарашки снимки. Гери Малкоданска и приятелят ѝ Александър Ковачев посрещнаха Лео на 28 септември 2018 година.\r\n\r\nВижте още за Гери в ", "date": "2019.10.23", "title": "Гери Малкоданска кръсти сина си"}
{"url": "https://www.dnes.bg/notifikacii/2019/10/23/vijdali-li-ste-dmitrii-i-valentin-mvr-gi-tyrsi.427109", "text": "Полицията издирва двама мъже във връзка с водено досъдебно производство, съобщи МВР.\r\nИздирваните са български граждани. \r\n\r\nПървият е 24-годишният Дмитрий Степанович Куцарев – висок 162 см, с атлетично телосложение и къса кестенява коса.\r\n\r\nВторият e 48-годишният Валентин Борисов Белилов – висок 172 см, слаб, с къса черна коса.\r\n\r\nПо информация на МВР последно мъжете са били забелязани в София.\r\n\r\nПолицията умолява гражданите, които разполагат с информация за местонахождението им, да помогнат за издирването като се обадят на телефони 112 или в най-близкото районно управление на МВР.", "date": "2019.10.23", "title": "Виждали ли сте Дмитрий и  Валентин? МВР ги търси "}
{"url": "https://www.dnes.bg/mestni-izbori-19/2019/10/23/kmetyt-na-elin-pelin-se-bori-sys-zamyrsiavaneto-v-grada.427084", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кметът на Елин Пелин - доц. д-р инж. Ивайло Симеонов, се кандидатира за втори мандат. За изминалите четири години Симеонов сподели, че не са му достигнали времето и ресурсите, за да задоволи изцяло очакванията на хората.\n\n\n\r\nТой обяви, че работи по проблемите, свързани с водоносната и канализационна мрежа в общината, както и със замърсяването на въздуха от завода за пластмаса в града.\n\r\nДруг проблем в Община Елин Пелин е кризата с боклук в Долна Малина.\n\r\n\"С кризата се справяме, но за сметището трябва и държавата да се намеси\", призова кандидат-кметът в ефира на \"България сутрин\".\n                    \n                    \n                \n                \n                \n                \r\nОтносно скандал с изгоненото преди време афганистанско семейство, Ивайло Симеонов обясни, че целта е била да се достигне до диалог и да се изясни коя част от бежанския поток са икономически емигранти и кои - хуманитарни бежанци.\n\r\n\"Моят работодател са гражданите и се съобразявам изцяло с тяхната воля\", коментира още Симеонов пред", "date": "2019.10.23", "title": "Кметът на Елин Пелин се бори със замърсяването в града"}
{"url": "https://www.dnes.bg/dnes-te-kazaha/2019/10/23/23-10-2019.427118", "text": "Отпадането на механизма е нещо добро, но това трябва да ни амбицира още повече\"Премиерът Бойко Борисов за отпадането на доклада на ЕК по механизма за сътрудничество и проверка за България", "date": "2019.10.23", "title": "23.10.2019"}
{"url": "https://www.dnes.bg/world/2019/10/23/radev-duhovna-vryzka-svyrzva-bylgariia-i-iaponiia.427094", "text": "Изправени пред предизвикателствата на утрешния ден, със своето критично мислене и енергия, студентите винаги са били „съвестта на нациите“ и източник на нови идеи за бъдещето. Това заяви президентът Румен Радев в лекцията си в университета „Тойо“ в Токио, посветена на ролята на студентите в глобалните процеси и на перспективите за развитие на българо-японските отношения, съобщи прессекретариатът на държавния глава.   \r\n \r\nУниверситетът „Тойо“ е създаден през 1887 г. и неговият девиз е “Усъвършенствай себе си за благото на другите“. Според традициите на висшето училище лекциите от академичен характер се провеждат на английски език. Университетът „Тойо“ провежда активно сътрудничество с български висши училища и отпуска стипендии за студенти от България.\r\n \r\n„Вашето поколение е призвано да се справи с големи предизвикателства като измененията в климата, устойчивото развитие, изграждането и развитието на безкористни връзки между народите и между правителствата“, обърна се президентът към младите хора. \n                    \n                    \n                \n                \n                \n                \r\nПо думите на държавния глава много от тези проблеми са наследство от предишните поколения и разрешаването им поставя на преден план ролята на лидерство и личния пример, които да са в услуга на обществения интерес, международното сътрудничество и интересите на човечеството.\n\r\n„Светът след Студената война е още по-непредсказуем и по-динамичен. Надпреварата във въоръжаването и опитите да се доминира от позиции на силата, увеличаващите се неравенства и тероризмът още повече изострят предизвикателствата, пред които сме изправени“, заяви Румен Радев. \n\r\nЗа справяне с несигурността и дълбочината на промените в съвременния свят са необходими натрупване на много знания и усвояването на умения, но и съхраняване на ценностите, които изграждат нашите общества.\r\n    \r\nРумен Радев подчерта, че България и Япония са разделени от хиляди километри и има големи разлики в броя на населението и брутния вътрешен продукт на двете страни, но въпреки това двата народа са свързани от силна духовна връзка, която е устояла на изпитанията на времето. \n\r\nПо думите на държавния глава и българският, и японският народ са натрупали мъдрост през вековете и вярват в силата на образованието, знанието, културата и взаимното доверие като основополагащи ценности за изграждането на мирен, стабилен и хармоничен свят.  \r\n \r\nКултурният и образователен обмен са най-прекият път за опознаването на два народа и с богатите си културни традиции българи и японци създават предпоставки и за насърчаване на туризма, инвестициите и търговията, отбеляза още президентът и покани студентите да посетят страната ни, за да се запознаят на място с нашата природа, език, духовност и култура.  \n\r\nРумен Радев открои и нарастващия интерес сред българските младежи към изучаването на японски език и към японската култура, както и примерите за успешни японски инвестиции у нас. \r\n \r\nСтудентите отправиха редица въпроси към президента Румен Радев за измеренията и резултатите от българския преход към демокрация, за негативните демографски тенденции в страната ни, за състоянието на българската пенсионна система, за трансформацията на Българските въоръжени сили в рамките на НАТО и други.\r\n \r\nПри посещението си в университета „Тойо“ държавният глава се срещна със студенти и преподаватели от България и беше удостоен с почетното звание  „Доктор хонорис кауза“ на висшето училище. \r\n ", "date": "2019.10.23", "title": "Радев: Духовна връзка свързва България и Япония "}
{"url": "https://www.dnes.bg/zvezdi/2019/10/23/djena-diuyn-s-izpoved-za-razdialata-s-chaning-teitym.427112", "text": "Джена Дюън разкри, че е била шокирана, когато се разбрало, че Чанинг Тейтъм излиза с Джеси Джей. Тя е прочела това онлайн, докато пътувала в самолет.\r\n\"Научавах неща за бившия ми, които повечето хора не биха научили, и това ставаше в интерент. Бях сама в самолет, и тогава разбрах за новата му връзка. Почувствах се поразена. Да избера да се отнеса с грациозност към ситуацията, въпреки че разбирах неща за моя лична ситуация едновременно с целия свят, беше много трудно\", обяснява звездата в новата си книга  \"Gracefully You: Finding Beauty and Balance in the Everyday\".\r\n \r\nЧанинг и Джена обявиха, че се разделят през април 2018 г., а през октомври подадоха официално документите за развод. Те имат 6-годишна дъщеря.\r\n \r\n", "date": "2019.10.23", "title": "Джена Дюън с изповед за раздялата с Чанинг Тейтъм"}
{"url": "https://www.dnes.bg/science/2019/10/23/dobrata-novina-ozonovata-dupka-se-e-smalila-drastichno.427116", "text": "Озоновата дупка в близост до Южния полюс тази година е по-малка, отколкото когато е открита, но това се дължи по-скоро на капризното антарктическо време, отколкото на усилията да се намали замърсяването, предаде Асошиейтед прес, позовавайки се на НАСА.\n\n\n\r\nТази есен средният размер на дупката в защитния озонов слой на Земята е 9,3 милиона квадратни километра - по-малък, отколкото при откриването й през 1985 г., допълва БТА. \n\r\nЗа сравнение - дупката беше най-голяма през 2006 г. - 26,6 милиона квадратни километра. \n\r\n\"Това е наистина добра новина - повече озон над полукълбото, по-малко ултравиолетова радиация на повърхността\", казва Пол Нюман от НАСА.\n                    \n                    \n                \n                \n                \n                \r\nОзоновият слой защитава живота на Земята от вредната слънчева радиация, но хлорни съединения, които могат да се запазят във въздуха 100 години, го разяждат, създавайки изтъняване и дупка над южното полукълбо.\n\r\nДупката достига максимума си през септември и октомври, преди да изчезне към края на декември и да се появи отново през пролетта в южното полукълбо.\n\r\nПротоколът от Монреал от 1987 г., подписан от всички държави в света, забрани много от хлорните съединения, използвани в хладилниците и аерозолите. Забраната доведе до смаляване на озоновата дупка, но тазгодишното й рекордно свиване не е плод на тези усилия, отбелязва Нюман.\n\r\n\"Това е просто каприз на времето\", казва Брайън Тун, специалист по атмосферни науки от университета на Колорадо.", "date": "2019.10.23", "title": "Добрата новина: Озоновата дупка се е смалила драстично"}
{"url": "https://www.dnes.bg/temida/2019/10/23/kmetyt-na-nesebyr-e-v-sofiiskiia-sledstven-arest.427119", "text": "Кметът на Несебър Николай Димитров вече се намира в следствения арест в София, каза адвокатът му Петър Атанасов, съобщава БТА. \n\r\n\r\nДимитров е с повдигнато обвинение като ръководител на престъпна група за купуване на гласове и нарушение на изборните права на гражданите.\r\n\r\nАтанасов успял да говори с клиента си по телефона, като Димитров го информирал, че групата се състои от пет човека.\r\n\r\nАтанасов заяви, че на кмета е наложена забрана да напуска страната и се очаква в близките два дни прокуратурата да поиска от съда постоянно задържане и на петимата.\r\n\r\nДимитров няма да може да гласува, но остава кандидат за кмет, каза адвокатът. Той разказа, че Димитров не му е споделял да е имало заплахи, но визирал, \"че ще стане нещо във връзка с изборите\".", "date": "2019.10.23", "title": "Кметът на Несебър е в софийския следствен арест "}
{"url": "https://www.dnes.bg/sport/2019/10/23/fen-shte-specheli-2-samoletni-bileta-do-amsterdam-na-senshi-vyv-varna.427120", "text": "Освен изключително класни битки и сблъсъци между едни от най-добрите каратисти и кикбоксьори от близо 10 страни, четвъртата зрелищна бойна галавечер ще изненада публиката и с още нещо. Всеки, който присъства на бойното шоу на 26 октомври във Варна, може да спечели\r\nТочно преди последния 12-ти двубой на SENSHI с ще бъде изтеглено и името на късметлията, който ще получи възможност да посети родната страна на кикбокс легендите от сериите К-1 . Световноизвестните кикбоксьори ще бъдат сред специалните гости на SENSHI, като четирима от най-силните бойци на Артс ще се състезават на арената на епичната гала.\n                    \n                    \n                \n                \n                \n                \r\nМачовете на SENSHI 4 ще се играят по три правилника – на Професионалната лига на Световния киокушин съюз, карате фул контакт и К-1. За пръв път феновете на бойното шоу ще станат свидетели на зрелищен женски двубой между двукратната ни световна, трикратна европейска шампионка по муай-тай и балканска шампионка по кикбокс  и непобеждаваната досега киргистанка, която се състезава за Русия – 19-годишната.\n\r\nВ сблъсък с чуждестранни бойци ще влязат и. Пред родна публика на 26 октомври на SENSHI ще се бият един от силните ни ММА бойци и многократен шампион, българският кикбоксьор и шампион от национални първенства по бокс и карате киокушин  - световен шампион по муай тай на WMF за 2018 година и балкански шампион по кикбокс за 2017 г., който от години тренира в Дания и ще се върне у нас специално за участието си в галата.\n\r\nИ трите срещи се очертава да са титанични. Предизвикателството пред Едуард Алексанян ще е състезател от школата на световноизвестната кикбокс легенда Петер Артс, а пред Евстатиев - световният и национален шампион по киокушин на Казахстан за 2018 г. Андрей Котов. Али Юзеир също ще се срещне на ринга с шампион по киокушин от Казахстан.\n\r\nСред българите, които ще се състезават за купа на супертурнира, са още капитанът на националния ни отбор по кикбокс и двукратен световен шампион при професионалистите , рекордьорът по победи на SENSHI и многократен шампион и медалист по карате киокушин , тазгодишният световен шампион по муай тай  и европейският и световен медалист по кикбокс.\n\r\nКапитанът на националите ни ще има пред себе си майстор на спорта от Беларус, а Николай Йоргов, който до момента няма загуба на SENSHI, сега ще трябва да надделее над японец, който е обявен за един от 100-те най-добри бойци по карате киокушин в света.\n\r\nVIP маси и билети за  бойното шоу може да се закупят  от мрежата на , от касите на , по електронен път от . Билетите са на цени от 10 лв. и 20 лв. и се продават и на касите на Двореца на културата и спорта във Варна.", "date": "2019.10.23", "title": "Фен ще спечели 2 самолетни билета до Амстердам на SENSHI във Варна"}
{"url": "https://www.dnes.bg/temida/2019/10/23/predadoha-na-syd-miniu-staikov-po-vtoro-delo.427113", "text": "Специализираната прокуратура внесе в съда обвинителен акт срещу Миню Стайков и още 13 лица, петима от които служители в Държавен фонд \"Земеделие\", пише БТА. \n\r\n\r\nОт държавното обвинение съобщиха, че те са обвинени за злоупотреба със средства по програмата за развитие на селските райони и Националната програма за подпомагане на лозаро-винарския сектор.\r\n\r\nЕдин от участниците в престъпния сговор е обвинен и за лихварство. Предоставял е кредити срещу лихва, чиято обща стойност надхвърля един милион лева, в т.ч. на търговски дружества, предоставящи бързи кредити.\r\n\r\nВ момента Миню Стайков е в ареста. Останалите обвинени са с парични гаранции в различен размер, които са внесени.", "date": "2019.10.23", "title": "Предадоха на съд Миню Стайков по второ дело"}
{"url": "https://www.dnes.bg/obshtestvo/2019/10/23/borisov-se-pohvali-niamat-shans-i-iznasiat-nezakonnite-cigari-drugade.427115", "text": "\n3,4% е контрабандата на цигарите за второто тримесечие на 2019 г.\r\nТова е намаление от 0,4 процента спрямо първото тримесечие на тази година и 1,3 процента спрямо второто тримесечие на 2018 г., стана ясно по време на представянето на резултатите от проучването на празните  опаковки от цигари, показващи нивата на незаконна  търговия. \n\n\n Според премиера Бойко Борисов резултатите са добри и се работи активно  те да се подобряват.\r\nБорисов изтъкна, че извън тези резултати митниците и МВР са задържали над 62 тона нарязан тютюн. Освен това, заради добрата работа на българските власти, контрабандистите на цигари вече се изнасяли извън България. Той съобщи, че колегите му от Унгария и Словакия са изказали благодарност за работата на техните служби с българската служба за борба с организираната престъпност.\r\n                    \n                    \n                \n                \n                \n                В тези две страни е била прекратена работата на две огромни фабрики за контрабанда с цигари, която е работела с български консумативи.\r\n\"Сега, когато видяха, че в България няма шанс, започнаха да изнасят фабриките другаде\", заяви Борисов. Той допълни, че това е поне 15-ата поредна фабрика за контрабандни цигари, извън пределите на страната ни, която е била разбита с данни на българските служби до партньорските служби.\r\nС 10% има по-голям приход от алкохола, обяви още той, цитиран от БТА. Това било благодарение на 24-часовия мониторинг на дестилационните колони. Подобна система ще бъде въведена и за горивата.\r\nМинистър-председателят изтъкна, че приходите от борбата с контрабандата отиват директно в бюджета. Той припомни, че преди години контрабандата с цигари е била 34 процента, докато сега е 3,4.\r\n\"Ние имаме за цел да увеличаваме доходите\", каза още Борисов. Той добави, че парите от борбата срещу контрабандата са необходими за бюджета, за да може България да продължи ръста на икономиката и да е конкурентоспособна на Балканите.\r\nБорисов изтъкна по темата за Шенген, че причините все още да не сме присъединени, са свързани с това, че страната ни е външна граница и каза, че \"ако България, Гърция, Румъния са в Шенген, от границата мигрантите ще отидат директно в Холандия\".\r\n ", "date": "2019.10.23", "title": "Борисов се похвали: Нямат шанс и изнасят незаконните цигари другаде"}
{"url": "https://www.dnes.bg/obshtestvo/2019/10/23/mvnr-oshte-ne-e-potvyrdeno-kamionyt-na-ujasa-v-angliia-bylgarski-li-e.427124", "text": "\r\n \r\nПосолството ни в Лондон е в контакт с британските власти по изясняване на случая с намерените мъртви в камион 39 души в графство Есекс. Това съобщиха от пресцентъра на МВнР.\n\r\nУстановена е връзка с британската полиция, представител на посолството ни е провел среща и в Министерството на външните работи в Лондон.\n\r\nПосланикът ни Марин Райков е разговарял по телефона с британската посланичка в София Ема Хопкинс, като са се договорили да следят заедно случая. \n                    \n                    \n                \n                \n                \n                \r\nКъм момента още не може да бъде потвърдено дали намереният камион е с българска регистрация. \n\r\nНяма данни и за националността на намерените в камиона човешки тела. \n\r\nОт британската полиция са предупредили, че идентификацията им ще отнеме дълго време.\r\n\n", "date": "2019.10.23", "title": "МВнР: Още не е потвърдено камионът на ужаса в Англия български ли е"}
{"url": "https://www.dnes.bg/zvezdi/2019/10/23/karolain-flak-e-nai-opasnata-zvezda-v-internet.427110", "text": "Излагате се на опасност, ако често търсите информация за ТВ водещата Каролайн Флак в Google. \r\n \r\nТя е \"най-опасната\" знаменитост в онлайн пространството, показват данни на американската фирма за киберсигурност McAfee.\r\n \r\nКогато търсите инфо за Каролайн, се появяват сайтове, които са пълни с вируси и така може да заразите компютъра или телефона си, ако кликнете на определени линкове. Каролайн е поствала много разголени и провокативни снимки, затова информацията за нея е включена в много фалшиви или опасни сайтове.\r\n \r\n\"Хората искат да следят най-новото около поп културата и новините за звездите от всяко свое устройство. Често клиентите поставят бързината и улеснението на първо място, преди сигурността, и кликват подозрителни линкове, за които се обещава, че съдържат информация за техните любими звезди\", казва Раж Самани, учен от фирмата. \r\n \r\nМиналата година на първо място в тази класация беше риалити звездата Ким Карадшиян, но сега тя е едва на 26-а позиция.\r\n\r\n", "date": "2019.10.23", "title": "Каролайн Флак е най-опасната звезда в интернет"}
{"url": "https://www.dnes.bg/rusia/2019/10/23/kremyl-sasht-predadoha-siriiskite-kiurdi.427099", "text": "Кремъл заяви, че САЩ са предали и изоставили сирийските кюрди, съобщи Ройтерс.\r\n\r\nГоворителят на Кремъл Дмитрий Песков посъветва кюрдските сили в Северна Сирия да се изтеглят от граничните с Турция райони, защото в противен случай ще се озоват лице в лице с турската армия.\n\n\r\nСпоред Песков Съединените щати насърчават кюрдите да не напускат позициите си близо до границата.\r\n\r\nПо думите му е очевидно, че ако кюрдските сили не се изтеглят, тогава от районите по границата с Турция ще трябва да се изтеглят сирийските гранични сили и руската военна полиция. По този начин кюрдите ще останат сами срещу турската армия, предаде БТА.\r\n ", "date": "2019.10.23", "title": "Кремъл: САЩ предадоха сирийските кюрди"}
{"url": "https://www.dnes.bg/zvezdi/2019/10/23/grafa-i-jena-mu-romantika-krai-nil.427108", "text": " Поп певецът Графа се е отдал на почивка на екзотично място - Египет, разбира се от публикации в социалната мрежа Instagram. Там звездата е в компанията на съпругата си - Мария.\r\nТе са постнали снимки от забележителностите в страната - Египетските пирамиди, Долината на царете, Червено море и др. Вижда се, че влюбените са посетили курортния град Хургада и са се гмуркали там. Има и кадри от остров Махмея, който е в близост до курорта.\r\n \r\nДецата им, синът Крис и дъщерята Никол, също са с тях и дори четиримата са се возили на камила.\r\n \r\n\"Любов край делтата на Нил\", \"Октомврийско безвремие\", \"Слънчев ден в далечен град...\", гласят текстовете към снимките, които е публикувал Графа.\r\n \r\nПреди да отиде на ваканция в Египет, изпълнителят на \"Лабиринт от спомени\" беше на есенно турне в някои градове на България.\r\n \r\n", "date": "2019.10.23", "title": "Графа и жена му: Романтика край Нил"}
{"url": "https://www.dnes.bg/sofia/2019/10/23/skysan-kabel-ostavi-bez-tok-tri-sofiiski-sela.427117", "text": "Несъобразени изкопни работи на строителна фирма са причината за прекъсването на тока на три села в Столична община – Локорско, Подгумер и Войнеговци. Скъсан е кабел 20 kV, собственост на ЧЕЗ Разпределение България, като в резултат спря електрозахранването на 1500 клиенти за 45 минути.\r\n\r\nТова е вторият подобен случай за тази седмица. Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“, припомнят от пресцентъра на дружеството. \r\n\r\nЧЕЗ Разпределение България призовава фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-gr.bg.\r\n ", "date": "2019.10.23", "title": "Скъсан кабел остави без ток три софийски села"}
{"url": "https://www.dnes.bg/notifikacii/2019/10/23/myj-se-barikadira-vyv-frenski-muzei-otpravial-zaplahi.427121", "text": "Елитните части на френската полиция арестуваха мъж, който се беше барикадирал в археологическия музей на южния френски град Сен Рафаел и крещеше заплахи, предадоха световните агенции.\r\n\r\nМъжът нахлул в сградата на музея през нощта. Той написал на арабски заплашителни надписи по стените на сградата, която е исторически паметник. \r\n\r\nЕдин от надписите гласял: \"Музеят ще се превърне в ад\". \r\n\r\nПолицията получила сигнал в 5,30 ч. и веднага пратила елитните си части.\r\n\r\nЗасега мотивите на задържания са неизвестни, пише БТА. \r\n ", "date": "2019.10.23", "title": "Мъж се барикадира във френски музей, отправял заплахи"}
{"url": "https://www.dnes.bg/eu/2019/10/23/es-se-gotvi-da-otloji-brexit-do-2020-g.427067", "text": "Европейският съюз трябва да се подготви за ново отлагане на Brexit до 31 януари 2020 г. Това съобщи през нощта председателят на Европейския съвет Доналд Туск, след като британският парламент реши, че не може да ратифицира сделката за напускането на Обединеното кралство, договорена от премиера Борис Джонсън и ЕС, в оставащите 10 дни.\n\r\nПри гласуване в Камарата на общините снощи графикът на премиера Джонсън за ратификация беше отхвърлен с 322 на 308 гласа, което означава, че сделката няма да бъде одобрена навреме, за да влезе в сила. По-рано депутатите гласуваха и Лондон да не напуска без сделка.\r\nСитуацията принуди премиера да заяви, че ако процесът се забави, той ще изостави договореното с Брюксел и ще се опита да прокара идеята за предсрочни избори. \n                    \n                    \n                \n                \n                \n                \r\nВ отговор председателят на Европейския съвет Туск обяви в Тwitter, че “след решението на Борис Джонсън да сложи пауза на процеса на ратификация на споразумението за оттегляне, за да се избегне излизане без сделка, ще предложа на 27-те лидери на ЕС да приемат британското искане за отлагане”.\n\r\nВ събота срещу неделя Борис Джонсън изпрати писмо до Туск, с което поиска отсрочка до 31 януари. Писмото не беше подписано, а в придружаващ текст британският премиер обясни, че е против отлагане и че то ще е вредно, както за Обединеното кралство, така и за ЕС. Джонсън беше принуден да поиска отсрочка по силата на решение на парламента, че ако до 19 октомври няма ратифицирана сделка, ще трябва да търси ново отлагане, за да се избегне хаотично гласуване.\n\r\nЗа първи път Туск предлага на лидерите вместо да се събират извънредно в Брюксел, където бяха преди седмица, да вземат решението си по искането за отсрочка на подпис.\n\r\nТова ще е трето отлагане на датата за напускането на Обединеното кралство, което първоначално трябваше да стане на 29 март, а в момента е насрочено за 31 октомври.\r\n ", "date": "2019.10.23", "title": "ЕС се готви да отложи Brexit до 2020 г."}
{"url": "https://www.dnes.bg/zvezdi/2019/10/23/veche-ponamirisva-kriza-za-sapun-vyv-fermata.427072", "text": "Първата сутрин под надслов \"Сто години назад\" във \"Фермата\", която постави участниците в шоуто в условия без съвременни удобства, стартира почти комично. Всички направиха нелеп опит да си измият зъбите без четка и паста, а вместо закуската участниците за пръв път очакваха с нетърпение наставниците си Марин и Росен, за да получат спешни инструкции за производство на сапун.\n\r\n\"Не можем да перем дрехите си, да си мием ръцете. Положението замирисва\", сподели софтуерният милионер Митко Караиванов, който след епичния дуел с Ивайло Шопски надви и адаша си Калайджиев в битката за фермер на седмицата. \n\r\nИстинско изпитание за мъжете бе примитивното миене на зъби с комбинацията от показалец и сода. \n                    \n                    \n                \n                \n                \n                \r\n\"Ще си направя четка от някоя клечка, така не може да продължава! Като изляза от тук всички жени ще се откажат от мен, а аз приятелка ще си търся! Ще трябва да се свържа с Тишо да ме запознае с компанията си\", каза военният Станислав Борисов, намигвайки към хомосексуалната ориентация на бившия си съотборник Тихомир Рангелов.\n\r\nТреньорът на звездите Сами Хоссни, който в началото на шоуто отнасяше доста подигравки за холивудската си усмивка, се захвана да приготвя паста за зъби от настъргана лимонова кора и прясна мента от градината. \n\r\nДокато жените майсторяха черги от парцали, восъчни свещи и шапки под инструкциите на гост-майстор, Сами и автомонтьорът Краси Джунов обърнаха ситуацията с лошата хигиена на майтап. Вдъхновени от маникюристката Силвия, която изписвше веждите си с въглен от огнището, те преобразиха лицата и усмивките си – бившият национал по плуване осъмна с вежди тип „чайка“ и сочни мустаци, а нашенецът с минало на еротичен модел в Испания почерни един зъб като селски коцкар. \n\r\nКомедийната им трансофрмация разсмя всички фермери, а Краси и Сами си заслужиха аплодисментите с импровизирано хоро.\n\r\nОбявяването на седмицата \"Сто години назад\" едва не докара микроинфакрт на участниците в състезанието за 100 000 лева. Водещият Иван Христов ги помоли да съберат целия си багаж за 15 минути, да се съблекат по бельо за 120 секунди и да хукнат към сиромашкото стопанство само по хавлиени кърпи и мешки с основните си принадлежности. На масата в кухнята ги очакваха народни носии, с които продукцията иска да поощри сплотяването на бедни и богати като ги изравни по един от основните белези за социален статус – дрехите.\r\n ", "date": "2019.10.23", "title": "Вече понамирисва: Криза за сапун във \"Фермата\""}
{"url": "https://www.dnes.bg/sofia/2019/10/23/1702-lv-za-parno-smetkite-kamykyt-na-razdora-za-baba-todorka-i-vnukyt-i.427071", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В семейство Йовеви разбирателство от години няма. В техния дом от години живеят трима души - баба Тодорка, внукът й Атанас и приятелката му. \n\r\n82-годишната жена обаче се оплаква, че младите не плащат сметки и настоява те да се изнесат час по-скоро. \n\r\nБаба Тодорка дала 1702 лв. преди няколко месеца за последния отоплителен сезон. Платила и 700 лева за вода.\n\n\r\nВнукът й Атанас казва, че многократно е плащал натрупани стари задължения. Направил го за последно през март тази година, когато конфликтът между двамата се засилил.\n\r\nБаба Тодорка и внукът ѝ си говорят рядко, а когато го правят, се карат. Атанас признава пред , че разбирателство между тях няма. \n                    \n                    \n                \n                \n                \n                \r\nВсе пак той посочва, че докато е живял в апартамента на баба си е направил ремонти - в кухнята и банята, за да има удобства за всички. За ремонтите е плащал само той. \n\r\nАтанас и приятелката му вече се изнасят в ново жилище, а от яд той дори демонтира някои от уредите които е купил. Заканва се, че ако трябва, ще откърти и плочките от банята.  \n\r\nА баба Тодорка остава сама в своя апартамент. Скарана със сина и внука си.", "date": "2019.10.23", "title": "1702 лв. за парно... Сметките – камъкът на раздора за баба Тодорка и внукът й"}
{"url": "https://www.dnes.bg/health/2019/10/23/5-prichini-za-pyrhot-koito-shte-vi-iznenadat.427016", "text": "Според популярното схващане, пърхотът се причинява от сухота в скалпа, заради която кожата започва да се лющи. Някои хора са убедени, че шампоанът им пресушава кожата на главата и е в основата на появата на пърхот. В някои случаи това може да се твърди по отношение на някои съставки в шампоана, към които имате непоносимост. Но определено измиването с шампоан, който е подходящ за вашата кожа е добре за косата.\r\nКои всъщност могат да са причините за поява на пърхот, които нямат нищо общо със сухия скалп?\r\n\r\nПоследователите на теорията, че шампоанът е вреден за косата цялостно, може би няма да останат доволни, но шампоанът не вреди на косата. Ако го ползвате по-често от необходимото или в него има агресивни за вашата коса и кожа съставки, той може да причини дискомфорт и пърхот. Изключването на шампоана от рутината за измиване на косата и заместването му с алтернативни продукти може да има негативен ефект.\r\n                    \n                    \n                \n                \n                \n                Шампоанът има свойството да отмива натрупалия се себум по скалпа, който блокира нормалните функции на кожата и причинява пърхот и раздразнение. Ако скалпът не се измива добре с шампоан (или не се изплаква добре), това е предпоставка за лющене на образувалите се люспи.\r\n\r\nПо кожата на главата ни живеят гъбични микроорганизми, които са естествена част от микрофлората на кожата. Когато по някаква причина те започнат да се размножават и да увеличават броя си, можем да почувстваме раздразнение, да се появи пърхот или по-сериозни кожни проблеми. Една от възможните причини за пърхота ви може да са именно гъбичките.\r\n", "date": "2019.10.23", "title": "5 причини за пърхот, които ще ви изненадат "}
{"url": "https://www.dnes.bg/index/2019/10/23/po-malko-ot-polovinata-bylgari-shte-glasuvat-55-ot-tiah-si-imat-favorit.427070", "text": "С приближаването на местните избори желанието за участие във вота се увеличава. Над половината от тези, които имат намерение да гласуват, вече твърдо са избрали за кого ще дадат своя вот.\n\r\nОптимизмът продължава да преобладава в по-голямата част от българските  граждани (50%), докато песимистите остават с по-малък дял (39%).  Традиционно най-младите остават най-оптимистично настроени, докато при  най-възрастните песимистичните нагласи доминират. Това показват данните от новото национално представително проучване на Изследователския център “Тренд” по поръчка на “”.\n\r\nВ навечерието на местните избори 42% от всички български граждани декларират, че със сигурност ще гласуват, докато малко под една четвърт (24%) заявяват, че по-скоро ще упражнят правото си на глас. Предизборната кампания дава резултат - сравнението между същия въпрос през септември и през октомври регистрира малко по-силна мобилизация. Ясно личи силната мобилизация на привържениците на ГЕРБ, БСП и ДПС.\n                \n                \n                \r\nНад половината (55%) от тези, които със сигурност ще гласуват или по-скоро ще гласуват, твърдо са решили за коя партия / коалиция ще гласуват, докато 26% все още не са решили. Тук наблюдаваме същата зависимост в сравнението между проучването ни през септември и това през октомври. Регистрираме увеличение на решилите през октомври и спад в колебаещите се.\n\r\nДен преди избора за нов главен прокурор \"Тренд\" тества основните институции в сектора. С най-висока положителна оценка е МВР - единствената от тестваните институции, където положителната оценка надвишава, макар и минимално, отрицателната. Съдът е с най-голямо натрупване на отрицателни оценки, а за работата на ВСС най-голям дял нямат мнение.\n\r\nНад три четвърти (76%) са тези, които са чули / разбрали, че в края на този месец ще бъде избран нов главен прокурор, докато 18% не са.\n\r\nНа въпрос за качествата, които е важно да притежава новият главен прокурор, силно доминират моралните – да не е корумпиран, неподкупен (20%), да е честен и коректен (19%), да е независим и да не се поддава на влияния (9%), докато управленските способности и опита отстъпват само с 9%. Най-голям дял от запитаните не могат да преценят.\n\r\n----------\n\r\n", "date": "2019.10.23", "title": "По-малко от половината българи ще гласуват, 55% от тях си имат фаворит"}
{"url": "https://www.dnes.bg/politika/2019/10/23/predi-vota-signali-za-narusheniia-imalo-sreshtu-vsichki-partii.427074", "text": "Задържани в Несебър около акцията срещу купуване на гласове ще бъдат конвоирани до Столичното следствие днес.\n\r\nСред задържаните е и кметът  Николай Димитров. \n\n\n\r\nДействията в Несебър са предприети във връзка с престъпления, свързани с изборните права на гражданите, обясни министърът на вътрешните работи Младен Маринов пред Нова тв.\n\r\nТой отказа да съобщи подробности, защото тече следствие. \n\r\n\"Наближавайки датата на изборите, тези сигнали зачестяват\", допълни министърът и обясни, че само в понеделник са проверени 5-6 сигнала. \n\r\n\"Схемите са най-различни. Всеки сигнал се докладва в прокуратурата. Всички действия по преценка на остротата на сигнала се провеждат и под надзора на прокуратурата. Постъпват и анонимни сигнали, и от явни заявители по отношение на всички политически сили. Всеки сигнал е проверен\", каза Маринов. \n                    \n                    \n                \n                \n                \n                \r\nТой отхвърли обвиненията на опозицията, че сигналите срещу управляващите не се проверявали.\n\r\n\"Където има данни за престъпления, има досъдебни производства. Голяма част от сигналите са явно злонамерени, но няма как да не бъдат проверени“, каза Маринов. \n\r\nТой коментира и отпадането на мониторинга на ЕК за България.\n\r\n\"Това е успех, свързан с дългогодишен труд на правителствата, така че да отговорим на всички европейски показатели\", каза министърът.\n\r\n\"Това, което касае МВР, още при предишните доклади отпадна от мониторинга, но ние продължаваме да работим в тази насока\", увери той.", "date": "2019.10.23", "title": "Преди вота сигнали за нарушения имало срещу всички партии "}
{"url": "https://www.dnes.bg/muzika/2019/10/23/djulkata-se-podigra-na-richi-lipovona-s-neshto-kato-peene.427076", "text": "\r\nДебютната песен на Джулиана Гани е истинска катастрофа в музикално отношение, а пеенето й може да бъде простено единствено с бременността и бушуващите хормони.\r\n\r\nГани и годеникът й Илиян Найденов решиха да трупат слава върху гърба на фитнес инструктора Ричард Величков, който помръкна, след като го разкриха като дилър на съмнителната добавка \"Липовон\".\r\n\r\n\"Няма лято, няма зима, \"Липовон\"“ ще се взима. Оргинален \"Липовон\" може да убие слон\", пеят Джулката и Илиян.\r\n\r\nВсъщност пеене е силно казано, явно разчитат щекотливата тема да им донесе гледания в YouTube.\r\n\r\nВ \"ОрГинален Липовон\" с участие се разписва и духовият оркестър „Виво Монтана“.\r\n\r\nДвойката скоро ще станат родители за първи път.", "date": "2019.10.23", "title": "Джулката се подигра на Ричи Липовона с нещо като пеене"}
{"url": "https://www.dnes.bg/politika/2019/10/23/250-mln-leva-sa-plateni-za-balkanski-potok.427077", "text": "Аванс от близо 250 млн. лева е платила държавната \"Булгартрансгаз\" за строителството на \"Балкански поток\", съобщи енергийният министър Теменужка Петкова по БНТ.\n\r\n\n\r\nПо думите на министъра има две опции за финансиране на газопровода - строителят \"Аркад\" да осигури заем или \"Булгартрансгаз\" да потърси финансиране след построяването на първите 308 км. \n\r\nГазопроводът \"Балкански поток\" ще бъде завършен през първата половина на 2020 г. заради забавяне на обществената поръчка за строителството му. \n                    \n                    \n                \n                \n                \n                \r\n\"Стремежът на нашето правителство, на премиера Борисов, е да дадем възможност и България да запази своето стратегическо място на газовата карта на Европа, но за да се случи това, трябва да бъдат спазени всички европейски правила“, допълва Петкова\n\r\n\"Балкански поток\" е алтернативният маршрут за доставка на руски газ вместо през Украйна - през Турция. Цената на проекта е над 2 млрд. лева, а капацитетът му - над 15 млрд. куб. метра.", "date": "2019.10.23", "title": "250 млн. лева са платени за \"Балкански поток\""}
{"url": "https://www.dnes.bg/mestni-izbori-19/2019/10/23/spored-ignatov-sofiia-se-upravliava-socialisticheski.427075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Като кандидат за кмет представлявам съвременната дясна политика. Имам управленски опит за кметското място, нещата могат да бъдат направени много по-добре в София. Това каза за \"България сутрин\" арх. Борислав Игнатов, кандидат за градоначалник на столицата от \"Демократична България\".\n\r\nОсновната му критика е, че последните 10 г. София се управлява социалистически - общината задлъжнява, работи се по големи проекти, но не се прави нищо в кварталите, \"Топлофикация\" е докарана до фалит, скандали с обществени поръчки.\n\n\n\n\r\n\"Това не е правилно управление\", заяви Игнатов. \n                    \n                    \n                \n                \n                \n                \r\nТой даде пример с успешното управление на град Коритиба, начело на който стои архитект. \r\n \r\nАрх. Борислав Игнатов подчерта, че ще продължи проекта с метрото, ако стане кмет, както и със стратегическите проекти за града, но искал да се работи и в кварталите и с по-голяма скорост.\n\r\n\"Много е важно да се случват нещата бързо. Не е нормално да се чака десетилетие за детски площадки, децата порастват и заминават. Цялата ни кампания беше построена около срещи с гражданите, не искам да налагам нещо, от което няма нужда, демократично объждаме нещата и коригираме според мненията. Боря се за всеки глас, днес хората са много демотивирани да гласуват. Кампанията върви много добре и отзивите са позитивни\", посочи той за .\n\r\nИгнатов подчерта, че щяло да е по-добре, ако е бил подкрепен от СДС, но в последните години важал принципът \"разделяй и владей\". Смята, че ще стигне до балотаж.\n\r\nСпоред кандидата за кмет, за да се случели нещата, трябвало да се пребори корупцията. Той обясни, че не би подрепил Фандъкова или Манолова на балотаж - и двете били симпатични личности, но зад тях се криели тъмни сенки, едри мъже, които използвали крехки жени. \n\r\n\"Проблемът с презастрояването на София идва от общия устройствен план, моята теза е, че той трябва да се преразгледа. Управлението на цялата община ще бъде много по-прозрачно, ако стана кмет. Никой няма да има мнозинство в общинския съвет според социологията, ще се обединяваме с тези, които имат допирни точки с нашата програма\", посочи още събеседникът.", "date": "2019.10.23", "title": "Според Игнатов: София се управлява социалистически"}
{"url": "https://www.dnes.bg/sofia/2019/10/23/chasti-ot-stolicata-ostavat-bez-voda-v-chetvyrtyk-24-oktomvri.427078", "text": "\"Софийска вода\" временно ще прекъсне водоснабдяването в някои части на столицата \n\r\nНа 24 октомври 2019 г. (четвъртък), във връзка с реконструкция на уличен водопровод на ул. \"Ален мак“ кв. \"Горубляне“ се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: кв. \"Горубляне“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Самоковско шосе“ ъгъла с ул. \"Деян Попов“; ул. \"Самоковско шосе“ ъгъла с ул. \"Цветна градина“.\n                    \n                    \n                \n                \n                \n                \r\nНа 24 октомври 2019 г. (четвъртък), във връзка с превключване на уличен водопровод в района на помпена станция \"Кремиковци“ се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: кв. \"Кремиковци“, кв. \"Сеславци“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: кв. Кремиковци“ - ул. \"Радивоя“ ъгъла с ул. \"Св. Георги Победоносец“.\n\r\nНа 24 октомври 2019 г. (четвъртък), във връзка с изграждане на сградно водопроводно отклонение в жк. \"Дружба“ 1 се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: ул. \"Обиколна“ от бл. 202 до бул. \"Цветан Лазаров“, бул. \"Цветан Лазаров“ от ул. \"Обиколна“ до бул. \"Копенхаген“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Цветан Лазаров“ ъгъла с ул. \"Обиколна“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.10.23", "title": "Части от столицата остават без вода в четвъртък, 24 октомври"}
{"url": "https://www.dnes.bg/akoshtete-vqrvaite/2019/10/23/koi-sa-nai-galiovnite-zodii-koito-obichat-da-se-gushkat.427019", "text": "Гушкането е един от най-интимните начини да изразим любовта си. То сближава, предразполага към нежност и откритост във връзката, внася усещане за спокойствие. Някои зодии имат склонност към гушкането. Те са гальовни и нежни, а що се отнася до любовната игра преди секс, там са направо шампиони, защото отделят специално време на този момент.\r\nКои са най-гальовните зодии, които обичат да се гушкат?\r\n\r\nВъпреки че може да не са особено емоционални на пръв поглед, Телците буквално обожават да се гушкат. Те са една от най-гальовните зодии. Обичат докосванията и усещанията, които те им носят. Държат близо партньора до себе си, особено по време на сън. Много обичат да спят прегърнати и притиснати до любимия човек през цялата нощ. Някои Телци даже обгръщат половинката си не само с ръце, но и с крака.\r\n                    \n                    \n                \n                \n                \n                \r\nОвенът е невероятно гальовен. Те могат да изненадат партньорите си със страстна поредица от прегръдки без причина. Понякога просто минават покрай любимия си човек и просто се спират да го погалят или да го прегърнат.\r\n", "date": "2019.10.23", "title": "Кои са най-гальовните зодии, които обичат да се гушкат? "}
{"url": "https://www.dnes.bg/politika/2019/10/23/ek-shte-svalia-monitoringa-nad-bylgariia-no-iska-nov-za-vsichki-ot-es.427083", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Европейската комисия не отмени мониторинга за страната ни, но обеща това да стане съвсем скоро. Вчера бе публикуван последният доклад по Механизма за сътрудничество и проверка. Специалният пратеник на Bulgaria ON AIR в Страсбург - Цветана Балабанова, събра мненията на евродепутатите от ГЕРБ/ЕНП - Емил Радев и от БСП/ПЕС - Петър Витанов.\n\r\n\"България си свърши работата, България проведе нужните реформи, успя да изпълни всички 17 препоръки по доклада от 2017 година и получи заслужена оценка от Европейската комисия. Заслугата е както на българското правителство, така и на Висшия съдебен съвет, на Прокуратурата, на МВР, на всички магистрати\", заяви Емил Радев.\n\"В последните години Механизмът се превърна в политически инструмент, който се използваше от редица държави членки за добиване на вътрешнополитически дивиденти, включително инструмент, който даваше политическа подкрепа\", посочи на свой ред Витанов.\r\n                    \n                    \n                \n                \n                \n                ЕК обаче даде заявка, че иска да въведе нов механизъм, който да следи за върховенството на закона във всички страни членки на ЕС. Емил Радев не скри задоволството, че ЕК е \"намерила смелостта да започне тези процедури\", тъй като по думите му са необходими обективни и ясни критерии, по които да се оценява всяка държава, а не две конкретни.\n\r\n\"Много ще се радвам предложението на Европарламента да стане факт, защото само ЕК има право на законодателна инициатива. По този ще видим къде сме ние в общоевропейски план. Престъпленията все повече са транснацонални\", коментира той за зрителите на \"България сутрин\".\n\r\nВитанов обаче подчерта, че в последния доклад са отбелязани резерви към новото ни антукорупционни законодателство.\r\n\"Слагаме стъпка към края на този механизъм, но това не е окончателно, защото в заключението се споменава, че ще бъде взето под внимание мнението на Европейския парламент и на Европейския съвет. Не знаем по какъв начин този механизъм ще спре да функционира\", заяви Витанов.\n\r\nОтносно въвеждането на новия механизъм за страните от ЕС, той смята, че това би бил по-обективният механизъм, който ще засяга всички държави.", "date": "2019.10.23", "title": "ЕК ще сваля мониторинга над България, но иска нов за всички от ЕС"}
{"url": "https://www.dnes.bg/mish-mash/2019/10/23/perfektnata-rabota-4000-liri-za-testvane-na-pantofi.427081", "text": "Британската компания предлага годишен хонорар от 4000 британски лири за тестване на пантофи, пише в. \"Метро\", цитиран от БТА.\r\n\r\nОфертата идва от марката \"Бедруматлетикс\".\r\n\r\nИзпитателят на пантофи трябва да е сигурен, че артикулите са удобни и държат топли краката.\r\n\r\nТестовете ще се провеждат два дни в седмицата, като ще има и бонус безплатни чехли от компанията. \r\n\r\nЩе бъдат изпробвани най-различни модели - с подметки от мемори пяна, тип мокасини или класически пантофи с подплънка от изкуствена кожа.\r\n\r\nОт компанията намекват, че предлаганата работа може да се стори като осъществена мечта за мързеливци - да не пипваш нищо по цял ден, да ти плащат, а ти в замяна само да обуваш пантофи.\r\n\r\nЗа предпочитани кандидати за поста компанията ще счита хора с хронично студени крака. Заявки на желаещите ще се приемат до 18 ноември.\r\n ", "date": "2019.10.23", "title": "Перфектната работа! 4000 лири за тестване на пантофи"}
{"url": "https://www.dnes.bg/notifikacii/2019/10/23/turciia-se-syglasi-na-mir-izgubiha-li-kiurdite-igrata-v-siriia.427079", "text": "\"Десет стъпки към мир\" в Сирия - така московският официоз \"Росийская газета\" нарича съвместния меморандум, подписан вчера след преговори в Сочи от руския лидер Владимир Путин и турския президент Реджеп Тайип Ердоган.\n\r\nПо думите на Путин това са \"съдбоносни\" договорености, защото дават възможност за решаване на ситуацията по сирийско-турската граница. Принципната позиция в тях гласи, че Сирия трябва да бъде освободена от незаконното чуждестранно военно присъствие, а стабилизирането на ситуацията в тази страна е възможно, само ако се запази териториалната й цялост. Според експерти руско-турското споразумение е реален пробив, пише вестникът.\n\r\nСлед тези договорености \"ще може да се избегнат сблъсъци на турските въоръжени сили със сирийските и с представители на руските въоръжени сили, а тъкмо от това се бояхме\", коментира руският сенатор Владимир Джабаров.\n\n\n                \n                \n                \r\nСтраните подчертаха голямото значение на споразумението за сигурност от Адана. Русия ще съдейства за изпълнението му в днешни условия. Документът бе подписан от Анкара и Дамаск преди над 20 години в турския град Адана. Той предвижда по-специално Сирия да спре подкрепата за Кюрдската работническа партия (ПКК), напомня изданието.\n\r\n\"Владимир Путин спечели военно сражение, на разстояние хиляда километра, от Бочаров ручей\" - президентската си резиденция в Сочи, коментира вчерашните преговори \"Комерсант\", изразявайки надежда, че те ще позволят \"да се избегне нова война в региона\".\n\r\nВсекидневникът цитира думи на Ердоган пред журналисти след срещата, \"повторени още веднъж\": \"Ние не се лакомим за чужди територии!\". Според него турският лидер е бил \"принуден да укроти амбициите си, каквито без съмнение е имал, когато преди няколко дни турски войски навлязоха в контролираната от кюрди сирийска територия\".\n\r\nРусия и Турция започват съвместна операция в Сирия, заявява \"Известия\". Руска военна полиция започва днес патрулиране на сирийско-турската граница откъм Сирия. Тя ще помогне за 150 часа да бъдат изтеглени от тази зона кюрдските отряди за самоотбрана и оръжията им. Така Москва сложи точка в турската операция \"Извор на мира\". Според експерти руско-турското комюнике фактически означава край на военните действия в арабската страна, се казва в статията.\n\r\nРусия се стреми към възможно по-скорошно нормализиране на обстановката в Сирия, тъй като ситуацията се изостря не много далеч от границите на Евразийския икономически съюз, отбелязва пред вестника руският сенатор Андрей Климов.\n\r\nПо думите му всеки горещ и мащабен конфликт в този регион заплашва целия ЕАИС, по-специално с непредсказуеми колебания в цените на петрола, от които зависят много сектори от икономиката на Русия. \"Затова имаме интерес конфликтът да се решава в дипломатически регистър. Москва отново демонстрира, че с право има статут на главен миротворец\", казва Климов.\n\r\nВ момента Русия може да стане посредник в отношенията между Анкара и Дамаск, убеден е турският политолог Керим Хас. Според него след пълното изтегляне на американските войски от сирийските земи Турция де факто ще остане единственият неканен гост в арабската държава.\n\r\nДемократите в САЩ обаче ще съзрат в американското изтегляне \"нов повод за нападки срещу (президента републиканец) Доналд Тръмп. Защото именно той, както те може да кажат, е изоставил съюзниците си - кюрдите. Стопанинът на Белия дом впрочем ще продължи онова, което е планирал\", освен това е твърде зает с подготвяния импийчмънт срещу него и няма да реагира остро на руско-турските договорки, прогнозира експертът.\n\r\nТурците потвърдиха, че не искат сирийски територии. Целта им е да махнат кюрдските отряди от своята граница. Докато последните се изтеглят, контролът върху тези земи ще се предава на сирийската армия, а руска военна полиция ще контролира оттеглянето и разоръжаването на кюрдските части, обобщава руско-турското споразумение \"Взгляд\".\n\r\nТоест няма да има нито сблъсъци между турците и сирийците, нито битки между турците и кюрдите (ако кюрдите наистина изтеглят войските си), а Дамаск ще получи контрол върху Северна Сирия. Засега впрочем не върху цялата зона - кюрдите ще запазят поделенията си в редица селища, но самият факт, че сирийската армия излиза на границата с Турция, е от извънредно значение.\n\r\nДамаск изгуби контрола над границата в самото начало на войната и сега започва да си го връща, което значи, че започва и да възстановява националния си суверенитет. Той няма да е нито антитурски, нито антикюрдски. Както заяви Владимир Путин, \"турците и сирийците предстои заедно да бранят мира и спокойствието по границата, което няма как да стане без взаимоуважително сътрудничество между Турция и Сирия\".\n\r\nИзгубиха ли кюрдите играта? Само ако разглеждаме събитията от гледна точка на мечтата за независим сирийски Кюрдистан. Реално обаче нямаше никакви шансове за сбъдването й. Сега кюрдите ще трябва да се договарят с Дамаск за широка автономия в рамките на Сирия - това ще е най-добрият вариант за народа, представляващ над 10 на сто от сирийското население, допълва \"Взгляд\".\r\n/БТА/", "date": "2019.10.23", "title": "Турция се съгласи на мир: Изгубиха ли кюрдите играта в Сирия?"}
{"url": "https://www.dnes.bg/kino/2019/10/23/zlodeida-i-avrora-se-okazaha-nai-haresvani-i-v-bylgariia.427088", "text": "Продължението на историята между Злодеида и Аврора в \"Господарка на злото 2\" се хареса най-много на българските зрители, сочат обобщените данни от киносалоните след миналия уикенд. Случващото се в Горско царство, с принц Филип, помощника Диавал е проследено от 31 740 зрители и отчита 349 165 лева приходи за първите три дни у нас.\r\nНа втора позиция е другата премиера от миналия уикенд - българският \"Завръщане\" на Ники Илиев. Историята за четирима приятели, които се връщат 20 години по-късно в Пловдив, за да помогнат на единия да запази дома си, е гледана от 14 809 зрители и има 137 668 лева приходи.\r\nТрето място е за двуседмичния първенец в топ 10 - \"Жокера\" за комедианта Артър Флек, който по-късно става лидер на престъпността и хаоса на Готъм сити. Филмът по комиксите на \"DC Comics\", който отнесе \"Златния лъв\" от тазгодишния фестивал в Кан, е гледан от вече 90 396 зрители и има 855 007 лева приходи за трите седмици у нас.\r\n                    \n                    \n                \n                \n                \n                На четвърто място е екшънът \"Близнакът\" с дигитално обработеният времеви образ на Уил Смит. Темата за клонингите, които са подготвени от паравоенна компания за бъдещи битки, но са копие само на един наемен убиец, под режисурата на Анг Ли е гледана от 23 112 зрители и има 249 510 лева приходи за десетте дни у нас.\r\nПето място е за анимацията \"Загубеният Йети\", която е вече трета седмица сред най-гледаните филми у нас. Тийнейджърското приключение от Пекин до Хималаите за връщането на бебе йети към родното място е гледана от 37 947 зрители и има 363 827 лева приходи от билетите им.\r\nНа шесто място е друга анимация - \"Г-н Беля\". Едноименният герой и неговото пътуване в ролята му на бездомно куче са гледани от 12 153 зрители и има 121 344 лева приходи за 17-те дни откакто е на екраните у нас.\r\nНа седма позиция е другият български филм - \"Писма от Антарктида\", който е вече 10 дни на екраните у нас. Драмата с Ирмена Чичикова, Иван Стаменов, Симеон Ангелов, Христо Пимпирев, Мая Бабурска, Диана Димитрова е гледана от 4 182 зрители и има 36 867 лева приходи.\r\nНа осмо място е анимацията \"Angry Birds: Филмът 2\" - вече девета седмица на екраните у нас. Познатите герои от острова на птиците, съюзени с тези от острова на прасетата и борбата им срещу острова на орлите са гледани от 73 854 зрители и имат 678 973 лева приходи.\r\nДевета позиция сред най-гледаните филми е за биографичната драма \"Да свалиш Уолстрийт\", създадена по публикация в сп. \"Ню Йорк\" от 2015 година. Филмът с Констънс У, Дженифър Лопес, Джулия Стайлс, Кики Палмър, Лили Райнхарт, Маделин Бруър, Мет Таули, Трейс Лисет, Карди Би и Лизо е гледан от 39 355 зрители и има 358 559 лева приходи за месец на екраните у нас, пише БТА.\r\nДесето място е за бразилската екшън-фантастика \"Към звездите\". Пътуването на Рой Макбрайд към края на Слънчевата система, за да се срещне с баща си Клифърд, е гледано от 34 400 зрители и има 351 480 лева приходи за петте седмици у нас.", "date": "2019.10.23", "title": "Злодеида и Аврора се оказаха най-харесвани и в България"}
{"url": "https://www.dnes.bg/crime/2019/10/23/piiana-germanka-podkara-kemper-krai-polski-trymbesh.427089", "text": "Пияна германка за волана спипаха полицаите от Полски Тръмбеш. \r\n\r\n29-годишната жена карала кемпер във вторник, когато униформените я спрели. \r\n\r\nПри проверката за алкохол дрегерът е отчел 2.25 промила в издишания въздух. \r\n\r\nТя отказала кръвна проба и е задържана с полицейска мярка до 24 часа.\r\n\r\nСъщата вечер, в 20,30 ч. в Стражица е хванат и друг пиян шофьор. \r\n\r\nПри проверката  на 51-годишния мъж апаратът е отчел 2,41 промила. Той също е отказал кръвна проба.", "date": "2019.10.23", "title": "Пияна германка подкара кемпер край Полски Тръмбеш"}
{"url": "https://www.dnes.bg/eu/2019/10/23/ek-monitoringyt-za-rumyniia-ostava.427057", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          В доклада за Румъния Европейската комисия посочва, че страната не е изпълнила препоръките от последния доклад от ноември 2018 г. и не е доволна от реформите в сферата на съдебната система и борбата с корупцията.\r\nПремиерът в оставка Виорика Дънчила определи механизма за сътрудничество и проверка като дискриминация на Румъния и България спрямо останалите страни членки на ЕС. \r\n\r\nДънчила, чието правителство бе свалено с вот на недоверие на 10 октомври, обвини президента Клаус Йоханис, че не е използвал възможностите, които му предоставя статутът на държавен глава, за да настоява за приемане на Румъния в Шенген и за премахване на Механизма за сътрудничество и проверка. \r\n\r\nДоскоро Букурещ се смяташе за пример за борбата в корупцията в региона, а румънката Лаура Кьовеши официално стана първият главен европейски прокурор, посочва \r\n.", "date": "2019.10.23", "title": "ЕК: Мониторингът за Румъния остава"}
{"url": "https://www.dnes.bg/sport/2019/10/23/sled-izbora-na-dermendjiev-kakvo-shte-se-sluchi-s-futbola-ni.427058", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Георги Дерменджиев официално е новият селекционер на националния ни отбор по футбол. Решението беше взето днес по време на заседание на Изпълнителното бюро на Българския футболен съюз, като специалистът заменя на поста подалия оставка Красимир Балъков. \n\r\n\"Основният проблем в българския футбол е лошото управление на клубовете. Футболистите, които излизат от тях, са под средното ниво. Трябва да се промени цялата политика на финансиране и тренировки\", коментира в студиото на \"Денят ON AIR\" бившият футболист и директор на ЦСКА Георги Илиев-Майкъла.\n\r\nДоговорът на Дерменджиев е за срок от 6 месеца с опция за удължаване с 2 години. \n                    \n                    \n                \n                \n                \n                \r\nДругото важно решение, което беше взето днес, е отстраняването на досегашния шеф на съдиите Йордан Сталев, който беше задържан по време на акцията на ГДБОП в централата на Българския футболен съюз в \"Бояна\". Той ще бъде заменен от Костадин Стоичков. \n\r\n\"БФС винаги се е управлявал по един и същи начин. Необходимо е съдиите да се отделят от футболния съюз и да бъдат независим орган. А в Изпълкома не бива да има президенти на футболни клубове, тъй като те влияят върху съдиите\", категоричен бе Георги Илиев пред.", "date": "2019.10.23", "title": "След избора на Дерменджиев: Какво ще се случи с футбола ни?"}
{"url": "https://www.dnes.bg/eu/2019/10/23/razvod-po-evropeiski-brexit-v-zadynena-ulica.427059", "text": "Разводът на Великобритания с Европейски съюз отново се оказа в задънена улица тази вечер, след като депутатите в британския парламент отхвърлиха изключително сгъстения график на премиера Борис Джонсън за одобряване на неговото споразумение с Брюксел за Brexit, предаде Ройтерс и БТА.\r\nПреди самото гласуване Джонсън предупреди парламента, че ако го бламира по въпроса за графика и наложи отлагане на Брекзит до януари, той ще се откаже от опитите си да ратифицира споразумението и ще поиска избори под лозунга \"Нека да извършим Brexit\".\r\nТака Джонсън бе поставен от опонентите си тази вечер в унизителното положение да иска от ЕС нова отсрочка след 31 октомври - нещо, което той се бе зарекъл никога да не направи.\r\n                    \n                    \n                \n                \n                \n                Преди това председателят на Европейския съвет Доналд Туск каза, че би погледнал сериозно на такова искане.\r\nДепутати отхвърлиха с 322 гласа срещу 308 т.нар. \"програмна поправка\", която отреждаше само 3 дни за обсъждане и гласуване на законопроекта за Брекзит, чрез който да бъде осъществено постигнатото с Брюксел споразумение.\r\nПреди това те обаче одобриха по принцип с 329 гласа срещу 299 на второ четене самото 115-странично споразумение. Вторият вот обаче прави невъзможно за Джонсън да изпълни обещанието си и да изкара Великобритания от ЕС на 31 октомври, отбелязва Асошиейтед прес.\r\nСлед след втория вот, нанесъл му тежко поражение, премиерът заяви, че той ще \"постави на пауза\" самия законопроект. Той заяви, че кабинетът временно преустановява разглеждането на законопроекта за Брекзита и ускорява подготовката за Brexit без сделка. Предо това обаче ще се консултира с европейските лидери.", "date": "2019.10.23", "title": "Развод по европейски: Brexit в задънена улица"}
{"url": "https://www.dnes.bg/world/2019/10/23/bivshiiat-us-prezident-djimi-kartyr-padna-i-schupi-taz.427029", "text": "Бившият президент на САЩ Джими Картър отново е в болница, след като е паднал и наранил таза си в дома си в Плейнс, щата Джорджия, предаде Асошиейтед прес, цитиран от БТА.\r\nГоворителка на Центъра \"Картър\" определи фрактурата като \"лека\" в съобщение, разпространено днес. По думите й 95-годишният експрезидент е в добро настроение във \"Фиби съмър медикъл сентър\" и с нетърпение очаква да се възстановява у дома след снощното падане.\r\nТова е третото падане на Картър през последните месеци. Първото през пролетта наложи операция за замяна на тазобедрена става. Картър падна още веднъж този месец и въпреки че получи 14 шева, още на следващия ден сe появи, макар и с бастун, на строежа на къща на благотворителната организация \"Хабитат за човечеството\" (Habitat for Humanity) в Нашвил, щата Тенеси.\r\n                    \n                    \n                \n                \n                \n                Картър е най-възрастният жив бивш президент в историята на САЩ. Той и 92-годишната Розалин неотдавна станаха най-дългогодишната \"първа двойка\", надминавайки Джордж и Барбара Буш, с над 73-годишен брак, припомня АП.", "date": "2019.10.23", "title": "Бившият US президент Джими Картър падна и счупи таз"}
{"url": "https://www.dnes.bg/index/2019/10/23/za-sik-ovete-v-sofiia-pukanki-sandvichi-vafli-za-420-000-lv.427060", "text": "Пуканки, сандвичи, чипс, вафли и солети - това са само част от гощавките, с които Столичната община смята да храни участниците в обработката на протоколите на секционните избирателни комисии на предстоящите местни избори. \n\r\nНа 15 октомври тя е обявила обществена поръчка с предмет \"доставка на хранителни продукти, освежаващи и тонизиращи напитки\" с прогнозна стойност 420 000 с ДДС, пише „Сега“.\n\r\nОт документацията става ясно, че общинската администрация не планира да пести средства, за да задоволи апетита на участниците в СИК, както и на сътрудниците на Общинската избирателна комисия, чийто приблизителен брой е 5300 души. \n\r\nВ първия изборен ден на 27 октомври и в следващия - 28 октомври, за участниците са предвидени по четири хранения на ден, по време на които ще се сервират сандвичи с колбас и вегетариански. \n                \n                \n                \r\nЗа целта е прогнозирано да се закупят 63 608 броя. Всеки ще може да си вземе и напитка. Столичната община иска да купи 127 216 бутилки от 0.500 мл минерална вода и още толкова бройки кафе, което ще се предлага чрез кафе машина. Това прави средно по 24 броя на човек от всеки от двата артикула. Плюс това ще се дадат пари и за 63 хил. бутилки от половин литър безалкохолно. В \"количествено-стойностната сметка\" към обществената поръчка е отбелязано, че ще бъде сервиран и чай, билков или плодов.\n\r\nСлед всяко основно хранене ще следват няколко междинни. Тогава всеки ще може да си хапне сладки и солени снаксове. Прави впечатление, че прогнозните количества на разядките не са никак малки. Цели 14 882 броя пакети с пуканки. \"Те следва да се приготвят чрез професионални машини, като изпълнителят се задължава да осигури за постоянно минимум по един оператор за зареждане на всяка машина\", пише в техническите спецификации към обществената поръчка. Освен тях е планирано да има 31 804 пакета солети, 15 902 броя чипс, 31 804 кроасана и 15 902 тунквани вафли.\n\r\nВ понеделник изтече срокът, в който могат да се подават оферти за участие в обществената поръчка. Все още обаче не е ясно дали има избран изпълнител.\r\n ", "date": "2019.10.23", "title": "За СИК-овете в София: Пуканки, сандвичи, вафли – за 420 000 лв."}
{"url": "https://www.dnes.bg/top-novini/2019/10/23/folksvagen-ne-se-otkazva-i-ne-izneveriava-na-turciia.427061", "text": "Фолксваген не търси друга площадка за изграждането на новия си завод – независимо от факта, че плановете за изграждането на такъв завод в Турция в момента са замразени, предаде агенция ДПА.\n\r\n\"В момента не подготвяме никакви алтернативни планове\", заяви Андреас Тостман от Управителния съвет на Фолксваген. Той обясни, че решението все още е замразено.\n\n\n\r\n\"Намираме се във фаза на внимателно наблюдение\", каза още Тостман. \n\r\nТой не посочи конкретна времева рамка, в която ще бъде взето съответното решение.\n\r\nСлед като турската армия навлезе в Северна Сирия, Фолксваген отложи окончателното решение за изграждането на отдавна запланувания нов завод в Югоизточна Европа, припомня . В тесния кръг кандидати за площадка на този завод беше и България, която междувременно отново се намеси в играта, внасяйки една предполагаемо подобрена оферта. Междувременно желание да приемат новия завод на автомобилния гигант заявиха и Румъния, Сърбия и Хърватия. \r\n \r\n   ", "date": "2019.10.23", "title": "Фолксваген не се отказва и не изневерява на Турция"}
{"url": "https://www.dnes.bg/eu/2019/10/23/tusk-es-da-prieme-iskaneto-na-london-za-otlagane-na-brexit.427062", "text": "Председателят на Европейския съвет Доналд Туск заяви, че ще препоръча на лидерите на страните от ЕС да приемат отлагане на излизането на Великобритания от съюза, съобщиха Франс прес и Ройтерс.\n\n\r\n\"След решението на британския премиер Борис Джонсън да преустанови процеса на ратифициране на споразумението за оттегляне и за да се избегне Brexit без сделка, аз ще препоръчам на 27-те страни от ЕС да приемат искането на Обединеното кралство за отлагане\", написа Туск в Тwitter. \r\n\r\nТой добави, че за тази цел ще предложи решението да бъде взето с писмена процедура, без да бъде свиквана среща на върха, пише БТА.\r\n ", "date": "2019.10.23", "title": "Туск: ЕС да приеме искането на Лондон за отлагане на Brexit "}
{"url": "https://www.dnes.bg/world/2019/10/23/nasa-iska-na-mks-vinagi-da-ima-astronavt-ot-sasht.427064", "text": "НАСА не желае да се стигне до ситуация, при която на борда на Международната космическа станция (МКС) няма американски астронавти, съобщи ТАСС. \n\r\n\"Искаме на МКС винаги да има американски астронавт - каза той. - И Русия иска на борда на станцията да има руски космонавт. Ако търговските кораби, разработвани от американските компании \"Спейс Екс\" и \"Боинг\", не са готови през първата половина на следващата година, американските астронавти ще се върнат у дома през октомври 2020 г. Искаме партньорството да продължи, за да може кораби \"Союз\" да бъдат ползвани от американски астронавти, а американски търговски кораби - от руски космонавти. Така ще може да се поддържа и руското, и американското присъствие на МКС, дори ако има провали.\"\n                    \n                    \n                \n                \n                \n                \r\nБрайдънстайн поясни, че САЩ се надяват да възобновят пилотираните полети до МКС с кораби собствено производство през първата половина на 2020 г., но засега не поставят конкретни срокове заради необходимостта да бъдат извършени повече изпитания. \n\r\n\"Смятам, че през първата половина на следващата година компаниите \"Спейс Екс\" и \"Боинг\" ще осъществят успешни изстрелвания към МКС\", каза той. \n\r\nБрайдънстайн отбеляза, че за разлика от руските кораби \"Союз\", които отдавна са доказали надеждността си, американската програма в момента се разработва.\n\r\nНАСА иска да изпрати хора на Луната, но не изключва международно участие при осъществяването на тази цел, а това може да позволи за пръв път в историята неамериканци да стъпят на естествения спътник на Земята, предаде Франс прес. \"Нуждаем се от всички международни партньори, за да идем на Луната - увери Брайдънстайн. - Ако се споразумеем за приноса на отделни страни, не виждам защо международните ни партньори да не дойдат с нас на Луната.\"\n\r\nСамо 12 американци са стъпили на Луната в рамките на мисиите \"Аполо\" (1969 - 1972).\n\r\nСАЩ разработват космически кораб \"Орион\" и окололунна станция \"Гейтуей\", като завръщането на хора на Луната е планирано за 2024 г. в рамките на мисията \"Артемис 3\". Този етап ще е единствено с американско участие. Едва по-късно, след уголемяването на \"Гейтуей\" неамериканци ще може да стигнат до Луната. \r\n \r\n/БТА/\r\n ", "date": "2019.10.23", "title": "НАСА иска на МКС винаги да има астронавт от САЩ"}
{"url": "https://www.dnes.bg/football/2019/10/23/iuventus-trudno-nadvi-lokomotiv-moskva-nasred-torino.427063", "text": "Италианският хегемон Ювентус постигна неочаквано трудна победа при домакинството си на Локомотив Москва в мач от 3-ия кръг на груповата фаза на Шампионска лига.\n\r\n\"Бианконерите\" се наложиха с 2:1, но трябваше да положат сериозни усилия срещу гостите, които демонстрираха много грамотен футбол насред Торино. В 30-ата минута Алексей Миранчук откри резултата, след което домакините се хвърлиха в атаки.\n\r\nКристиано Роналдо и компания обаче не можеха да намерят пролука в чудесно подредената защита на Локомотив. След почивката нещата на терена не се промениха, но в рамките на 120 секунди Пауло Дибала се разписа на два пъти за пълния обрат. Той беше точен в 77-ата  и 79-ата минута и обра овациите.\n                    \n                    \n                \n                \n                \n                \r\nС успеха \"старата госпожа\" събра 7 точки в група \"D\", с колкото е и Атлетико Мадрид. Локомотив има 3 т., Байер Леверкузен остава на дъното с нулев актив. В следващия кръг първенецът на Италия гостува в Москва, а \"аспирините\" приемат испанците.\n\r\nРеал Мадрид пък постигна първата си победа в Шампионската лига този сезон, след като надигра с 1:0 като гост Галатасарай. Двубоят бе от изключителна важност за “Кралете”, които записаха само 1 точка в първите си два мача и нова издънка тази вечер можеше да коства позицията на Зинедин Зидан начело на тима. \n\r\nТони Кроос обаче вкара така ценното попадение в 18-та минута, а другият герой за испанците бе много критикуваният в последно време Тибо Куртоа. Белгиецът направи няколко впечатляващи спасявания, особено през първото полувреме.\n\r\nТака с този успех Реал се изкачи на второто място в Група А с актив от 4 точки, на цели 5 зад абсолютния лидер ПСЖ. Клуб Брюж вече е трети с 2 точки, докато Галатасарай е на дъното с 1.\n\r\n\r\n ", "date": "2019.10.23", "title": "Ювентус трудно надви Локомотив Москва насред Торино"}
{"url": "https://www.dnes.bg/rusia/2019/10/23/lavrov-turskata-voenna-operaciia-v-siriia-se-prekratiava.427065", "text": "Операцията на турската армия \"Извор на мира\" в Североизточна Сирия се прекратява, а по-нататъшното развитие на обстановката ще зависи от това доколко успешно ще бъде осъществено изтеглянето на кюрдските военизирани формирования и техните оръжия, каза руският външен министър Сергей Лавров, цитиран от ТАСС, след приключването на преговорите на президентите на Русия и Турция Владимир Путин и Реджеп Ердоган в Сочи.\n\r\nЛавров съобщи, че руска военна полиция и войници на сирийската гранична служба от 12 ч. в сряда ще започнат съвместно патрулиране на района \"от сирийската страна на сирийско-турската граница извън пределите на зоната на операция \"Извор на мира\".\n                    \n                    \n                \n                \n                \n                \r\nПреговорите между двамата президенти продължиха над шест часа. На тях се обсъждаше операцията \"Извор на мира\", започната от Турция в северната част на Сирия на 9 октомври с цел създаване на буферна зона, която да стане защитен пояс за турската граница.\n\r\nРешението, взето от Русия и Турция, не зависи от позицията на САЩ, добави Лавров, на зададен му журналистически въпрос каква реакция на САЩ очаква Москва след подписването във вторник на меморандум с Турция. \"Първо, тази позиция (на САЩ) е доста променлива и противоречива. Второ, коалицията, която САЩ ръководят, се намира на територията на Сирия незаконно\", каза той.\n\r\nРуският външен министър, цитиран от Ройтерс, приветства договорката между Москва и Анкара и каза, че по този начин ще бъде прекратено кръвопролитието в региона.\n\r\nТурският външен министър Мевлют Чавушоглу, който също говори пред журналистите, отбеляза, че съвместното патрулиране на турски и руски военни в Северна Сирия не се отнася за селището Камишли.\n\r\n ", "date": "2019.10.23", "title": "Лавров: Турската военна операция в Сирия се прекратява"}
{"url": "https://www.dnes.bg/world/2019/10/23/v-chili-socialni-merki-za-da-se-sloji-krai-na-protestite.427066", "text": "Чилийският президент Себастиан Пинера обяви пакет от социални мерки, за да сложи край на протестите, които разтърсват страната от пет дни заради увеличението на цената на билетите за метрото в Сантяго, съобщиха Франс прес и ТАСС.\n\r\nСоциалните мерки включват 20-процентно повишение на минималната пенсия, замразяване на цената на тока, частично покриване на разходите за лечение, намаляване на цените на лекарствата и установяване на минимален гарантиран доход за работещите.\n\r\n\"Ние ще внесем за разглеждане в Конгреса тези социални мерки и ще започнем изпълнението им, когато правителството получи тази възможност\", заяви Пинера в реч, която бележи рязък завой спрямо последните му твърди изявления към демонстрантите.\n                    \n                    \n                \n                \n                \n                \r\nШейсет и девет годишният десноцентристки президент помоли сънародниците си да простят на правителствата, както леви, така и десни, че не са успели да вземат по-рано мерки за ограничаване на дълбоките неравенства в петата най-голяма икономика в Латинска Америка, предаде Ройтерс.\n\n\r\n\"Вярно е, че проблемите се натрупаха от много десетилетия, а различните правителства не бяха способни да признаят тази ситуация в цялата й величина\", заяви Пинера. \"Аз признавам и се извинявам за тази липса на визия\", добави той.\n\r\nПротестите, които прераснаха в безредици и стълкновения с полицията, избухнаха в Сантяго на 14 октомври и постепенно обхванаха цялата страна, припомня БТА. Президентът обяви извънредно положение в столицата и други градове и отмени повишението на цената на билетите за метрото, но протестите продължиха, подхранвани от народното недоволство срещу икономическите и социалните условия в страната и неравенството. По данни на властите в резултат на безредиците са загинали 15 души.\r\n ", "date": "2019.10.23", "title": "В Чили: Социални мерки, за да се сложи край на протестите"}
{"url": "https://www.dnes.bg/index/2019/10/23/receptata-dnes-salata-kob-s-avokado-i-koze-sirene.426926", "text": ":\r\n4 резена пушен бекон, нарязан\r\n2 големи сварени яйца\r\n6 чаши нарязана маруля\r\n1 ябълка, нарязана на кубчета\r\n250 г чери домати, нарязани\r\n1 авокадо, нарязано на кубчета\r\n½ чаша печени орехи\r\n1/3 чаша сушени червени боровинки\r\n1/3 чаша козе сирене\r\nЗа дресинга:\r\n1/3 чаша майонеза\r\n¼ чаша прясно мляко\r\n2 супени лъжици захар\r\n1 супена лъжица оцет\r\n1 супена лъжица слънчогледово семе\r\n \r\n:\r\n \r\nРазбъркайте съставките за дресинга в малка купа и оставете настрана.\r\n \r\nЗагрейте голям тиган на средна температура. В него запържете бекона, докато покафенее. Прехвърлете върху хартия, за да се отцеди. Сварете яйцата. Обелете ги и ги нарежете на половини. В голяма купа за салата поставете на дъното нарязаната маруля. След това едно по едно подредете бекона, яйцата, ябълката, авокадото, чери доматите, орехите, боровинките и козе сиренето. Сервирайте веднага салатата, полята с дресинга.\r\n \r\n", "date": "2019.10.23", "title": "Рецептата Dnes: Салата \"Коб\" с авокадо и козе сирене"}
{"url": "https://www.dnes.bg/video-prognoza/2019/10/23/liatoto-prez-oktomvri-ostava-gradusite-otnovo-do-27-c.427068", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Mинималните температури у нас днес ще бъдат от 5 до 10 градуса, а по Черноморието - до 13-14. Преди обед на много места в низините на Източна България и по Дунава ще има мъгли и ниски облаци, които до обед ще се разсеят и през останалата част на деня ни очаква поредната доза слънчево време. \n\r\nМаксималните температури ще бъдат от 22 до 27 градуса.\n\r\nНад Черноморието тази сутрин ще бъде облачно и с намалена видимост. Около и след пладне облаците ще се разкъсват и временно ще намалеят. Ще духа слаб вятър от изток-югоизток. Температурата на въздуха ще са от 19 до 22 градуса. \n\r\nТова прогнозира в \"България сутрин\" синоптикът на  Владимира Илиева. И добави, че времето продължава да бъде подходящо за много разходки и отдих в планините. Вятърът ще бъде слаб от югозапад. Температурата на височина 2500 м ще достига 10 градуса, а на 1500 м – 16-17. \n                \n                \n                \r\nВ четвъртък на места в Източна България и по Дунава ще има ниски облаци и мъгли, а следобед над почти цялата страна ще бъде слънчево. \n\r\nВ петък, събота и неделя времето ще остане без промяна. Ще се задържи предимно слънчево, със сутрешни мъгли и ниски облаци в низините и поречията на Източна България, по Дунава и Марица. Температурите ще се задържат чувствително по-високи от нормалните за края на октомври достигайки до 25-27 градуса.", "date": "2019.10.23", "title": "Лятото през октомври остава, градусите отново до 27°C"}
{"url": "https://www.dnes.bg/politika/2019/10/23/zaharieva-bylgariia-e-drastichno-promenena-za-12-godini.427080", "text": "Разликата между България през 2007 г. и България през 2019 г. е огромна. Това каза вицепремиерът и министър на външните работи Екатерина Захариева в коментар за Механизма за сътрудничество и проверка и последния доклад за страната ни.\n\n\r\n„България за първи път получава категоричен доклад, че е изпълнила всичките критерии. Това означава, че според ЕК това трябва да бъде последният доклад и механизмът трябва да отпадне”, каза Захариева по bTV.\r\n\n                    \n                    \n                \n                \n                \n                \r\nПо думите ѝ от няколко месеца в ЕС се говори за създаване на единен механизъм за всички държави-членки. Все още няма разписани процедури, но основната идея е критериите за наблюдение да са еднакви за всички страни в Общността.\n\r\n„България винаги е била за това, че трябва да има еднакви критерии за всички държави-членки. Позитивната новина е, че за България ЕК предлага прекратяване на този специфичен механизъм, който е само за Румъния и за нас. Разликата между България през 2007 г. и България през 2019 г. е огромна. Смятам обаче, че има още какво да се върши по реформите. Неслучайно правителството създаде специален механизъм преди около месец, който да продължи наблюдението на реформите. Този механизъм ще бъде с участието на съдебната власт и на изпълнителната власт и реформите се правят заради българите граждани. Хората трябва да имат удовлетворение от системата”, каза още външният министър.\n\r\nЕкатерина Захариева коментира и посещението си в Москва. По думите ѝ разговорите с руския ѝ колега Сергей Лавров са били конструктивни и честни.\n\r\nВъв фокуса на срещата бяха енергийните проекти и най-вече продължението на „Турски поток” през България, което Лавров нарече „Български поток”. \n\r\n„Този проект е важен не само заради сигурността на доставките, но и за целия регион”, посочи Захариева.\n\r\nТя добави, че срокът за изпълнение на трасето през българска територия е около 600 дни.", "date": "2019.10.23", "title": "Захариева: България е драстично променена за 12 години"}
{"url": "https://www.dnes.bg/politika/2019/10/23/hubavo-bilo-che-padna-monitoringyt-na-briuksel-no-pak-ne-sme-idealni.427092", "text": "\nОтпадането на механизма е нещо добро, но това трябва да ни амбицира още повече. Това заяви премиерът Бойко Борисов, който поздрави министерствата за усърдната работа, след като вчера ЕК обяви доклада по механизма за сътрудничество и проверка за България. \n\n Според него това е добър доклад, но \"още не сме идеални и трябва да положим допълнителни усилия\". Борисов настоя за ежедневна борба за върховенството на закона, срещу корупцията и контрабандата.\n\r\nВключително и към Станишев мога да изкажа благодарност, коментира Борисов в началото на правителственото заседание, но изрази съжаление, че политическите опоненти реагирали все едно нещо лошо се е случило.\n                    \n                    \n                \n                \n                \n                \r\n\"Било подарък за правителството. Никъде не казват правителството или Борисов, казват България. Утре ще дойдат да управляват, ще има една държава, която не е под ударите на механизма\", изтъкна той.\n\r\nСпоред премиера всички държави в Европа ще бъдат наблюдавани за върховенството на закона, свободата на медиите и демокрацията.\n\r\nСлучи се нещо хубаво за България, но дори отделянето ни от Румъния не е хубаво, каза Борисов и допълни, че балканските страни трябва да вървят заедно, за да просперират.\n\r\nПремиерът призова министрите да подкрепят точка от дневния ред на Министерския съвет, която гласи, че \"Български пощи\" ще разпространяват и продават печатните издания в страната. Той каза това по повод посещение на \"Репортери без граници\" у нас.\n\r\n\"Считам, че единственото нещо, което може да направи държавата в тяхна подкрепа и в подкрепа на свободата на словото, е да не оставяме частници да правят разпространение\", каза премиерът. Така според него държавата ще гарантира, че \"всяко издание ще отиде там, където искат да го прочетат\".", "date": "2019.10.23", "title": "Хубаво било, че падна мониторингът на Брюксел, но... пак не сме идеални"}
{"url": "https://www.dnes.bg/top-novini/2019/10/23/robotite-nastypvat-praviat-palachinki-dirijirat-simfonichen-orkestyr.427069", "text": "Автоматизацията на българския бизнес доведе до въвеждане на роботи на мястото на стругари, месари, бояджии и кроячи, могат да правят и палачинки и да дирижират симфоничен оркестър, показва проучване браншова организация по автоматизация (ПАРА), пише \"Монитор\". \n\n\n\r\nПо-ниско платените и трудни длъжности биват заменени от неуморни и безпристрастни машини основно в хранително-вкусовата промишленост, автомобилния сектор, фармация, машиностроене и обработката на метали.\n\r\nВ последните години София се превърна в световен инвестиционен център. Само за месец 70 компании в развойната дейност са проявили интерес да се установят в столицата, показват данни на Агенцията по инвестиции.\n                \n                \n                \r\nВ автоматизация на процесите влагат средства основно фирми с персонал над 500 души или числен състав под 50. Изводът от проучването е необходимост от роботи в производството наравно със служителите, а не сами в халетата, за да се увеличава производителността, коментира на форум в столицата мениджърът продажби на международна компания за автоматизация. Роботизацията на българската икономика ще я изведе на следващо ниво, смятат от ПАРА. Ръководители на едни от най-големите български компании за изкуствен интелект прогнозират, че IT - секторът ще развие своя потенциал в близките 5 години. Уверяват също, че работната ръка няма да отпадне, а персоналът ще бъде преквалифициран, както в много компании по света.\n\r\nПроучване сред 54 български компании сочи, че автоматизацията води до увеличаване на производството и на качеството. 40 на сто от фирмите, участвали в анкетата, са инвестирали над 1 млн. лева в иновации.\n\r\nИндустриалното оборудване, което използват са главно машини за управление и контрол на машини, но не липсват и други промишлени и сортировъчни машини. Сред интересните бизнеси, които в момента се модернизират у нас, е пакетажът на захарен памук в кутии. Заводът в Свиленград е на второ място в производството на сладкия десерт в световен мащаб след Ирландия.\n\r\nСъвместно с икономическия растеж на роботизацията и автоматизацията идва и страхът на част от служителите, че роботите ще ги изместят. Често има случаи на саботажи в родни заводи.", "date": "2019.10.23", "title": "Роботите настъпват, правят палачинки, дирижират симфоничен оркестър "}
{"url": "https://www.dnes.bg/stranata/2019/10/23/2-tona-myrtva-riba-v-reka-struma-problem-niama.427090", "text": "Замърсяването на река Струма и язовир \"Пчелина\" изкара жителите на Перник на протест. Преди месец от водоема изплува тонове мъртва риба, която според протестиращите е заради изсипани в реката вредни вещества от близките предприятия. Демонстрантите поставиха ковчег, за да \"погребат\" ритуално реката.\r\n\"Гледката беше потресаваща. Още от месец май река Струма тече мътна, черна, червена, кафява, сива. Реката беше замърсена от силно отровни промишлени води от предприятията на територията. Въпреки множеството сигнали, РИОСВ-Перник не взеха никакви мерки\", обяснява Марио Антонов, който е свидетел на случващото се в района.\r\n\"Река Струма е отпаден канал в момента. Всички граждани на Перник и областта смятаме, че не се взеха никакви мерки. Държавата дори не си прави труда да види колко умряла риба има. По наши груби сметки става въпрос за 2 тона измряла риба в язовира\". Директорът на басйенова дирекция инж. Георгиев твърдеше, че причините са природни явления - цъфтеж на водорасли, слаб приток на вода, презарибяване от наша страна. Ние опровергахме неговите думи. Причината е замърсяване на водите\", разказа той пред Нова тв.\r\n                    \n                    \n                \n                \n                \n                \"Не мога да се съглася с тези твърдения. Експертите на РИОСВ-Перник изпълняват правомощията си по закон. Проверени са 12 предприятия от началото на годината. При установяване на превишаване на дори един от показателите, те са санкционирани. Има санкционирани 6 промишлени обекта. На всички сигнали е реагирано своевременно и при установяване на нарушител също са предприемани административно-наказателни действия. Не може да говорим за тотално замърсяване\", обобщи от РИОСВ- Перник Анелия Дренска.", "date": "2019.10.23", "title": "2 тона мъртва риба в река Струма. Проблем - няма..."}
{"url": "https://www.dnes.bg/rusia/2019/10/23/ankara-dovolna-kiurdite-niama-da-imat-svoia-dyrjavica.427085", "text": "Анкара е доволна от постигнатото вчера след 6 часа преговори между Ердоган и Путин в Сочи споразумение за Сирия.\n\r\nСъветникът на турския президент Фахреттин Алтун го определи като историческа дипломатическа победа, постигната благодарение на силната лидерска воля на Ердоган.\n\r\n\"Борбата срещу тероризма ще продължим в сътрудничество с приятелските и съюзнически страни. Проектът на сепаратистката терористична организация за създаване на държавица отиде в историята\", написа в Тwitter съветникът на турския президент.\n\r\nСпоред подписаното между Москва и Анкара споразумение кюрдските милиции от Силите за защита на народа ще напуснат до 150 часа територията на планираната зона за сигурност в Северна Сирия. След този срок руски и турски военни съвместно ще патрулират в дълбочина до 10 км на сирийска територия, предаде БТА.\n                    \n                    \n                \n                \n                \n                \r\nСрокът от 150 часа, договорен за изтеглянето на кюрдските милиции, изтича на 29 октомври. Датата е емблематична, понеже тогава се чества националният празник на страната. На тази дата се навършват 96 години от обявяването на Турция за светска република от Мустафа Кемал Ататюрк.\n\n\r\nФактът се свързва с това, че именно на тази емблематична за Турция дата, каквато е 29 октомври, Турция ще стъпи в зоната за сигурност, заради която турската армия предприе операцията \"Извор на мира\" в Северна Сирия и се смята,че е изпълнила с чест тази задача.\n\r\n\n\r\nЕрдоган пристигна по обяд в Сочи. Според източници от Анкара той и Путин известно време са разговаряли насаме. Медиите публикуваха снимка, на която Ердоган и Путин се вижда да разговарят пред разтворени топографски карти.\n\r\nРазговорите между двамата президенти са продължили 6 часа. Главният резултат е постигнатата договореност за изтеглянето на кюрдските милиции от 30-километровата зона за сигурност, както и започването на общи патрули от руски и турски военни в зоната за сигурност.\n\r\nЕто какво съдържа подписаното съвместно споразумение между Турция и Руската федерация, /в оригиналния вариант се нарича меморандум/ което публикуваха турски медии.\n\r\n1. Двете страни заявяват/потвърждават/ запазването на политическото единство и териториалната цялост на Сирия и опазването на националната сигурност на Турция.\n\r\n2. Подчертават своята решимост да се борят с всички форми и прояви на тероризма и за прекратяване на сепаратистките дейности на сирийска територия.\n\r\n3. В тази връзка ще се поддържа установеното статукво на територия 32 км в дълбочина, постигнато от операцията \"Извор на мира\", включващо Тал Абияд и Рас ал Айн.\n\r\n4. Двете страни потвърждават значението на Договора от Адана. Руската федерация при съществуващите условия ще улеснява изпълнението на Договора от Адана.\n\r\n5. На 23 октомври, от 12 часа на обед, руски военни полицаи и сирийски граничари ще навлязат от сирийска страна на територията, която остана извън операцията \"Извор на мира\" ,за да гарантират изтеглянето на кюрдските милиции и на тежките оръжия от 30-километровата територия край турско-сирийската граница. Тези действия ще приключат в рамките на 150 часа. В същото време съвместни руско-турски военни патрули ще започнат съвместни патрулни действия в границите на турската военна операция на запад и изток на 10 км дълбочина, която не включва град Камишли.\n\r\n6. Всички сили на кюрдските милиции, както и оръжията им ще бъдат изведени от Манбидж и Тел Рифат.\n\r\n7. Двете страни ще предприемат необходимите мерки за предотвратяване проникването на терористични елементи.\n\r\n8. Ще бъдат предприети съвместни дейности с цел осигуряване на сигурността на мигрантите и улесняване на доброволното им завръщане.\n\r\n9. Ще бъде създаден съвместен механизъм за наблюдение и проверка, който да наблюдава и координира прилагането и изпълнението на този меморандум.\n\r\n10. Страните ще продължат усилията си за намиране на трайно политическо решение на конфликта в Сирия в рамките на Механизма от Астана и за подпомагане на дейността на Конституционната комисия.\r\n \r\n/БТА/", "date": "2019.10.23", "title": "Анкара доволна: Кюрдите няма да имат своя \"държавица\""}
{"url": "https://www.dnes.bg/notifikacii/2019/10/23/biznes-s-elektricheski-skuteri-lesno-li-se-pravi-u-nas.427093", "text": "Правилата за електрическите скутери в законодателен аспект все още са спорни, като изключим Западна Европа, където до голяма степен те са орегулирани като одобрение и начин на използване и има какво да се използва като примери. Това мнение изрази Огнян Божилов, основател на производителя на електрически скутери \"Narcine\", в ефира на . \n\n\n\r\nНамерението му да произвежда електрически скутери се е зародила преди 3 години.\n\r\n\"Идеята ни бе за компактен електрически велосипед, за да предложим алтернатива на автомобила за ежедневно пътуване в града. Оттогава досега сме направили повече от 3 прототипа, тествани на редица тест драйв събития, където е събрана обратна връзка от много хора\", каза той.\n                \n                \n                \r\n\"В момента имаме няколко първоначални клиенти и преговаряме с инвеститори за първоначална инвестиция, за да стартираме производство. Мислим за потенциална платформа за споделено наемане на скутерите\", посочи Божилов.\n\r\nЦелият разговор вижте по .", "date": "2019.10.23", "title": "Бизнес с електрически скутери, лесно ли се прави у нас?"}
{"url": "https://www.dnes.bg/obshtestvo/2019/10/23/prof-kantardjiev-sega-e-momentyt-za-protivogripna-vaksina.427095", "text": "Сега е точният момент за поставяне на противогрипна ваксина, смята проф. д-р Тодор Кантарджиев, директор на Националния център по заразни и паразитни болести.\r\nПо думите му през тази година се е забавило становището на Световната здравна организация точно кои са щамовете на грипа. \n\n \"Това е много важно, защото от него зависи доколко ще е ефективна ваксината. Стана един месец по-късно и в момента в много страни от Европа стават много по-бурни дебати и скандали, защото в нашата страна за първи път Здравната каса и Министерството на здравеопазването дават средства за това 10% от хората, които са на възраст над 65 години, да бъдат ваксинирани, което е много добра стъпка, обясни той пред БНТ.\r\n                    \n                    \n                \n                \n                \n                Кантарджиев изрази надежда за двойно увеличение на ваксинираните. Ваксини за аптеките дойдоха, най-късно до началото на следващата седмица се очаква и личните лекари да разполагат с тях, каза той. Тази година се очаква ваксината да е четиривалентна.\r\nЩамовете тази година са \"Канзас\", \"Тексас\", \"Колорадо\" и \"Пукет\".\r\nТой предупреди, че есенно време има скок на болестите, предавани от гризачи. \n\r\n\"Вече има случаи на хеморагична треска с бъбречен синдром, което е тежко заболяване. Има случаи в Пазарджишко, човек се заразява от храна, налазена от мишки\", каза той.\r\nВ момента има и риноинфекции, особено при децата, разпространяват се, когато пипаме носа, лицето си с мръсни ръце, обясни професорът.\r\n ", "date": "2019.10.23", "title": "Проф. Кантарджиев: Сега е моментът за противогрипна ваксина"}
{"url": "https://www.dnes.bg/crime/2019/10/23/zaloviha-izbiagaliia-zatvornik-ot-obshtejitieto-v-smolian.427098", "text": "18-годишният Мартин Шахънски, който избяга от общежитие от открит тип в Смолян, е заловен, съобщи МВР.\r\n\r\nМладият мъж е открит в родното му село Калояново. \n\r\n\r\nМартин Шахънски беше обявен за издирване във вторник, след като изчезна от затворническото общежитие, в което излежава присъда за кражба.", "date": "2019.10.23", "title": "Заловиха избягалия затворник от общежитието в Смолян"}
{"url": "https://www.dnes.bg/politika/2019/10/23/biser-petkov-nap-sybira-poveche-osiguritelni-vnoski.427096", "text": "Проектобюджетът на Държавното обществено осигуряване за 2020 година показва по-голяма относителна финансова автономност, независимост от държавния бюджет заради увеличаването на приходите от осигурителни вноски. Така министърът на труда и социалната политика Бисер Петков, който е и председател на Надзорния съвет на НОИ, обобщи пред журналисти параметрите на проекта на бюджет на Държавното обществено осигуряване.\n\r\nНадзорният съвет на НОИ разглежда проекта на Закона за бюджета на Държавното обществено осигуряване за 2020 година, пише БТА.\n\n \n\r\nОт проектобюджета на Държавното обществено осигуряване личи, че има ръст на приходите от осигурителни вноски, който е около 580 млн. лева, или 7,8 процента спрямо събраните за тази година, каза Бисер Петков. По думите му ръстът е резултат от високите равнища на заетост, които се очаква да продължат и следващата година на пазара на труда, и от политиката на повишаване на доходите и в реалния, и в бюджетния сектор.\n                    \n                    \n                \n                \n                \n                \r\n\"НАП събира повече осигурителни вноски, а това като цяло действа стабилизиращо на осигурителната система, защото и в бюджета за следващата година е предвидено около две трети от всички разходи да се финансират от осигурителни вноски , тоест само около една трета да се покрива от държавата\", каза Бисер Петков, като уточни, че казва \"само\", защото до преди няколко години пропорциите са били съвсем различни , с много по-голяма степен на зависимост.\n\r\nНедостигът от средства, които се покриват от държавния бюджет е в порядъка на около 4 милиарда лева, което е около една трета от всички разходи, което е гаранция за относителна финансова автономност и стабилност на бюджета на Държавното обществено осигуряване в сравнителен план, заяви Петков.\n\r\nТрайна тенденция е всички фондове, с изключение на фонд \"Трудова злополука и професионално заболяване\", да са в недостиг, като най-голям е недостигът във фонд \"Пенсии\". За фонд \"Безработица\" тази година недостигът е по-малък, като цяло за този фонд се предвиждат и намаления на разходите в следствие на намаление на равнищата на безработица , както и на броя на хората, които имат право на това обезщетение, каза в отговор на въпрос Петков.\n\r\nПри тези приходи, се залагат и по-високи разходи с около 700 милиона лева, основно по-високи разходи за пенсии.\n\r\nМинистърът каза, че заложеното увеличение на пенсиите от 1 юли 2020 година с 6,7 процента е възможно както да остане същото, така и да е с по-голям процент. Той уточни, че в проекта на бюджета по правилото на чл. 100, швейцарското правило, е предвидено осъвременяване на всички пенсии от 1 юли с 6, 7 процента. Този процент се получава по това правило спрямо данните към октомври. Съгласно нормата на член 100 Надзорният съвет на НОИ би трябвало следващата година, когато вече имаме отчетни стойности на ръста на средния осигурителен доход , индекса на потребителските цени, да вземе окончателно решение с колко ще бъдат осъвременени пенсиите от 1 юли 2020 година.\n\r\nРъстът на средната пенсия за следващата година е от порядъка на 8 процента номинално или 30 лева, при очаквани 382 лева средна пенсия за тази година, 412,28 лева е прогнозата за следващата година. С 6, 7 на сто се увеличават минимални размери както на пенсията за осигурителен стаж и възраст, така и на социалната пенсия за старост , но социалната пенсия за старост предполага отделно решение на МС, каза министърът .\n\r\nОт 1 юли 2020 година пенсиите, отпуснати до 31 декември 2019 година, включително, се увеличават с 6,7 на сто, от същата дата минималната пенсия за осигурителен стаж и възраст се увеличава от 219, 43 лв. на 234,13 лв. (увеличение с 6,7 на сто), е заложено в проекта.\r\nОт 1 юли 2020 година социалната пенсия за старост се увеличава от 132, 74 лв. на 141,63 лв. - с 6,7 на сто.\n\r\nТаванът на пенсиите остава 1200 лева. Запазва се периодът на изплащане на паричното обезщетение за бременност и раждане - 410 дни и размерът на обезщетението за отглеждане на дете до двегодишна възраст - 380 лева. Запазва се и режимът за изплащане на паричните обезщетения за временна неработоспособност.", "date": "2019.10.23", "title": "Бисер Петков: НАП събира повече осигурителни вноски"}
{"url": "https://www.dnes.bg/index/2019/10/23/zapochva-sedmicata-na-ruskoto-kino-v-sofiia-i-plovdiv.427086", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стартира Седмицата на съвременното руско кино. От 23 до 29 октовмри ценителите ще могат да се насладят на прожекции като \"Бик\" (2019), \"Чернова\" (2018) и \"Любовници\" (2019).\n\r\n\"Имаме удоволствието да представим най-новото кино - както в София, така и в Пловдив. Четири години подред показваме ново кино, представяме нови режисьори и нови направления\", сподели ръководителят на отдел \"Култура и кино\" в РКИЦ Владимир Ястреб в \"България сутрин\".\n\r\nТой коментира, че прожекцията \"Бик\", с която ще бъде открита Седмицата на руското кино, вече има няколко награди. \n\r\nСпоред него всички предложени филми са много интересни и заслужават внимание.\n                \n                \n                \r\nТой изрази мнение, че в руското кино се забелязва голям напредък и все по-често се дава шанс на младите режисьори.\n\r\n\"Филмите са с вход свободен и превод на български\", уточни още Ястреб пред .\r\n ", "date": "2019.10.23", "title": "Започва седмицата на руското кино в София и Пловдив"}
{"url": "https://www.dnes.bg/index/2019/10/23/kamion-s-39-myrtyvci-otkrit-v-eseks-doshyl-e-ot-bylgariia.427103", "text": "Телата на 39 мърти души бяха открити в товарния отсек на камион в Есекс, съобщава BBC. \n\r\nСигналът към полицията в Есекс е бил подаден около 1:40 часа местно време през нощта. \n\r\nШофьорът на камиона, 25-годишен мъж от Северна Ирландия, е бил арестуван по подозрение в убийство. \n\r\nПо предварителни данни телата са на 38 възрастни и един тийнейджър, съобщава полицията. \n\r\nВластите твърдят, че камионът е с българска регистрация и е влязъл във Великобритания в събота. \n\r\nГоворител от полицията е заявил, че разследващите се опитват да идентифицират жертвите, но очакват това да е \"дълъг процес\".\r\nОт външното ни министерство посочиха, че към момента то не разполага с информация относно публикации в британски медии за намерени мъртви 39 души в камион, за който се твърди, че е дошъл от България във Великобритания. \n                \n                \n                \r\nПосолството ни Лондон е в контакт с местните власти и проверява случая, посочват още от министерството.\r\nБританският премиер Борис Джонсън заяви, че е потресен от новината за 39 тела, намерени в камион източно от Лондон, предаде Ройтерс.\n\r\n\"Потресен съм от трагичния инцидент в Есекс. Получавам редовни доклади от вътрешното министерство и ще работим в тясна връзка с полицията на Есекс, за да се установи какво се е случило. Мислено съм с всички, които са загубили живота си и с техните близки\", заяви Джонсън.\n\r\nБританската вътрешна министърка Прити Пател заяви, че е шокирана и покрусена. \"Полицията на Есекс е арестувала едно лице и трябва да й дадем възможността да проведе разследването си\", написа тя в Тwitter.\r\nПрез 2000 г. телата на 58 китайски мигранти бяха намерени в камион в английския град Дувър. Двама души бяха оцелели. През 2001 г. холандски шофьор на камион бе вкаран в затвора за убийството им, припомня Би Би Си.\n\r\n \r\n \r\n", "date": "2019.10.23", "title": "Камион с 39 мъртъвци открит в Есекс: Дошъл е от България?"}
{"url": "https://www.dnes.bg/mish-mash/2019/10/23/jurnalisti-systaviha-poetichen-sbornik-trinaiset.427097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сила, символика, мистика и необясним страх - всичко това можем да припишем като характеристика на числото 13. Това е точната бройка, която успя да свърже група журналисти в поетична книга, събрала съкровените им мисли и емоции.\r\nДнес е премиерата на антологията \"Тринайсет\" - от 18.30 ч. в Музея за история на София под стъкления купол на Ретро кафенето.\r\n\r\n\"Обичам фаталните числа, трудно е да се пише журналистика и стихове\", посочи в \"България сутрин\" поетът и треньор по бокс Палми Ранчев.\r\n\r\n\"Обединява ни любовта към думите. Журналистиката е професия, поезията е самотно занимание, общото между двете е чувствителността. Поезията в България е клубно занимание, има много хора, които пишат\", поясни журналистът Иглика Горанова пред \r\n\r\nКлубът на поетите-журналисти е свободна общност, която съществува от 2003 г.", "date": "2019.10.23", "title": "Журналисти съставиха поетичен сборник \"Тринайсет\""}
{"url": "https://www.dnes.bg/notifikacii/2019/10/23/pari-kolkoto-za-edin-golf-obraha-ot-avtokyshta.427101", "text": "Кражба на пари от офис на автокъща в с. Петко Каравелово разследват служители на полицейското управление в Полски Тръмбеш, съобщава полицията във Велико Търново.\n\r\n\r\nДеянието е извършено на 21 октомври. По данни на собственика на автокъщата от помещението липсвали 2000 евро. На местопроизшествието е извършен оглед. \r\n\r\nПо случая е започнато досъдебно производство. Извършителите се издирват.", "date": "2019.10.23", "title": "Пари колкото за един \"Голф\" обраха от автокъща "}
{"url": "https://www.dnes.bg/obshtestvo/2019/10/23/modernizaciia-obezliudiava-li-bylgariia-ili-horata-migrirat.427073", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обезлюдяването е резултат от много ускорената модернизация, комбинирана с отворения пазар на труда и масивната миграция, коментира социалният антрополог Харалан Александров в \"България сутрин\".\n\r\nТой коментира доклада на ООН, според който до 30 г. България ще загуби 1/4 от населението. Страната ни е сред десетте държави с най-бързо намаляващо население в света. \n\r\nСпоред него хората избират да живеят в града, да живеят по модерен начин.\n\n\r\nТой обаче смята, че процесът на купуване на имоти в селата ще се засилва. Антропологът уточни, че връщането към красивите селски райони е по-скоро форма на туризъм и нещо като паралелен живот, а икономиката остава в града.\n                    \n                    \n                \n                \n                \n                \r\n\"Трябва да си свързан с някоя мрежа, която е модерна, за да си позволиш лукса да живееш в природна среда\", допълни той.\n\r\nАлександров е на мнение, че една от основните характеристики на  модерните семейства е, че ценят повече индивидуалните успехи.\n\r\n\"Избират да раждат по-малко деца, по-късно през живота си и да инвестират в тяхното образование. Този процес е на вълни. Първо в българското население, преди 50 години в турското, и в момента в ромското\", обясни социалният антрополог пред . \n\r\nАлександров коментира, че в такава ситуация въпросът за \"демографската пустиня\" трябва да се разглежда в нова перспектива - например хубаво ли е да живееш на широко или не.\n\r\n\"Възможността всеки да има по половин село е нещо, което може да си позволи само аристокрацията\", посочи експертът.\n\r\nТой сподели, че все повече български мигранти заделят спестяванията си, за да могат на стари години да се върнат в селата и това е тенденция, която се наблюдава и по света.\n\r\n\"Здравословно-консервативната тенденция, която набира сили в България, е индикация, че тази общност няма намерение да изчезва\", заяви за финал Александров.", "date": "2019.10.23", "title": "Модернизация: Обезлюдява ли България или хората мигрират?"}
{"url": "https://www.dnes.bg/stranata/2019/10/23/za-svoboda-na-slovoto-poshtite-shte-prodavat-vestnici-i-spisaniia.427122", "text": "\"Български пощи\" ще извършват разпространение и продажба на печатни издания в страната.\r\nТова реши правителството на редовно заседание днес. Действия за това ще предприеме транспортният министър Росен Желязков, който трябва да инициира и законодателни промени, ако е необходимо.\n\r\n\"Български пощи\" ЕАД е еднолично търговско дружество със сто процента държавно участие в капитала.\r\nДружеството разполага с необходимата инфраструктурна мрежа и човешки ресурси. По този начин ще се осигури ефективното разпространение на печатни издания в цялата страна. Това дава възможност за диверсификацията на разпространението, без да се ограничава конкуренцията, посочват от правителствената пресслужба.\r\n                    \n                    \n                \n                \n                \n                По-рано премиерът Бойко Борисов анонсира промяната с думите, че тя е в подкрепа на свободата на словото - \"да не оставяме частници да правят разпространение\".\r\nТака според него държавата ще гарантира, че \"всяко издание ще отиде там, където искат да го прочетат\".\n\r\n \r\n ", "date": "2019.10.23", "title": "За свобода на словото: Пощите ще продават вестници и списания"}
{"url": "https://www.dnes.bg/index/2019/10/23/umria-merinosoviiat-oven-oblechen-s-40-kg-vylna.427107", "text": "\r\n \r\nОвенът Крис от Австралия, прочул се преди няколко години с огромното си руно и спечелил почитатели по цял свят, се е споминал, съобщи Си Ен Ен.\n\r\nСпоред публикация във Facebook на резервата Литъл Оук, превърнал се в дом за Крис, след като овенът беше намерен през 2015 г., животното е било на около 10-годишна възраст. \n\n\r\n\"Съкрушени сме от загубата на тази мила, мъдра и дружелюбна душа. Крис беше много повече от атракция, беше наш другар. Ще го запомним с всичко това, което той беше - някой, не нещо, тук с нас, не за нас. Почивай в мир, скъпи Крис\", пишат от Литъл Оук.\n                \n                \n                \r\nМериносовият овен беше намерен през 2015 г. да се скита в околностите на Канбера, едва движейки се под тежестта на \"чудовищното\" си руно. Хората, които го откриха, се обърнаха към Кралското дружество за предотвратяване на жестокостта към животните (RSPCA) - Канбера. От дружеството изпратиха екип да спаси заблуденото създание и на свой ред отправиха призив за помощ към стригач да го отърве от изобилието от вълна, натрупано вероятно за около пет години.\n\r\nНа призива откликна шампионът по стригане Иън Елкинс. Свалянето на тежкото руно наведнъж отне на майстора 45 минути. При претеглянето на вълната кантарът закова на 42,3 килограма. След отстраняването на чувала се оказа, че чистото тегло на вълната е рекордните 40 килограма - еквивалент на 30 пуловера. \n\r\nЗа сравнение - средното количество вълна, което се сваля от мериносова овца годишно, е пет килограма, а стригането отнема три минути.\n\r\nЖивотното беше кръстено Крис на откривателя си.\n\r\nС огромното си руно овенът неофициално подобри световния рекорд от 27 килограма вълна, свалени през 2004 г. от негов събрат на име Шрек, бродил шест години на свобода в Нова Зеландия.\n\r\nПрочутото руно на Крис е изложено в Националния музей на Австралия. /БТА/", "date": "2019.10.23", "title": "Умря мериносовият овен, \"облечен\" с 40 кг вълна "}
{"url": "https://www.dnes.bg/stranata/2019/10/23/karakachanov-za-doklada-ot-ek-unizitelno-meropriiatie.427128", "text": "Вицепремиерът Красимир Каракачанов заяви, че \"унизителни мероприятия\" като мониторинговия механизъм е трябвало да бъдат прекратени отдавна за България.\n\nСпоред него обаче нашите политици не са имали смелост да кажат това директно в Брюксел.\r\nОтдавна говоря, че няма какво да се занимаваме с подобни мониторингови доклади. Ние сме членове на Европейския съюз, а не кандидат-членове, каза той в Русе по повод обявяването на доклада вчера.\r\n\"Крайно време е да спрем да се държим като слуги. Да бъдат така добри и да спрат разни чичковци в Брюксел да ни размахват пръст и да ни се правят на нравоучители. Да си погледнат обществото и тогава да ни дават акъл и да ни заплашват със санкции. Но ние се държим така и им позволяваме да ни размахват пръст. Това трябва да приключи\", каза Каракачанов.\r\n                    \n                    \n                \n                \n                \n                По думите му е вярно, че хората се притесняват от липсата на правосъдие, но системата трябва да си я реформираме сами, предаде БТА.\r\n\"Системата може да се реформира, ако има желание, а мисля, че има желание в обществото\", каза Каракачанов.", "date": "2019.10.23", "title": "Каракачанов за доклада от ЕК: Унизително мероприятие!"}
{"url": "https://www.dnes.bg/sofia/2019/10/23/buferniiat-parking-na-metrostanciia-vasil-levski-otvaria-vrati.427131", "text": "Буферният паркинг на метростанция „Стадион Васил Левски“ започва да работи за гражданите, съобщиха от пресцентъра на Столична община.\n\r\n\r\nТой ще предлага услугата „Паркирай и пътувай“, която е част от цялостната политика на Столична община и Центъра за градска мобилност за насърчаване на използването на обществения транспорт в София. \r\n\r\nНовият паркинг ще бъде отворен за разглеждане на 24 октомври в 11.30 часа.", "date": "2019.10.23", "title": "Буферният паркинг на метростанция \"Васил Левски\" отваря врати "}
{"url": "https://www.dnes.bg/notifikacii/2019/10/23/depozitite-ni-v-bankite-rastat-no-kreditite-po-byrzo.427134", "text": "Депозитите на домакинства и нетърговските организации, обслужващи  домакинства, са 53.887 млрд. лв. (46.6 на сто от БВП) в края на септември  2019 година. На годишна база те се  увеличават с 8.2 на сто, съобщи  БНБ.\r\nКредитите за домакинствата са 23.377 млрд. лв.  (20.2 на сто от  БВП) в края на предходния месец. Спрямо същия месец  на 2018 г. те  се увеличават с 9.1 на сто.\r\nЖилищните кредити са 10.358  млрд. лв. и  нарастват на годишна база с 13.6 на сто.\r\nПотребителските  кредити  възлизат на 11.119 млрд. лв. и се увеличават с 10.9 процента  спрямо  септември 2018 г. (10.5% годишно повишение през август 2019  година).\r\n \r\n \r\n \r\n ", "date": "2019.10.23", "title": "Депозитите ни в банките растат, но кредитите по-бързо"}
{"url": "https://www.dnes.bg/notifikacii/2019/10/23/vyzmojno-e-otricatelnite-lihvi-da-stignat-do-bylgariia.427133", "text": "Отрицателните лихвени проценти са не само оправдана, а и неизбежна стъпка. Винаги има такава инерция и тактика на изчакване, когато банките трябва да въведат непопулярни мерки. Сега сме навлезли в ера, в която дълго време лихвите ще бъдат отрицателни.Това е като наказание за спестителите, коментира Емил Аспарухов, финансов експерт, в ефира на . \n\n\n\r\n\"Ние като страна сме пример за много на брой неголеми депозити. Тези отрицателни лихви не засягат особено спестителите засега, но водят до натрупвания на негативни резултати за банките\".\n                \n                \n                \r\n\"Ниските лихвени проценти по депозитите са много по-ниски, отколкото тези по кредитите. Комбинация от увеличени такси и комисиони с благоприятна среда относно лихвени проценти за приходи от кредитиране е основното, заради което банките у нас печелят повече от обикновеното\", отбеляза гостът. \n\r\nСпоред него обаче и в България може да станем свидетели на отрицателни лихвени проценти.\n\r\nРазговорът на експерта вижте в .", "date": "2019.10.23", "title": "Възможно е отрицателните лихви да стигнат до България"}
{"url": "https://www.dnes.bg/akoshtete-vqrvaite/2019/10/23/11-hiliadi-zombita-iahnaha-kolela-vyv-florida.427126", "text": "\nЕдинадесет хиляди души се маскираха като зомбита и яхнаха велосипедите в град Кий Уест, щата Флорида, в рамките на традиционния \"Фентъзи фест\", предава агенция ЮПИ.\n\r\n\r\nВелопоходът премина по улиците на града и по крайбрежието на Атлантическия океан. Всяка година в Кий Уест се организира необичайното зомби стрийт парти на колела. Към зомбитата се присъединиха в навечерието на Хелоуин и други стряскащи участници, като говорещи скелети, дяволски клоуни и различни духове, пише БТА. \r\n\r\nВ 10-дневния \"Фентъзи фест\" е предвиден парад на дегизирани домашни любимци и екзотичен бал с тематични костюми.", "date": "2019.10.23", "title": "11 хиляди зомбита яхнаха колела във Флорида "}
{"url": "https://www.dnes.bg/world/2019/10/23/myj-se-samozapali-pred-agenciiata-na-oon-za-bejancite.427114", "text": "Мъж се самозапали пред централата на агенцията за бежанците на ООН в Женева и беше откаран в болница с линейка, съобщи говорителка на организацията, цитирана от Ройтерс.\r\n\r\nЛиз Тросел, говорителка на върховния комисар за бежанците на ООН (UNHCR), каза пред журналисти в Женева, че засега не е установена самоличността и националността на мъжа, който е жив.\r\n \r\n/БТА/\r\n\r\n\r\n\r\n ", "date": "2019.10.23", "title": "Мъж се самозапали пред агенцията на ООН за бежанците"}
{"url": "https://www.dnes.bg/obshtestvo/2019/10/23/gubretchiiska-oris-rabota-po-9-chasa-shest-dni-v-sedmicata-za-675.427125", "text": "Български строителни работници в Германия се оказаха в капана на работодател, който иска от тях да работят по шест дни в седмица, но пък за сметка на това да им плаща по-малко дори от минималната надница. \n\r\nЗа казуса алармира КНСБ. Синдикатът иска той да бъде обсъден от Европейския орган по труда.\n\r\nПроблемът възниква, след като няколко български работници са били командировани от януари до август 2019 г. от българска строителна компания за работа на обект в Германия. \n\r\nТе са работили върху строителството на жилищни сгради в Грос-Цимерн.\n\r\nВ края на август Европейският орган по труда получава сигнал от някои от работниците, в който те се оплакват, че не са получавали заработените надници от юни.\n                    \n                    \n                \n                \n                \n                \r\nБългарската компания е подизпълнител на германска фирма. \n\r\nСобственик и управител и на двете е едно и също лице.\n\r\nВ момента строителството на жилищните сгради е готово и командированите работници от България извършват довършителни строителни работи.\n\r\nНякои от тях, които са работили на строителния обект от януари до август 2019 г., са изпратили работното си време в ЕОТ. \n\r\nОказа се, че са се трудили по 9 часа от понеделник до петък и 6,5 часа в събота и са поискали помощ. \r\nНа 13 септември те получават плащане от 2700 лева (около 1350 евро), което трябвало да покрие заплатите за юни и юли.\n\r\nПо изчисление на ЕОТ от 1 юни до края на август строителите са имали 642,5 работни часа. Въз основа на минималната почасова заплата за квалифицирана работа, тъй като те не работят като помощници на обекта, трябва да получат брутно плащане от около 9766 евро (642,5 часа * 15,20 евро на час) за всички три месеца.\n\r\nПолучените плащания не покриват в най-малка степен изработените от тях часове за споменатия период.\n\r\nКъм момента няма информация дали българската компания плаща дължимите данъци и социални вноски в България и на каква основа, посочват от КНСБ. \n\r\nТова определено трябва да бъде разследвано от властите в България, допълват от синдиката.\n\r\nОсвен това има предположение, че може да има случай на фалшиви данни. \n\r\nСпоред Конфедерацията някои факти подкрепят тази теза: собственикът и управителят на главния изпълнител и подизпълнителя са едно и също лице, работници са наети и няколко дни по-късно са изпратени на строителната площадка в Германия.\n\r\n\"Доколкото знаем, те не работят за българската компания, когато не са командировани в Германия, а тя няма значителна дейност в България\", допълват от КНСБ.\n\r\nРаботниците и техните семейства силно зависят от парите, спечелени в Германия, тъй като идват от по-слабо развит регион в България, където добре платените работни места са много редки, се посочва в съобщението. \r\nЗабавените и неустойчиви плащания причиняват големи финансови проблеми на семействата. \n\r\nТъй като работниците разчитат много на парите, някои от тях не желаят да предприемат никакви стъпки срещу отговорните лица, защото се страхуват да не загубят работата си. Работниците, които накрая са се осмелили да направят това, са посочили, че им е писнало от оправданията и празните обещания на отговорните лица. Те вече не желаят да приемат подобни условия.", "date": "2019.10.23", "title": "Губретчийска орис: Работа по 9 часа, шест дни в седмицата за €675"}
{"url": "https://www.dnes.bg/teatar/2019/10/23/u-licata-zdrava-i-bogi-dve-otchaiani-jeni-s-apetit-za-jivota.427142", "text": "\r\nС две жени \"на ръба на нервна криза\", но с еднакво вдъхновяващ  \"Апетит\" към живота ни среща Здрава Каменова в авторския й спектакъл  съвместно разработен с Мариана Събева.\r\nПостановката е режисирана от Благой Бойчев и може да се види на сцената на Театър \"Сълза и смях\".\r\n\"Когато го писахме се чудих дали темата ще докосне, дали ще е  разпознаваема за голям кръг от хора. Тя е за жените над 40. Светът им се  срива в личен и професионален план. И двете разбират, че сега тепърва  ще трябва да започнат да го живеят този живот. И то смело, защото няма  за кога\", разказва Здрава Каменова пред Dnes.bg.\r\n                    \n                    \n                \n                \n                \n                Спектакълът се играе от миналия сезон и се оказва много привличащ.  Публиката лесно го заобичва. Още преди да е свършило представлението,  всички са на крака, превърнали се в част от спектакъла.\r\n\"Един приятел – психолог ми каза, че действа пречистващо. Много ни се  налага да носим маски докато общуваме: \"Трябва да съм слаб, женен,  успешен\". А ние показваме, че може да сме дебели, неуспели и изоставени,  но пък да си повярваме, че ще направим всичко да премахнем целия срам и  психологическите прегради. \"Апетит\" е освобождаващо представление,  което влияе на 20-годишните, 30-годишните и 40-годишните. Всеки го  пречупва през свои лични преживявания.\", споделя още Здрава.\r\nИ докато 40 отдавна вече е новото 20, \"Апетит\" звучи вкусно, обнадеждаващо и приятелски настроено към всеки.\r\n\"Огледах се в приятелките си. Всички сме около 40-те и преживяхме  трансформиращи кризи и при всяка от нас беше за добро. Едната стана  успешна бизнес дама. Друга разцъфна в личен план, след като взе важни  решения за живота си. Трета стана пътешественик. Положението е да ги  сбъдваме тези мечти. Ситуациите са абсурдни: Радиоводещата Богдана  Трифонова и гневната слушателка, която смята, че съвет на другата е  разрушил брака й, докато не осъзнава, че той е бил отдавна приключил.  Нещата е трябвало да свършат, за да започне на чисто. Героинята на  Богдана пък трябва да спасява положението в последното си предаване и ту  влиза, ту излиза от ефир. Едно много живо, трескаво и безумно смешно  представление. Персонажите са изведени в човешка светлина\", споделя още  актрисата.\r\nГоляма част от монолозите са за мъжете в живота на двете героини като  едната е с дълъг брак, изпаднал в рутина. А другата живее с въображаем  мъж – бразилски писател.\r\nМежду другото Богдана също е завършила ВИТИЗ, но не е играла на  сцената от доста отдавна. Двете се срещат покрай интервютата и се  харесват.\r\n\"Това представление, за Боги особено, е всъщност това, което се  случва на героините ни – това се случва и на нас като актриси и е  преплетено в сюжета по много интересен начин.\"\r\n\r\nВсъщност Здрава Каменова не за първи път пише постановки. Зад гърба й  се трупат  \"Праехидно\" с Гергана Димитрова, с която печелят и \"Икар\" за  най-добър драматургичен текст. Следват \"Нещо хубаво, нещо само твое\",  \"Черно-бяло\", Отклонения\", \"Баща ми \", \"Безсърдечно\", \"Жената е странно  животно\", \"Дом за овце и сънища\"...\r\nПисането на постановки и участието й в тях се превръща в нейното  нещо. Така и не се вижда като щатен актьор, чакащ текст, който може  и да не я вълнува. По думите й, най-трудната страна на актьора е да  бъде привикан. Звучи й все едно е избран, посочен, а това \"провокира\" част  от колегите й да седят на рафта, докато някой ги хареса.\r\n\"Пасивност, която не разбирам и не смятам за полезна. Театрите ги  управляват директори, които не могат да удовлетворят вътрешната  потребност на всеки актьор.\", обяснява Здрава и предпочита да вярва, че е най-добре да работи със съмишленици. Да оголва  душата си, да си мъкне сама декора, за да си изстрада процеса, да си  напише историята, защото само така темата в постановката се чувства и  това се усеща. \r\nЗатова и често, когато пише за нещо или някого за нея е  изключително важно да познава човека, който ще участва. \"Влюбвам се в  актьорите, за които пиша, тъй като те са основна причина за текстовете.  Когато Богдана се появи, аз влязох в нейното всекидневие. Разбрах какво е  да си радиоводещ за да мога да напиша текста. Ако не срещам актьори,  няма да има какво да извадя от листа, защото те ме обогатяват и аз си  \"крада\" от тях и се възползвам.\"\r\nА рецептата да се вкуси от живота не идва лесно. Става след голяма  криза \"Единият ход е да се самосъжаляваш или да си кажеш – благодаря и  от тази криза да направя най-смисленото нещо в живота си.\", обяснява  Здрава. Героите в нейте постановки често са жени. И естествено, това не е  случайно. \"Жената е много интересно нещо. Хем е крехка физически и  боязлива към агресивността на мъжкия свят, хем отвътре има невероятна  психика и сила. Убедена съм, че това идва от майчинството. Такова  вълшебство е. Тя е и създателка, и майка, и човек със слабости. Съчетава  всичко в себе си.\"\r\nМнозина казват на Здрава, че след спектакъла имат \"Апетит\" за  български театър.  Тя възприема подобна реакция с \"душевна баня\".    \"Много е зареждащо с оптимизъм и щипка непукизъм. – обяснява тя -   Докато гледате постановката, е ясно, че ще се посмеете. Сигурно и ще ви  се насълзят очите. Ще се сетите за неща, които лично сте преживели.  Накрая ще си отдъхнете. Ще танцувате и ще си тръгнете заредени.  Спектакълът ни дава шанс да приемем своето несъвършенство по  най-съвършения начин.\"\r\n\"Апетит\" може да гледаме на 6 и 25 ноември от 19.30 часа на Открита сцена в Театър \"Сълза и смях\".", "date": "2019.10.23", "title": "У-лицата: Здрава и Боги – две отчаяни жени с \"Апетит\" за живота"}
{"url": "https://www.dnes.bg/notifikacii/2019/10/23/trima-bylgari-s-prisydi-v-london-za-seksualna-eksploataciia.427141", "text": "Трима българи са осъдени от лондонски съд за сексуална експлоатация след съвместно разследване на британските служби, Специализираната прокуратура и ГДБОП, информираха от Спецпрокуратурата.\r\nПрисъдите за тримата са съответно 11 години за Елеонора В., 10 години за Илия М. и 3 години лишаване от свобода за Мариан В., за участие в организирана престъпна група за трафик на жени и транссексуални български граждани с цел сексуална експлоатация във Великобритания, и други престъпления.\r\nСлед близо едногодишна работа на съвместен екип за разследване тримата са задържани в Лондон и Бургас.\r\nНа Елеонора В. и Илия М. е наложена и 15-годишна забрана за \"купуване на самолетни билети за други лица, наемане на повече от едно жилище, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги, директен или индиректен контакт с жертвите, свидетелствали срещу тях\".\r\n                \n                \n                Доказателствата по делото сочат, че част от самите участници в групата преди години са били жертви на трафик с цел сексуална експлоатация. От 2017 г. те започнали да набират жени и транссексуални българи с обещания за работа и по-добър живот в Лондон.\r\nСлед произнасяне на присъдите на участниците в групата британските власти са изпратили съобщение за откриване на процедура за депортиране на осъдените за изтърпяване на наказанията им в България.", "date": "2019.10.23", "title": "Трима българи с присъди в Лондон за сексуална експлоатация"}
{"url": "https://www.dnes.bg/stranata/2019/10/23/chetvyrtyk-zapochva-s-mygli-posle-gradusite-skachat-do-27-c.427102", "text": "И през следващото денонощие промяна на синоптичната обстановка не се очаква. Времето ще продължи да се определя от област на високо атмосферно налягане. През нощта, над по-голямата част от страната, ще бъде ясно и тихо. В низините на Източна България и на места по поречието на река Дунав ще се образува мъгла или ниска слоеста облачност. Преобладаващите минимални температури ще бъдат между 4 и 9 градуса, по Черноморието - между 12 и 15 градуса, прогнозират синоптиците от НИМХ.\n\r\nУтре ще се задържи предимно слънчево и топло за сезона. До обяд ниската облачност в източните райони ще намалее, мъглите ще се вдигнат и видимостта там ще се подобри. Почти тихо ще е времето. Максималните температури ще бъдат между 22 и 27 градуса, малко по-ниски в източните райони.\n                    \n                    \n                \n                \n                \n                \r\nНад Черноморието преди обяд ще има ниска слоеста облачност, на места и мъгла. Около обяд облачността ще намалее, мъглите ще се вдигнат и видимостта ще се подобри. Максималните температури на въздуха ще са от 19 до 22 градуса. Температурата на морската вода ще е 20-21 градуса. Вълнението на морето ще бъде 1-2 бала.\n\r\nНад планините ще е слънчево. Ще духа слаб източен вятър. Ще е топло за сезона, с максимална температура на височина 1200 метра около 21 градуса, на 2000 метра - около 14 градуса.\n\r\nАтмосферното налягане е и ще се задържи по-високо от средното за октомври.\n\r\nВ петък, 25 октомври, и в събота, 26 октомври, съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. Ще бъде почти тихо, а дневните температури ще са с градус-два по-ниски.", "date": "2019.10.23", "title": "Четвъртък започва с мъгли, после градусите скачат до 27°C"}
{"url": "https://www.dnes.bg/health/2019/10/23/10-antistareeshti-hrani.427021", "text": "Ядки, маслини, нар, авокадо, риба... Все вкусни и полезни храни, но това, което ги прави наистина специални за женското здраве, е че забавят процесите на стареене. Разбира се, има и други важни храни, които е добре да направим част от ежедневното ни меню, подобряващи имунитета, мозъчната функция и състоянието на кожата. Ето 10 от тях.\r\n\r\nАко искате да се чувствате добре и да имате здрави и силни кости, добавете към менюто си сусамови семена. Вкусни, те са богати на калций и други минерали като желязо, магнезий, фосфор, както и фибри. Сусам може да включите към зърнената закуска, смути рецептите, салатите или да го хапвате като сусамов тахан.\r\n\r\n                    \n                    \n                \n                \n                \n                Този тропически плод не само спомага за изгарянето на излишните мазнини, но ни осигурява манган. Минерал, който е необходим за активиране на ензим, наречен пролидаза. Той ни осигурява аминокиселината пролин, която е важна за синтеза на колаген в кожата, правещ я по-здрава и еластична.\r\n", "date": "2019.10.23", "title": "10 антистареещи храни "}
