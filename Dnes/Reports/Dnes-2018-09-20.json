{"url": "https://www.dnes.bg/akoshtete-vqrvaite/2018/09/20/kakvo-oznachava-deniat-v-koito-ste-se-rodili.388411", "text": "Всеки ден се отличава от другия. Звучи банално, наистина. Но дните имат и общи черти, които колкото и да е странно, налагат своеобразен отпечатък на родените в понеделник, или да речем, в събота , което може да ни подскаже да се възползваме от своеобразието на тези дни.\n\r\n\n\r\nЗа този толкова нелюбим понеделник отговаря Луната, така че нейният променлив характер определя честата смяна на настроенията и спадовете на енергията, каквито често се наблюдават на този ден. Хората, родени в понеделник, могат да бъдат склонни към пълнеене, да са капризни и упорити, те леко се поддават на чуждо влияние, но са и отзивчиви, ласкави и извънредно чувствителни. Ако искате да завоювате разположението им, независимо дали става дума за мъж, или жена, не ги притискайте никога, правете им подаръци – тези хора обичат да похапнат вкусно и често пъти те самите готвят добре. Със секс предпочитат да се занимават у дома си или само в добре позната обстановка. В леглото \"лунните\" хора са ласкави и не твърде активни. Не си струва в този ден да се започва нещо ново. Рискувате да се забъркате в нещо грандиозно, а след час няма да знаете как да спрете този \"строеж на века\". През първия ден на седмицата по-добре се заемете с работа, която не изисква силна съсредоточеност, иначе неизбежно ще допуснете маса грешки.\n                    \n                    \n                \r\n\n\r\nРодените във вторник още от древността формирали гръбнака на армията, тъй като за този ден отговаря Марс. Тези хора са избухливи, обичат да командват, имат твърд характер и избират за себе си такава работа, която изисква повече активност и енергия. Те са непридвидими в постъпките си и обичат ярките впечатления. В интимните си отношения най-често предпочитат бърз, активен, твърд секс и не са особено ласкави. Като цяло, целят личното си удоволствие, а не това на партньора. Жените, които са родени във вторник, се стремят да си намерят партньор, който притежава качествата на Марс, а те самите заемат второстепенната роля във връзката. Какво предрича вторник в професионално отношение? В този ден е възможно да се появи работа, която изисква от вас максимум физически усилия, в краен случай вървете \"да воювате\" с неизправните доставчици, с капризни клиенти или в краен случай може да смъмрите подчинените си. Ако сте миролюбив човек, оставете вторникза разбор и изясняване на отношенията - в този ден всичко трябва да се получи нелошо.\r\nВижте за останалите дни в", "date": "2018.09.20", "title": "Какво означава денят, в който сте се родили"}
{"url": "https://www.dnes.bg/stranata/2018/09/20/dni-sled-nachaloto-na-uchilishteto-momche-s-komocio-sled-boi.388427", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бой в благоевградско училище вкара дете в болница с комоцио. Инцидентът става в обедната почивка на охраната на учебното заведение, предава Bulgaria ON AIR.\n\r\nМомчето слиза, за да помогне на приятел, който бил заплашван по телефона. Разправията прераства в бой. Директорът на училището отказва да коментира случая.\n\r\nИнцидентът се разиграва към 13:30 ч. в СУ с изучаване на чужди езици \"Св. Климент Охридски\". 6-7 ученици от други училища влизат в двора на \"Св. Климент Охридски\" и пребиват 16-годишен десетокласник.\n\r\nВ момента пострадалото момче е настанено в хирургичното отделение на благоевградската болница, стана ясно от неговите родители. То с комоцио, охлузвания и рани. Пред камерата на Bulgaria ON AIR бащата на момчето поиска да бъдат монтирани камери в училището и да се засили охраната.\n                    \n                    \n                \r\n\"Искам полицията да намери тези момчета и да си понесат наказанието. Друго не искам от тази държава\", каза още той.\n\r\n\"Уплашен е, не се държи нормално\", сподели майката на пребитото момче.\r\n ", "date": "2018.09.20", "title": "Дни след началото на училището: Момче с комоцио след бой"}
{"url": "https://www.dnes.bg/notifikacii/2018/09/20/tezi-jertvi-na-franko-i-do-dnes-chakat-spravedlivo-vyzmezdie.388383", "text": "Режимът на генерал Франко масово е вкарвал в затвора хора заради сексуалната им ориентация. Жертвите и до днес чакат справедливо възмездие или поне извинение.\n\r\nМария де лос Долорес Гамес е застанала пред вратата на една порутена сграда и се взира в табелката над входа. За да я прочете, 81-годишната жена трябва да се повдигне на пръсти. Надписът напомня за една \"историческа неправда\" – за издевателствата, на които са били подложени хора с хомо- и транссексуална ориентация в стария затвор на испанския град Уелва, в Западна Андалусия.\n\r\nМалката паметна плоча бе поставена едва през тази година – близо 4 десетилетия след 1979 – годината, в която Испания декриминализира еднополовите отношения, пише .\n                \n                \r\n\n\r\nПрез миналия месец испанското правителство разпореди да бъдат ексхумирани тленните останки на бившия диктатор генерал Франсиско Франко и да бъдат извадени от мемориалния комплекс \"Долината на загиналите\".\n\r\nМемориалният комплекс, намиращ се на 50 километра северно от Мадрид, през последните години се превърна в място за поклонение на много десни екстремисти. Освен костите на самия диктатор в мавзолея се намират и костите на много от жертвите на режима на Франко.\n\r\nДискусията около ексхумирането на тялото на диктатора породи остра дискусия в Испания - страна, в която все още има повече от 2000 масови гробове. Повечето от тях са от времето на Испанската гражданска война, водена между 1936 и 1939 година. Тази война постави началото на дългогодишното авторитарно управление на генерал Франко, по време на което са били извършвани множество репресии. Те продължават чак до първите свободни избори в страната, проведени през 1977 година.\n\r\nПрез годините на своето управление (1936 – 1975) Франко не е преследвал само политическите си врагове, а и всички, които са имали куража да се противопоставят на неговия националистическо-католически обществен модел. По негово време в страната са действали два специализирани затвора - един в Уелва и друг в Бадахоз, близо до границата с Португалия. Там са били пращани всички хора с по-различна сексуална ориентация, осъждани по хомофобските закони на Франко.\n\r\nАнтони Руиз е един от онези, които са изпитали това на собствения си гръб. На 17-годишна възраст той признал, че има хомосексуални наклонности. Една монахиня го издала на полицията и така попаднал в затвора Бадахоз. \"Така започна моето мъченичество\", спомня си той днес. Скандалното е, че по онова време Руиз дори не е бил пълнолетен. В Бадахоз обаче той прекарал 3 месеца, които тогава му се сторили като цяла вечност. \"Никой после не искаше да ме вземе на работа, всички ме смятаха за престъпник и хомосексуален\", разказва той и допълва, че полицията е предупреждавала потенциалните му работодатели да не го назначават.\n\r\nХората, които са били преследвани по същия начин, настояват техните досиета да бъдат изтрити от компютрите на полицията и да бъдат обезщетени. Това обаче не е никак лесно, тъй като всяка жертва трябва да води отделен съдебен процес. По данни на организацията \"Сдружение на бившите социални затворници на Испания\", която Руиз ръководи, едва 116 души са били обезщетени досега заради присъдите им по двата дискриминационни закона. Историците твърдят, че в страната има най-малко 5 хиляди души, които са били осъдени от режима на Франко заради сексуалната им ориентация.\n\r\nИспания трябва да направи още много, за да получат тези хора справедливост, настоява Рамон Мартинез, автор на есе за историята на испанските жертви. Авторът сочи за пример други страни. През юни т.г. президентът на Германия Франк-Валтер Щайнмайер поиска прошка за преследването на хомосексуалните по времето на нацизма и в десетилетията след това. Великобритания пък прие т.нар. закон \"Тюринг\", носещ името на героя от войната Алън Тюринг, който през 1952 г. е бил подложен на химическа кастрация заради сексуалната си ориентация. Две години по-късно той слага край на живота си – едва 41-годишен. През 2013 Тюринг е посмъртно реабилитиран.\n\r\nКакто Мартинез, така и Руиз обаче критикуват британския закон: \"Кой е реабилитираният в случая? Та нали държавата е тази, която е нарушила нечии човешки права\", възмущава се Руиз. Мартинез пък припомня, че за разлика от Берлин, Амстердам или Кьолн в нито един испански град няма паметник за ЛГБТ-жертвите (лесбийки, гейове, би- и транссексуални). Мнозина в Испания се питат дали за тези испански жертви някой ден изобщо ще се заговори в учебниците по история. Засега над тях тегне мълчанието.\r\n \r\n", "date": "2018.09.20", "title": "Тези жертви на Франко и до днес чакат справедливо възмездие"}
{"url": "https://www.dnes.bg/cars/2018/09/20/katastrofa-skypa-ruska-katastrofa-za-1-3-miliona-evro.388384", "text": "\r\nЗрелищна катастрофа в центъра на Москва нанесе щети по шест скъпи  автомобила, на обща цена почти 1,3 милиона евро. За щастие при инцидента няма пострадали, съобщава .\r\nИнцидентът е станал на улица \"Нови Арбат\", където шофьор с Audi A6 решил да направи ляв завой, но не видял идващото срещу него Lamborghini. След удара между тях италианският спортен автомобил се засилва към паркираните наблизо други коли и се удря в едно Porsche, Infiniti, Bentley и Mercedes G-класа.\n                    \n                    \n                \r\nУдарът в паркираните коли е бил толкова силен, че от разлетелите се части са пострадали още автомобили, спрени наоколо, включително и един Maybach. Шофьорът на Audi-то признал вината си, допълват руските медии, като уточняват, че катастрофата е станала в неделя вечерта, като за късмет по близките тротоари не е имало много пешеходци.\n\r\n", "date": "2018.09.20", "title": "Катастрофа, скъпа руска катастрофа! За 1,3 милиона евро"}
{"url": "https://www.dnes.bg/politika/2018/09/20/partiia-na-rumen-radev-edva-li-po-skoro-shte-oglavi-bsp.388430", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТримата нови министри в кабинета \"Борисов\" 3 от днес са факт. В креслото на Валентин Радев като министър на вътрешните работи вече сяда Младен Маринов, Росен Желязков вече е транспортен министър, а регионалното ведомство пое Петя Аврамова. Рокадите в кабинета бяха предшествани от дебати, които продължиха близо три часа. На тях не присъства премиерът Бойко Борисов и вече бившите министри.\n\r\nДебатирането на оставките отново изостри напрежението в залата и отново се стигна до нападки и искане на оставки. От БСП и ДПС разкритикуваха работата на целия кабинет и поискаха предсрочни избори.\n\r\nВ студиото на \"Денят ON AIR\" журналистът Евгени Петров нарече политическия ден \"класика в жанра\". Според него дебатите за новите министри са се превърнали в дебат за вот на недоверие.\n                    \n                    \n                \r\nПо думите му класиката беше и в поредната словесна престрелка между премиер и президент.\n\r\n\"Днес Борисов директно го призова да си направи партия, да спечели изборите или ако не направи партия, да оглави БСП\", каза още Петров.\n\r\nЖурналистът изрази скептицизъм относно евентуална нова партия, чиито лидер да е президентът Румен Радев. Пред  Евгени Петров сподели мнението си, че е по-логично президентът да оглави БСП след време.\n\r\n\"Президентът просто не може да разбере какви са неговите функции по конституция. Изобщо не му е работа да дава оценки за министри\", добави още журналистът.\n\r\nСпоред Евгени Петров Румен Радев трябва да изразява единението и предстоят още търкания между премиер и президент, защото Радев ще трябва да подпише указ за нов главен секретар на МВР и нови посланици.\n\r\n\"На президента тази дреха вече му е тясна, той иска политическа изява, непрекъснато говори с политически език - това е проблемът\", каза още Петров.", "date": "2018.09.20", "title": "Партия на Румен Радев? Едва ли, по-скоро ще оглави БСП"}
{"url": "https://www.dnes.bg/akoshtete-vqrvaite/2018/09/20/nai-nepodhodiashtoto-vreme-da-gledate-v-telefona.388413", "text": "Скорошно изследване разкри, че младежите проверяват телефона си около 150 пъти на ден. Цифрата изглежда шокираща, но не и за тях! Доста здравни експерти предупреждават, че мобилните устройства са вредни за здравето, тъй като облъчват и човек трябва да ограничава интеракцията си с тях. Освен това ровенето в телефона се оказва не особено продуктивно, що се касае до останалите активности през деня.\n\r\nКога е най-неподходящо да фокусирате вниманието си върху телефона?\n\r\n\n\r\nМного хора проверяват телефона си веднага, след като си отлепят очите. Просто скролване из личните профили в социалните мрежи, пощата или някоя нотификация за новина, ги кара да прекарват поне 10 минути, заболи очи в дисплея.\n                    \n                    \n                \r\nБританско проучване твърди, че това е доста вреден навик, който ви прави по-раздразнителни и по-малко щастливи през остатъка от деня.\n\r\n\n\r\nВ много офиси няма свободен достъп до мрежата и това не е случайно. Ровенето за забавление и клюки разсейва, прави ви непредпазливи и склонни към допускане на грешки.\r\nВижте още по темата в ", "date": "2018.09.20", "title": "Най-неподходящото време да гледате в телефона"}
{"url": "https://www.dnes.bg/politika/2018/09/20/syvetnici-zad-atakite-na-radev-kym-premiera.388428", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМладен Маринов замени Валентин Радев на поста министър на вътрешните работи. Това отново стана повод за задочен спор между президент и премиер. Според държавния глава назначаването на Маринов за вътрешен министър е парадоксално. Бойко Борисов пък отговори, че Румен Радев критикува само управляващите и по думите му повтаря тезите на лидера на БСП Корнелия Нинова.\n\r\nСлед рокадите в парламента и продължаващото напрежение между институциите, депутатът от ГЕРБ Маноил Манев коментирa, че българският президент се е превърнал в политическа фигура на БСП.\n\n\n\n\r\n\"С една година президентстване, да започнеш да разбираш от всичко и то така, че да даваш характеристики за професионални качества на експерти, минали през цялата система на МВР, не е само странно, а и нелогично\", заяви Манев пред .\n                    \n                    \n                \r\nСпоред народния представител постоянните нападки, които Румен Радев отправя, се дължат на политическата му неопитност и прекалена увереност, която му вдъхват различните съветници.\n\r\n\"Аз мисля, че съветниците напоследък доста се издъниха\", подчерта депутатът.\n\r\nОтносно новия министър на вътрешните работи Младен Маринов, народният представител от ГЕРБ изрази увереността си, че бившият главен секретар ще се справи на новата си позиция.\n\r\n\"Няма по-добър според мен в момента експерт, който да може да го свърши това, от г-н Маринов. Как ще се справи като министър, ще видим, нереално е сега да го коментираме\", добави още Манев.\n\r\nТой беше категоричен също, че управляващата коалиция е много по-стабилна от вътрешното състояние на БСП. По думите му в социалистическата партия има жестока борба за власт.\r\n ", "date": "2018.09.20", "title": "Съветници зад атаките на Радев към премиера?"}
{"url": "https://www.dnes.bg/politika/2018/09/20/trite-ostavki-predizvesteni-oshte-ot-liatoto.388429", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНикакъв дебат за реална политика, никакъв дебат за промяна. Знаех за две от оставките още преди ваканцията. Единственият бушон, който ни изненада, беше министър Нанков.\n\r\nС тези думи депутатът от БСП Явор Божанков коментира бурните дебати в НС, които съпътстваха назначаването на новите министри в кабинета. Парламентът назначи главния секретар на МВР Младен Маринов за шеф на силовото ведомство, Петя Аврамова за регионален министър и Росен Желязков за лидер на транспортното министерство.\n\r\nВ предаването \"Денят ON AIR\" Божанков посочи, че целта на БСП е била да предизвика дебат, за да се запознае с визията на новите министри. По-рано в предаването депутатът от ГЕРБ Маноил Манев пък разкритикува президента Румен Радев, който според него се е превърнал в политическа фигура на БСП.\n                    \n                    \n                \r\n\"Сюжетът, който очерта тук, е достоен за нова серия на \"Властелинът на пръстените\" или \"Игра на тронове\", но не може да се отнесе до реалността\", коментира изказването му Явор Божанков.\n\r\n\"БСП е в най-добрата си кондиция, откакто е започнал новият политически сезон\", подчерта социалистът пред  и отбеляза, че до края на годината левицата ще излезе с окончателен вариант на визията си за България.\n\r\nБожанков посочи още, че излизането на депутатите на БСП сред хората е с цел подготовка за периода след управлението на ГЕРБ. Най-много разум има българският народ, затова правим срещи във всяко населено място, отбеляза той.\n\r\nПо думите му хора от металургията са притеснени от енергийния сектор. Администрацията в България пък не била намаляла дори с един чиновник, смята народният представител от БСП.\n\r\nЗачестилите нападки между президент и премиер Божанков коментира по следния начин:\n\r\nКризата в отношенията между институциите е криза в отношенията на цялото общество. Радев е прав, че не може под натиск да подписва или да не подписва нещо.", "date": "2018.09.20", "title": "Трите оставки – предизвестени още от лятото"}
{"url": "https://www.dnes.bg/rusia/2018/09/20/shte-otvyrne-li-rusiia-sled-tragediiata-sys-svaleniia-il-20.388405", "text": "Властите в Русия ще проучат в подробности данните на Израел за инцидента с руския самолет Ил-20, свален в Сирия в началото на седмицата. Това заяви президентският прессекретар Дмитрий Песков. В случая има все още бели петна, но едно е ясно: Москва едва ли може да вземе мерки срещу еврейската държава, която обвинява за станалото - макар да призна, че Ил-20 е улучен от сирийски ракети. Защото Израел е твърде необходим на Кремъл в Сирия, пише Игор Субботин, \"Независимая газета\".\n\r\nВ ситуацията с Ил-20 президентът Владимир Путин се ръководи от данни на руското отбранително ведомство, съобщи шефът на кремълската пресслужба. \"Електронна информация абсолютно за всяка минута и секунда от всички полети, осъществявани там, на първо място за полета на нашия самолет, имат нашето министерство на отбраната и Генералният щаб. Точно от тази информация се ръководи президентът\", каза Песков пред журналисти. \n                    \n                    \n                \r\nИ напомни, че в телефонен разговор с израелския премиер Бенямин Нетаняху руският държавен лидер склони делегация от експерти, водена от главнокомандващия израелските ВВС Амикам Норкин, да предостави на Москва собствени данни. \"Те засега още не са получени. Експертите ни със сигурност ще ги проучат\", подчерта Песков.\n\n\n\n\r\nПри все че по-рано Путин свърза гибелта на самолета над Средиземно море с \"поредица от трагични случайни обстоятелства\", разговорът му с главата на израелското правителство не мина без обвинения.\n\r\n\"Владимир Путин напомни, че военновъздушните сили на Израел предприемат такива операции в нарушение на сирийския суверенитет - съобщи на сайта си пресслужбата на Кремъл. - А в случая не са били спазени и руско-израелските договорености с цел предотвратяване на опасни инциденти, затова руският самолет е попаднал под огъня на сирийските средства за ПВО. Президентът на Русия прикани израелската страна да не допуска в бъдеще подобни ситуации.\"\r\nОт своя страна Нетаняху изрази съболезнования по повод инцидента в Сирия, довел до гибелта на 15 руски военни. Премиерът обеща да осигури подробна информация за действията на израелската авиация в деня на трагедията.\n\r\nОт момента, в който руските военни са започнали операцията си срещу терористичните групировки в Сирия, Москва и Ерусалим демонстрират партньорски отношения на доста високо равнище. Това посочва по-специално печатът в Израел. Вестник \"Аарец\" изтъква, че на всички нива в израелския политически и военен елит се е действало много предпазливо с оглед да се избегнат търкания с руските сили, опериращи в Сирия от септември 2015 г. \n\r\nДоста добри резултати показват от няколко години и самите руско-израелски контакти, осъществявани например чрез гореща линия между руските оперативни центрове във въздушната база Хмеймим и щаба на израелските ВВС в Тел Авив. Трудно представимо е заради инцидента с руския самолет Израел да изгуби свободата си на действие спрямо ирански цели в Сирия, пишат израелски медии.\n\r\nПутин обаче обещава ответни мерки. \"Те ще бъдат насочени главно към допълнителни гаранции за сигурността на нашите военнослужещи и нашите обекти в Сирийската арабска република. И става дума за такива стъпки, че всички ще ги забележат\", заяви руският лидер. В експертните среди впрочем буди съмнение възможността за реални мерки срещу еврейската държава.\n\r\n\"Всичко огласено от руското ръководство бе демонстрация на твърди намерения с цел да обясни пред електората гибелта на военнослужещите, затова се наложи да поразмаха пръстче (на Израел, бел. на изданието) - заяви пред \"Независимая газета\" Антон Мардасов, експерт на Руския съвет по международните въпроси. - Всъщност обаче, доколкото се знае, ПВО на руските обекти напоследък не се засилва, по-скоро обратното. Според мен Русия и Израел ще се разберат сега за по-своевременно уведомяване и полетите на израелската авиация да не се извършват толкова близо до руски обекти. Като ответни мерки е възможно най-много да се подсилва и занапред в технически аспект сирийската ПВО. Зенитно-ракетните комплекси С-200 например са капризни за обслужване и много се съмнявам да ги поддържат в бойна готовност само с усилия на сирийците.\"\n\r\nЕкспертът отбелязва, че през времето на руското военно присъствие в Сирия специалистите от федерацията явно са възстановили боеспособността на комплексите, създадени още в Съветския съюз, за да може Сирия да брани своя суверенитет. \"Но да доставяме там по-модерни ракетни системи със среден обсег, както спомена Москва през април, след удара на западни страни по Сирия, е контрапродуктивно - смята Мардасов. - Ако бъде затруднен достъпът на Израел в сирийското въздушно пространство, Иран тутакси ще се възползва и ще активизира доставките на оръжия. Което ще провокира израелците да реагират още по-твърдо: те ще планират другояче операциите за ликвидиране на ирански обекти. Така ще се вдигне градусът на конфронтацията в Сирия, затова сега всички ще се ограничат с мерките, вземани преди, но коригирани донякъде.\"\n\r\nАлександър Шумилин - доктор на политическите науки и главен научен сътрудник в Института за Европа към Руската академия на науките, заяви пред \"Независимая газета\", че Русия най-вероятно ще набляга върху чувството за вина във всички преговори с Израел. \"Израелците ще си придават разбиращ вид и ще отричат всичко - смята експертът. - Отричането като практика там е развито може би дори по-добре, отколкото в Русия. Онова, което израелските политици отричат, се посреща с разбиране в самия Израел. Всичко ще мине точно така. Инцидентът ще се свие до нивото на дребни политически жилвания - и толкова. Въпросът е приключен, точка. Военните естествено биха желали да отвърнат някак, но им е казано: \"Стоп\". Естествено Израел никога няма да спре обстрелите на сирийска територия. И няма да престане, ако ще да бъдат свалени 50 самолета. Въпросът е прекомерно сериозен за съществуването на Израел.\"\r\n \r\n/БТА/\r\n ", "date": "2018.09.20", "title": "Ще отвърне ли Русия след трагедията със сваления Ил-20?"}
{"url": "https://www.dnes.bg/akoshtete-vqrvaite/2018/09/20/4-nachina-da-se-spravim-s-esennata-depresiia.388379", "text": "С края на лятото и започването на училище/лекции за някои, е възможно да се чувствате доста по-изтощени и дори депресирани на моменти. Как по-бързо да преодолеете тези периоди и да се върнете към старото си аз? Ето няколко съвета от Your Tango:\r\n\r\n\r\n \r\nКогато сте потиснати и тъжни, идеята да свършите работата и да изпълните задълженията си, може да ви се стори смазващо. Затова обикновено дори не може да се захванете да вършите нещо, а само стоите и мислите. Това се отразява много зле на мозъка и на физическата активност. А и се чувствате безполезни и още по-зле. Още със ставането от леглото изберете едно важно нещо, което да свършите за деня. Не мислете за всички натрупани задачи, а се заемете само с някоя от тях. Така има по-голям шанс да успеете, ако опитате да се захванете с всичко, ще се чувствате още по-изморени и едва ли ще има положителен резултат в дейностите ви.\r\n \r\n\r\n \r\nДори да звучи банално, милувките, прегръдките и целувките са лечебни. Ако са с човек, към когото изпитвате симпатии, а още по-хубаво - обичате, това ще ви зареди емоционално. Знаете, че имате някого, на когото може да разчитате и който стои до вас, дори в лошите ви моменти. Такава подкрепа е незаменима. Сексът ви свързва още по-силно на емоционално ниво. А и половият акт освобождава релаксиращи химикали в мозъка като окситоцин, които борят чувството на депресия и неудовлетвореност. Това е и добър начин да се разсеяте. Колкото по-рядко мислите за лошите неща и за вашето състояние, толкова по-бързо ще си отиде то, затова е хубаво да сте ангажирани с нещо.\r\n \r\n", "date": "2018.09.20", "title": "4 начина да се справим с есенната депресия"}
{"url": "https://www.dnes.bg/notifikacii/2018/09/20/akciia-sreshtu-drogata-zadyrjaha-65-godishen-dilyr.388409", "text": "Мъж на 65 години е бил арестуван при акция срещу наркоразпространението в Силистра, съобщиха от МВР. \r\nДилърът е бил с богато криминално досие. \r\nВ 65-годишния мъж полицаите намерили 16 хартиени свитъка с кафяво прахообразно вещество. На място полицаите са установили, че става въпрос за хероин. \r\nПо-късно в дома на мъжът са открити още 15 пакета с наркотика.\r\nПо случая е образувано досъдебно производство.", "date": "2018.09.20", "title": "Акция срещу дрогата: Задържаха 65-годишен дилър"}
{"url": "https://www.dnes.bg/usa/2018/09/20/strelba-v-shtata-merilend-vze-niakolko-jertvi.388425", "text": "Няколко души бяха убити при стрелба в окръг Харфорд, в американския щат Мериленд, предаде Асошиейтед прес, като се позова на неназован представител на правоохранителните органи.\r\nСтрелбата е станала в район Периман в град Абърдийн. Ситуацията все още не е изяснена, но хората са призовани да избягват района, се казва в туит на офиса на шерифа на окръг Харфорд, пише БТА.\r\nФБР съобщи, че е реагирало на сигнал за т. нар. \"ситуация с активен стрелец\" в окръг Харфорд и че подпомага местната шерифска служба.\r\nГубернаторът на Мериленд Лари Хоган написа в Twitter, че неговата канцелария следи внимателно ситуацията и че щатските власти имат готовност да окажат съдействие на властите в окръг Харфорд.\r\n ", "date": "2018.09.20", "title": "Стрелба в щата Мериленд взе няколко жертви"}
{"url": "https://www.dnes.bg/eu/2018/09/20/edna-granica-prepynikamyk-po-pytia-kym-brexit-kakvo-e-reshenieto.388388", "text": "Въпросът за сухоземната граница между Северна Ирландия и ЕС е една от основните пречки за Великобритания да постигне споразумение с Брюксел за гладко и организирано излизане от съюза през март. Какво представлява той и защо е важен – обяснява Аластър Макдоналд, Ройтерс. \n\r\n\n\r\nПрез 1998 г. Великобритания и Република Ирландия подписват Споразумението от Разпети петък за прекратяване на 30-годишния конфликт в Северна Ирландия, воден за това дали тя да остане британска или да се присъедини към Ейре.\n\r\nВ резултат на споразумението са премахнати граничните проверки по 500-километровата сухоземна граница и са въведени много правила и институции, които са направени така, че да са общоирландски. Излизането на Великобритания от ЕС означава и излизане на Севера, а това от своя страна може да значи връщане на граничните проверки по границата и въвеждане на различни правила за търговия, което може отново да разпали напрежение.\n                    \n                    \n                \r\n\n\r\nБританският премиер Тереза Мей заяви, че трябва да бъде сключено специално споразумение за търговските и митнически отношения с ЕС. То трябва да бъде договорено по време на 20-месечен преходен период, в който да се запази сегашното статукво. Чрез него според този план ще се гарантира, че няма да има видими граници между Обединеното кралство и ЕС и няма да има нужда и от натрапчиви проверки на стоките, минаващи през ирландската граница.\n\r\n\n\r\nУловките всъщност са две. Преговарящият на ЕС по въпросите на Brexit Мишел Барние заяви, че предложенията на Мей за митническите и търговски взаимоотношения в така наречената стратегия за излизането от съюза, получила името \"Чекърс\", дават на Великобритания несправедлив достъп до единния европейски пазар. Второ, ирландското правителство, което има подкрепата на останалите държави от ЕС, иска гаранции, в случай че тези бъдещи търговски преговори се провалят.\n\r\nВ началото на годината Барние предложи, ако до края на преходния период през 2020 г. не бъде намерено решение за цялото Обединено кралство, то само Северна Ирландия да остане част от европейското икономическо пространство до намирането на по-добро решение. Това би означавало тази провинция да продължи да прилага регулациите на ЕС и да извършва митнически проверки, следователно да контролира търговията с останалата част на Великобритания.\n\r\n\n\r\nДа. Мей и жизненоважните й съюзници от пробританската северноирландска партия са против каквато и да било граница между двете части на Обединеното кралство. Северноирландските юнионисти се опасяват, че това ще тласне провинцията към обединение с Република Ирландия. Великобритания предложи, ако се стигне до подобно митническо споразумение, то да важи и за останалата част на Обединеното кралство. Брюксел отхвърли това и го окачестви като хитрост, имаща за цел да вкара британските стоки на единния пазар през задния вход. В основата на спора не е толкова въпросът за митата, макар и да той да е важен, а проверките за гарантиране, че стоките са произведени в съответствие с правилата на ЕС - от които Великобритания иска да се освободи след Brexit.\r\nВъзможно е да съществува изкушение да се оставят неуредени въпроси около Ирландия, които да бъдат решавани едва впоследствие, при преговорите за бъдещото търговско споразумение между ЕС и Обединеното кралство. Но Дъблин, с подкрепата на съюза, иска твърди правни гаранции, които да може да използва срещу Великобритания в международните съдилища.\n\r\n\n\r\nМей казва, че е склонна на гаранции, които да успокоят опасенията на ЕС и Ирландия - но не и на граница в Ирландско море.\n\r\nБарние предлага да преработи гаранциите, за да се спре с драматизирането на опасенията на Лондон и Белфаст. Той настоява, че няма никаква заплаха за конституционната цялост на Великобритания. Между провинцията и останалата част от Обединеното кралство няма да има същинска граница, а само проверки, често пъти извършвани от британска страна, които ще са във фабрики, на тържища, на кораби и на пристанища и ще са за състоянието на стоките, които се движат в двете посоки. Той същевременно подчертава, че такива проверки може и никога да не станат необходими, изхождайки от очакването, че ЕС и Великобритания ще се договорят до 2020 г. за търговско споразумение.\n\r\n\n\r\nНа снощната вечеря в Залцбург Мей се обърна към европейските лидери с призив да разберат какво не е приемливо за Великобритания. Двайсет и седемте от ЕС ще обсъдят това днес на обяд, а после председателят на срещата на върха Доналд Туск ще осведоми Мей в Залцбург за обсъжданията.\n\r\nБританският министър-председател ще трябва успешно да защити своя план за излизането от съюза от критиките на твърдолинейните привърженици на Brexit, които ще бъдат отправени на конференцията на Консервативната партия в началото на следващия месец. Ако тя \"оцелее\" при тези критики, тогава дипломатите очакват Барние да представи нови проектоусловия за Brexit. Той се надява \"моментът на истината\" да настъпи на срещата на върха ЕС на 18 октомври в Брюксел, където лидерите може да се споразумеят за рамките на споразумение с Мей.\n\r\nТова ще даде на преговарящите месец да постигнат окончателен договор и придружаваща го декларация за политически намерения по въпроса за бъдещето търговско споразумение, които евентуално да станат факт на извънредна среща на върха на съюза в средата на ноември.\n\r\nВеликобритания напуска на 29 март, след което започва да тече преходният период, в който се запазва сегашното положение на нещата и който според сегашните планове ще продължи до 31 декември 2020 г.\r\n/БТА/\r\n ", "date": "2018.09.20", "title": "Една граница – препъникамък по пътя към Brexit. Какво е решението?"}
{"url": "https://www.dnes.bg/notifikacii/2018/09/20/geimyri-na-90-te-zapriataite-srychno-rykavi-tia-se-vyrna.388391", "text": "Гигантът \"Сони\" обяви вчера, че пуска на пазара отново първата си игрова козола PlayStation. Това удари директно в емоциите много голяма част от поколението на 90-те години, които с носталгия си спомнят за златните години на геймърския свят.\r\nPlayStation 1 е създаден през 1994 г. Много преди да има PlayStation 2, преди интернет и много, много преди изобретяването на виртуалната реалност и 3D изображенията.\r\nИма някаква очарователна простота в старите игрови конзоли. Може би, това е възприятие само на децата на 90-те, които въпреки огромния технологичен напредък и все по-големите възможности, които геймърския свят предлага, страдат по нещо, което днешните деца смятат за \"демоде\". Нещо остаряло, грозно. Конзола, която не прави нищо съществено.\r\n                \n                Но именно това \"нищо съществено\" е абсолютния чар на PlayStation Classic, който, може би, като една наистина голяма класика ще се завърне мощно на пазара и остарялото отново ще стане модерно. Както много неща в модата, както грамофоните. Както почти всичко.\r\n\"Сони\" обяви, че ще пусне на пазара мини версия на PlayStation Classic, която ще идва с 20 вградени ретро заглавия, познати на децата, които днес вече не са деца. Сред тях са Final Fantasy VII, Takken 3.\r\nОчаква се конзолата да стигне до пазарите на 3 декември. Датата не е никак случайна. Тогава ще се отбележат 24 години от първото пускане на пазара на PlayStation Classic в Япония през 1994 г.\r\nДизайнът ще е същият, като изключим това, че самата игрова конзола ще е по-малка. Ще има четец за дискети, въпреки че той е по-скоро дизайнерско решение, тъй като конзолата няма да може да чете дискети с игри наистина. Вместо това игрите ще се показват на екрана с натискането на копче (не можем съвсем да избягаме от напредъкът на технологиите).\r\nТъжно е, че се загуби някак очарованието да притежаваш над 30 дискети с игри, подредени една върху друга на шкафа. Всяко дете на 90-те си спомня добре, че игрите често даваха дефекти – не тръгваха, имаше развалени пиксели... И всичко това се оправяше с едно магическа духване в отвора. Буквално.\r\nЕстествено, с излизането си на пазара през 1994 г. конзолата предизвиква фурор. Очаква се това да стане и през декември тази година, когато носталгията по отминалите времена ще вземе своя връх и порасналите деца на 90те ще се стекат към магазините.\r\nКонзолата напълно променя игралната индустрията, променя и самата култура – да си геймър е \"яко\". Превръща се в начин на живот за младежите на 20.  \r\nНяма да ви лъжа – превъртала съм \"Супер Марио\" десетки пъти. Счупила съм около 5 джойстика, които баща ми по някакъв магически начин поправяше с поялник и алуминиево фолио. Счупила съм 2 пистолета, с които стрелях патки. Буквално.\r\nТе не вибрираха. Пистолетът имаше един спусък и от телевизора се чуваше само един звук, а кучето от играта винаги ми се смееше, когато не можех да улуча. Джойстиците също не вибрираха. Имаха по-малко копчета от днешните, не бяха безжични и трябваше да седнеш с кръстосани крака директно пред екрана на телевизора и да играеш докато врата ти не започне да те боли. Музиката беше сравнително досадна, а картината често забиваше на едно място, трябваше да рестартираш цялата конзола и да започнеш... от начало. Защото нямаше опцията \"запази\", нямаше карти с памет.\r\n\"Супер Марио\" беше любимата ми игра. И, да, тя все още съществува. Но не е същото. Днес виждаш играта в перспектива, можеш да се оглеждаш, да скачаш навсякъде. Днес играта е 3D. Но... не е същото.\r\nИскам елементарното двуизмерно скачащо човече, което разбиваше тухли с главата си и обираше монети с една единствена цел – да спаси принцесата от лошия дракон. Днес драконът сигурно е по-голям, по-цветен, а ти може би стреляш по него с какви ли не неща. Но не е същото. Искам \"Супер Марио\", с когото пораснах. И съм сигурна, че много други деца на 90-те искат същото. И \"Сони\" го знае. ", "date": "2018.09.20", "title": "Геймъри на 90-те, запрятайте сръчно ръкави! Тя се върна! "}
{"url": "https://www.dnes.bg/notifikacii/2018/09/20/myj-si-kaparira-klimatici-ot-germaniia-za-10-bona.388389", "text": "Шейсет и девет годишен мъж от Гълъбово станал поредна жертва на телефонни измамници и им дал 10 000 лв., съобщават от Областната дирекция на МВР.\r\nВъзрастният мъж предал на непознато за него лице сумата след получено телефонно обаждане.\r\nПо телефона се обадил непознат, който се представил за роднина и поискал от него да плати капаро за климатици, доставени от Германия.\r\nОбразувано е досъдебно производство.\r\n ", "date": "2018.09.20", "title": "Мъж си капарира климатици от Германия за 10 бона"}
{"url": "https://www.dnes.bg/stranata/2018/09/20/krimka-buistva-sled-leka-katastrofa-v-plovdiv.388393", "text": "34-годишен джигит е задържан от полицията в Пловдив. Мъжът е обвинен в нанасяне на телесна повреда по хулигански подбуди, съобщават от .\r\nИнцидентът е станал вчера към 19 ч., когато във Второ РПУ е получен сигнал за спречкване между двама водачи на автомобили след лека катастрофа на пловдивска улица.\r\nНа мястото било изяснено, че виновният шофьор – 34-годишния задържан, е с криминални регистрации в полицията. Мъжът ударил другия участник в лекото ПТП – мъж на 38 години, който не е пострадал сериозно.\r\nНаложена е 24-часова мярка за неотклонение на задържания и срещу него е образувано бързо производство.", "date": "2018.09.20", "title": "Кримка буйства след лека катастрофа в Пловдив"}
{"url": "https://www.dnes.bg/zvezdi/2018/09/20/blaga-vest-mariana-popova-rodi-momiche.388421", "text": "Поп певицата Мариана Попова дари с дъщеря актьора Веселин Плачков днес, .\r\nРадостната новина и първа снимка с бебето сподели самата изпълнителка. \r\nВидимо, щастливият татко е присъствал на самото раждане и гордо позира с момичето.\r\n\"Роди се Екатерина Веселин Плачкова! Дете на любовта!\", написа Мариана.\r\nЧестито на родителите!", "date": "2018.09.20", "title": "Блага вест: Мариана Попова роди момиче"}
{"url": "https://www.dnes.bg/obshtestvo/2018/09/20/parnoto-v-sofiia-poskypva-s-8-ot-oktomvri.388420", "text": "Парното и топлата вода в столицата трябва да поскъпнат с 8% от октомври.\r\nТова става ясно от публикуваните разчети на Комисията за енергийно и водно регулиране.\n\r\nУвеличението се налага заради предстоящия скок на природния газ с близо 14%, който топлофикациите използват за гориво. \r\nОт новия отоплителен сезон цените на топлоенергията в Пловдив ще се увеличат с 9 на сто, тези в Бургас и Плевен - с 5 процента, а във Варна поскъпването ще е с 2 на сто, предаде БНР.\r\nПредстои обществено обсъждане на цените на топлоенергията.", "date": "2018.09.20", "title": "Парното в София поскъпва с 8% от октомври?"}
{"url": "https://www.dnes.bg/politika/2018/09/20/ninova-sreshtu-borisov-po-ungarskata-tema-dvoina-vynshna-politika.388408", "text": "Темата за санкциите, които да бъдат наложени от Европейския съюз на Унгария, породи различни мнения в парламента.\n\r\nВчера на оперативно заседание на Министерския съвет бе решено да се изготви позиция на България, че не подкрепяме санкции от ЕС срещу Унгария. Днес обаче премиерът Бойко Борисов обяви, че това, което се е решило на съвета е, че ако някога се задейства такава процедура, правителството да застане зад Виктор Орбан. Той уточни и че взетото решение няма правна, а морална стойност.\n\r\nТова даде повод на червената шефка Корнелия Нинова да обвини премиера в двойна външна политика - една за пред гражданите и една за навън.\n\r\n\"Смятам, че премиерът Борисов нанесе поредния удар срещу държавността и институциите в България, когато делегитимира решението на Министерски съвет с думите: \"Това решение няма правна сила, то е за някой ден\", настоя соцлидерката.\n\n\n\n\r\n                    \n                    \n                Нинова е категорична, че отнемането на гласа на Унгария в Европейския съюз е грешка и е още една стъпка към разделението и разцеплението на Европа.\n\r\nТя добави и че още от парламентарната група не са се запознали с предложението на \"Атака\" и \"Воля\" парламентът да задължи премиера Борисов да изрази подкрепа за Унгария пред ЕС.\n\r\nШефът на ПГ на ГЕРБ Цветан Цветанов коментира, че темата за Унгария е изключително чувствителна и няма решение на ниво европейски лидери. Той се обяви за интензивен диалог по темата Унгария и държавата да не бъде наказвана толкова тежко.\n\r\n\"Трябва да бъдем ясни с позициите си и да декларираме, че сме за интегриран, силен ЕС\", каза той.\n\r\nЛидерът на \"Атака\" Волен Сидеров пък настоя България да излезе с ясна позиция в подкрепа за Унгария и се закани, че ще постави въпроса на коалиционен съвет. По думите му предстоят промени в съотношението на силите в Европа.\n\r\n\"Консерватизмът, който сега взима връх в Европа, ще промени самите алианси. Ще видим едно ново управление на Европа - консервативно, патриотично, националистическо\", каза той.\n\r\nТой добави и че е останал с впечатлението, че Бойко Борисов подкрепя мигрантската политика на унгарския премиер Виктор Орбан.", "date": "2018.09.20", "title": "Нинова срещу Борисов по унгарската тема: Двойна външна политика!"}
{"url": "https://www.dnes.bg/index/2018/09/20/bez-budilnik-meksiko-edna-sbydnata-karibska-mechta.388374", "text": "\r\n\r\nНе един и два са курортите, на които можем да отдъхнем пълноценно в Мексико. За европейския вкус обаче като че ли се налага Ривиера Мая, позната още като ривиерата на Маите.\r\n                \n                Ривиера Мая е курортна зона на източното крайбрежие на полуостров Юкатан, южно от Канкун. Бреговата линия се простира на 150 км.\r\nМястото е привлекателно за любителите на спокойната почивка и дивата природа, далеч от големите мегаполиси и шумните търговски центрове. \r\nЕдно от големите предимства на Ривиера Мая пред останалите мексикански курорти е близостта й до два културно-екологични парка – Шел Ха и Шкарет. Шел Ха е известен с плажната си ивица, на която може да се къпете и плувате с делфини. В парка Шкарет пък може да плувате из пещерните реки сред различни пещерни образувания.\r\nРивиера Мая предлага и отлични възможности както за разнообразни морски активности, така и за подводно гмуркане.\r\nМестата за настаняване, разпръснати сред древни руини и тропическа гора, отговарят на желанията и бюджета на различни туристи. Гарантирани са и незабравимите карибски залези.\r\nРивиера Мая е и сред местата, където може да видите най-фотографираните руини от времето на маите.\r\nПри мексиканските пирамиди за разлика от тези в Египет върхът на пирамидите е като отрязан – най-отгоре завършват с площадка, на която има храм или светилище, а на една от страните на пирамидата има стълбище, водещо до това светилище.\r\nВ близост до Ривиера Мая можете да посетите пирамидите в Чичен Ица или храмовете в древния Тикал. Някои от мексиканските пирамиди не са били само храмове, но и гробници, каквито са и египетските пирамиди.\r\nНа практика всяка прищявка може да бъде задоволена в петзвездния лукс на един от новооткритите хотели там, предложение на нашите партньори от . \r\nПет басейна с водни барове, 24-часов all inclusive, няколко ресторанта с отлична интернационална кухня, възможност за различни екскурзии - просто изберете вашата дата!", "date": "2018.09.20", "title": "\"Без будилник\": Мексико – една сбъдната карибска мечта!"}
{"url": "https://www.dnes.bg/obshtestvo/2018/09/20/diplomaciia-i-doblest-posreshta-nezavisimostta.388385", "text": "В навечерието на Независимостта на България изложбата \"Дипломация и доблест\", посветена на паметната дата, вече може да се види в Националния исторически музей. \r\nНа изложбата може да се види оригиналния манифест, прочетен от княз Фердинанд във Велико Търново през 1908 г.  на 22 септември. Там е и неговата оригинална чернова, съобщава \r\nДруг интересен документ, който може да се види в Националния исторически музей през следващия един месец, е програмата за тържественото посрещане на Негово величество Царя в София. Той е бил посрещнат 6 дни след обявяването на Независимостта.", "date": "2018.09.20", "title": "\"Дипломация и доблест\" посреща Независимостта"}
{"url": "https://www.dnes.bg/notifikacii/2018/09/20/agresiven-rom-napadna-speshen-ekip-v-stolipinovo.388387", "text": "37-годишен мъж от ромски произход се издирва за проявена агресия към екип на Спешна помощ в Пловдив, съобщават от МВР.\n\r\nНа 19 септември към 14 часа в шесто Районно управление е постъпило съобщение от Центъра за спешна медицинска помощ в областния град за проявена агресия към техен екип, след като е бил изпратен на адрес на ул. \"Шумен\" в \"Столипиново\" за оказване на медицинска помощ на болна жена.\r\nСпоред информацията, още с пристигането си, лекарят и шофьорът били посрещнати с обиди и заплахи за убийство от 37-годишния съпруг на болната жена. Мъжът продължил със застрашителното си поведение към медиците и по време на прегледа, а при тръгването им, нанесъл удар по специализирания автомобил. \n                \n                \r\nУниформените реагирали веднага след случилото и установили, че пловдивчанинът е напуснал дома си и в момента се укрива.\r\nДопълнителна справка в полицейските регистри показала, че за подобно поведение спрямо служители на реда той има съставени два акта по Указа за борба с дребното хулиганство. \n\r\nПод наблюдението на районната прокуратура са предприети активни действия за издирването му.", "date": "2018.09.20", "title": "Агресивен ром нападна спешен екип в \"Столипиново\""}
{"url": "https://www.dnes.bg/temida/2018/09/20/zapor-na-imotite-na-arabadjievi-skoro-i-na-staikov.388422", "text": "С решение на спецсъда е било запорирано цялото имущество на семейство Ветко и Маринела Арабаджиеви. Това обяви пред журналисти зам.-главният прокурор Иван Гешев.\n\n\n\r\nТой обясни, че разследването на случая продължава на пълни обороти с разпит на свидетели и експертизи. Двамата още се издирват.\r\nНа въпрос правили ли са Арабаджиеви опит да се свържат с разследващи, Гешев отговори: \"Това, което те правят в момента, е да чакат да се изясни напълно ситуацията с какви доказателства разполага прокуратурата и тогава ще преценят какви действия да предприемат. Това е традиционна политика в такива дела. Виждате един гражданин, който е подсъдим и се укрива и прави същото от три години, това е нормална защита\".\r\n                    \n                    \n                Запор ще бъде искан и за имуществото на собственика на \"Винпром Карнобат\" Миню Стайков, добави главният прокурор Сотир Цацаров, цитиран от БНР.\r\nЦацаров, който бе изслушан от парламентарната комисия за противодействие на сивата икономика, поиска киминализиране на производството на нелегални цигари. Депутатите изслушаха и новия вътрешен министър Младен Маринов. \r\nНаказателният  кодекс предвижда търсене на отговорност само за онези, които държат или  продават нелегални цигари. Сега главният прокурор предложи на  депутатите да се наказва и производството.\r\nОказа  се, че няма и проблем да се продават, препродават и рециклират машини  за производство на нелегални цигари. Затова Цацаров предложи да се  обсъди с икономическото министерство дали може да се въведе някакъв  лицензионен или регистрационен режим. \r\nПо думите му всяка година държавата губи близо  500 млн. лв. от незаконна продажба на цигари.\r\nГлавният прокурор беше помолен да коментира и  номинацията и вече избора на новия вътрешен министър Младен Маринов в  контекста на критиките, които днес Маринов получи от президента Румен  Радев. Цацаров заяви, че изключително уважава професионализма на новия  вътрешен министър, че ще работи добре с него и коментира изказванията на  президента като политическо. \r\nСпоред него забавянето на случая \"Цветан Василев\" е на моменти вън от правомощията и възможностите на сръбската прокуратура. \"За мен то е резултат на съвсем друг тип влияние и то е политическо\", коментира той.\r\nЦветан Василев е подсъдим задочно в Специализирания съд по делото \"КТБ\". В момента се намира в Сърбия и чака решение за екстрадиция у нас.\r\nЦацаров обясни още, че по отношение на есктрадицията на Димитър Желязков - Очите са изпълнени всички задължения от българска страна.", "date": "2018.09.20", "title": "Запор на имотите на Арабаджиеви, скоро и на Стайков"}
{"url": "https://www.dnes.bg/temida/2018/09/20/po-sledite-na-zarovenite-ubiici-kostite-na-kilyrite.388359", "text": "\n\r\nСтоян Кавлаков кара колелото си по черен път, но на завоя на река Гугутница недалеч от София зимна обувка с черен чорап привлича погледа му. Връзката ѝ е здрава и той решава да я вземе. Посяга, но се сепва уплашен - в чорапа има част от крак. С погнуса Стоян пуска обувката и звъни на тел. 112. Оттам го съветват: “Стойте, където сте, изчакайте полицията”.\n\r\nОбаждането е регистрирано малко след 16 ч на 24 май 2011 г. Патрулка отива на мястото до село Железница, следвайки обясненията на Кавлаков. \n\r\n48-годишният мъж има хоби да промива пясък в търсене на злато, разказват полицаи пред „24 часа“. Работата е много, а е само за една-две златисти люспички, но тръпката му е голяма. В този ден обаче вместо злато находката му е друга - човешки останки. Следват разпити и огледи до мръкване около рекичката.\n\n\n\n\n\r\n                    \n                    \n                Екипи от столичното 8-о районно и Криминална полиция към СДВР обхождат гората. В протоколите се отбелязва, че е иззета кафява зимна тренинг обувка. Тя е лява, 44-и номер, с надпис AKTIVE на петата.\n\r\nНа около 6 км от разклона за село Плана в местността Пържови поляни, по черен път, на 480 м от Гугутица, е намерен човешки череп с дупка в лявата част.\n\r\n“При преместването му видяхме, че отдясно има голям отвор, вероятно от изстрел в главата”, разказва полицай. На 10 м от черепа намират втори. \n\r\nВ околността и по нанадолнището край реката са пръснати кости с различна големина и форма, някои дъговидни, извити като лопатка. Сред тях има дреха с надпис NAVE и яке LOTO SPORT, омотано с бодлива тел.\n\r\nНай-много от човешките останки са открити от двете страни на 75-сантиметров каменен зид, на около 3 м от реката. По костите и черепите няма меки тъкани, но повечето зъби по горните челюсти са запазени. \n\r\n„Находките“ са пратени първо в Катедрата по съдебна медицина към Александровска болница, а после и в Националния институт по криминалистика и криминология (НИКК).\n\r\nИзвлеченият ДНК профил е сравнен първо с наличните в базата данни на МВР. Съмненията са, че останките са на двама млади мъже от Червен бряг, издирвани като членове на бандата на Килърите - Владимир Филев, на 36 г., и Георги Георгиев, на 26 г. След месец те се потвърждават. Убитите са идентифицирани едва след изследване на две парчета от бедрени кости. \n\r\nПо това време делото срещу бандата на Петър Стоянов-Сумиста вече пътува към Окръжния съд в Шумен, който става арена на един от най-големите съдебни процеси у нас през последните 10 г. Групата е обвинена за серия убийства по поръчка - на търновския адвокат Петър Лупов (25 март 2009 г.), на шуменския бизнесмен Румен Рачев (3 юли 2009 г.) и на бизнесмена от София Борислав Георгиев. (За неговата смърт на 6 април 2008 г. са уличени трима, но съдът ги оправдава.) Има и обвинения за побоища, палежи и лихварство.\n\r\nСагата в съда започва в края на юни 2011 г. Тогава все още почти никой не вярва, че на финала ще има 3 доживотни присъди - на Петър Стоянов-Сумиста, търновския бизнесмен Георги Вълев и бившия гард на Бай Миле Васил Костов-Кеца, заради две от убийствата и ред други престъпления.\n\r\nНа 27 юли 2009 г. Филев и Георгиев са обявени за издирване у нас и в чужбина. През онова лято близките им не подозират нищо за съдбата им. Смятат, че Владо и Георги са на море. Шокирани са, когато снимките им, разпространени от МВР, се появяват в медиите заради убийството на Румен Рачев. Двамата са заподозрени за участие в покушението от първите дни на разследването в Шумен - Филев като извършител, а Георгиев като помагач, който трябвало да откара земляка си с кола до мястото на престъплението и после да му помогне да избяга.\n\r\nСлед покушението свидетели разказват, че са видели двамата да се навъртат около болницата в града, където Рачев отива на контролен преглед. Разпознават ги, въпреки че Филев носел ниско нахлупена на главата тъмна шапка с козирка.\n\r\nУбийството на Рачев е извършено хладнокръвно пред дузина свидетели. Към 10:30 ч Филев и Георгиев проследяват с “Фиат Брава” ЕН 0516 ВМ джипа на Рачев от дома му до болницата и спират на ул. “Петър Парчевич” до кооперация номер 44-46. Близо час и 50 минути стоят там в напрегнато очакване бизнесменът да излезе. Единият е нащрек зад волана, а другият следи главния вход на болницата. И двамата палят цигари ММ и неблагоразумно хвърлят угарките до колата.\n\r\nВ 12,21 ч Рачев излиза от болницата с жена си Вирджиния и леля си Стоянка, но когато стига до своя джип “Инфинити”, мъж, въоръжен с “Макаров”, се приближава и казва: “Мамка ти”.\n\r\nЛеля Стоянка първа вижда стрелеца и се хвърля да спаси племенника си. Сграбчва го за фланелката, успява да откъсне част от нея и да отклони един от изстрелите. Рачев пада на тротоара, пронизан от 3 куршума. Лекарите се борят да го спасят, но 50 минути по-късно той издъхва в спешното отделение.\n\r\nС камък в ръка жената на Рачев и още 4-5 мъже погват стрелеца. Докато тича между блоковете, той се спъва и пада, но пак продължава. Мята се във „Фиат“-а, който отпрашва към Варна. Там чака човекът, наел Филев за убийството по поръчка на Сумиста.\n\r\nФилев и Георгиев не се задържат дълго по морето и скоро намират убежище в хижа “Вада” над самоковското село Говедарци. Остават там 10-ина дни. Скриват се в гората при появата на полицаи, дошли на проверка по повод кражба в хижа “Мальовица”. После набързо са преместени. \n\r\nПри хижата с БМВ Х5 отиват Васил Костов-Кеца и Янко Попов-Туцо. За появата им там разказват двама свидетели по делото “Килърите”, единият анонимен. Според тезата на прокуратурата, приета и от съда, Туцо е уговорен от Сумиста да се погрижи за сигурността на Филев и Георгиев след убийството, а и да им осигури храна и дрехи. Той пък моли хижаря да ги контролира, за да не контактуват с никого.\n\r\nФилев и Георгиев знаят, че не трябва да използват джиесемите си. Уговорката е в краен случай да звънят на Туцо от телефона на хижаря.\n\r\nДокато земляците от Червен бряг се крият, разследващите събират улики срещу убийците - парчето плат, фасове с биологични следи от бегълците, оръжието на престъплението - пистолет с изтрити номера, изхвърлен по пътя за Варна. Проследяват телефонни разговори. Разпитват свидетели, запомнили не само лицата на бегълците, но и номера на колата, с която са избягали. Единият записва цифрите 0516.\n\r\nПо-късно се разкрива, че и убийството на адвокат Петър Лупов е възложено на Филев от Васил Костов-Кеца. През февруари и март 2009 г. аверите от бандата на Килърите ходят няколко пъти до Велико Търново, за да следят жертвата, и отсядат в комплекс “Извора” в Арбанаси. По онова време той се държи от Георги Вълев, обвинен по-късно, че е поръчал 2 убийства на Килърите заради финансови интереси около Тракия банк.\n\r\nСледите на Филев и Георгиев се губят, след като двамата напускат хижа “Вада” в Боровец. Има оперативна информация, че за известно време двамата са били в къща около самоковското село Бели Искър. \n\r\nБившият шофьор на Пешо Сумиста Боян Джамалов, който е и основен свидетел по делото, разказва, че около месец след убийството на Румен Рачев Туцо отишъл в кафе “Куатро” при Сумиста и казал притеснен: “Тия двамата ги видяха.” После двамата продължили да си говорят насаме. Джамалов останал с впечатление, че говорят “за Владо и Георги от Червен бряг”.\n\r\nДруг свидетел разкрива, че в края на декември 2009 г. Сумиста му поръчал “да закара един бус” (вероятно краден) до разклона за Дупница, където чакал джип “Сузуки Витара”. По-късно той и още едно момче трябвало да идат до Железница, за да запалят буса.\n\r\n“Когато пристигнахме, колата вече гореше\", твърди при разпит единият. \n\r\nСпоред полицаи вратите на опожарената кола били без дръжки. Предполага се, че Филев и Георгиев са били заключени вътре, за да не могат да излязат. Не е ясно къде са убити, преди да бъдат изхвърлени в гората край Железница. \n\r\nСпоред експертите двамата са ръгани с ножове, преди да бъдат застреляни и труповете им да бъдат овързани с бодлива тел. Бусът е запален, за да се прикрият следите. При намирането на черепите и костите край Железница са открити и 2 туби - едната е прозрачна и в надписа ѝ се чете Велинград, а другата - зелена, с мирис на гориво.\n\r\nУбийците на Филев и Георгиев обаче остават неизвестни и до днес. Делото за смъртта им е спряно с постановление на прокуратурата от 2 юни 2012 г. Ако изскочат нови улики или неизвестни свидетели проговорят, то ще бъде възобновено отново.", "date": "2018.09.20", "title": "По следите на заровените убийци... Костите на \"Килърите\""}
{"url": "https://www.dnes.bg/stranata/2018/09/20/oborotite-skochili-niamalo-grohot-simeonov-dovolen-ot-turizma.388401", "text": "С 34 млн. лева са се увеличили оборотите на работещите в туристическия бранш по Северното Черноморие през това лято в сравнение със същия период на миналата година, отбеляза днес във Варна вицепремиерът Валери Симеонов.\r\nЗаедно с областния управител Стоян Пасев и кмета на града Иван Портних той участва в разширено заседание на съвета по проблемите на туризма, който включва представители на всички контролни институции.\r\nПрез отминалия вече сезон броят на извършените престъпления по Северното крайбрежие е намалял с близо 25 процента, а разкриваемостта се е повишила с около 50 на сто, отчете Симеонов.\r\nПо думите му близо три пъти са спаднали административните данъчни нарушения. Вицепремиерът допълни, че от НАП - Варна отчитат 8 процента ръст на събраните данъци през сезона.\r\n                    \n                    \n                Той уточни, че все още продължават проверките на собствениците на 302 луксозни автомобила, които трябва да докажат с какви приходи са купили колите си, предаде БТА.\r\nШумовото замърсяване по Северното Черноморие като цяло бе ограничено и го нямаше грохотът от заведенията от предишни лета, каза още Симеонов.\r\nПо думите му през сезона са констатирани 148 такива нарушения, което показва, че проблемът не е окончателно решен, но поне е ограничен.\r\nВицепремиерът допълни, че инспекторите по труда са регистрирали доста нарушения на графиците на работещите в различни обекти. Според него обаче това е нормално зарази липсата на работна ръка. Когато служителите не достигат, графиците се нарушават, но хората трябва да получават заплащане за извънреден труд, посочи Симеонов.\r\nСезонът по Северното Черноморие беше успешен, обобщи вицепремиерът и благодари на институциите за добре свършената работа.\r\nОбластният управител Стоян Пасев допълни, че въпреки края на лятото проверките може да намалеят, но ще продължат през цялата година.", "date": "2018.09.20", "title": "Оборотите скочили, нямало грохот – Симеонов доволен от туризма "}
{"url": "https://www.dnes.bg/stranata/2018/09/20/roditeli-napadnaha-uchitelka-tia-jertva-na-sistemata-sym.388423", "text": "Учителка от старозагорско училище подаде оставка, след като ромско семейство проявило агресия срещу нея.\n\r\nВъзпитателката била от основното училище \"Отец Паисий“ в старозагорското село Калояновец Весела Тодорова се почувствала унижена и незащитена, след като била нападната в училище от родителите на второкласник. \n\r\nПо думите и била блъскана и удряна пред другите ученици, а в посегателството над преподавателката се включил дори второкласникът, който последвал примера на родителите си. \n\r\nБащата на ученика Андрей Минков потвърди през \"“, че е отишъл в учебното заведение и се е извинил на директора Христо Белчев за случилото се, но категорично отрича той и съпругата му да са докосвали физически учителката. \n                    \n                    \n                \r\nМъжът подал сигнал на \"горещия телефон“ в община Стара Загора, според който Весела Тодорова постоянно малтретирала второкласника. \n\r\nПричината за ескалацията била случка от предишния ден, в която възпитателката не пуснала момченцето да пие вода. Когато на следващия ден жената отишла да вземе второкласника за занималня, класната му ръководителка заявила, че бащата \"бил бесен“. \n\r\nМалко по-късно нахлули родителите на детето, явно извикани по телефона, и започнали словесна и физическа саморазправа в учителката. \n\r\nЖената споделя, че била заплашвана, че ще бъде убита. \n\r\n\"Върху мен се нахвърли и синът им. Всичко стана пред очите на децата и други външни хора. Бях стъписана. После бях обвинена, че съм била извадила и нож в клас“, споделя преподавателката. \n\r\nСлучката с ножа се разправя из цялото село. Директорът на училището Христо Белчев твърди, че не е виждал никакъв нож, не е видял физическа разпра между родителите и учителката. \n\r\nСпоред него свадата станала през входа на учебното заведение, а не вътре. Видял само, че детето било депресирано и плачело. \n\r\nТой потвърди, че бащата наистина е отишъл в сградата с определени намерения, но след като чул викове, директорът се намесил и не позволил скандалът да се разрасне. \n\r\nЗаради инцидентът е повикана и полиция. \n\r\nДиректорът на \"Отец Паисий“ разказва, че няма претенции към работата на Тодорова като възпитател, но уважил молбата и да напусне работа. \n\r\nЗаради скандалът са подадени жалби и до полицията – както от страна на учителката, така и от страна на бащата на второкласника. \n\r\n\"Не помня да съм отказвала на Андрей да иде да пие вода. Възможно е, обаче, да не съм го чула. Те всички деца говорят накуп. Винаги съм казвала, че господ им е дал ръчички и те трябва да вдигат ръка, ако решат да поискат нещо в клас“, разказва учителката. \n\r\nЖената се чувства унизена и загубила авторитета си като учител. По думите и няма как да се яви пред децата след инцидента. \n\r\n\"Мисля, че съм жертва на системата ни в образованието. Директорът веднага ме попита какво съм направила. Не ме защити, взе страната на ученика, защото те му носят пари за делигирания бюджет. Учител все ще си намери“, категорична бе Весела Тодорова. \n\r\nОт Регионалното управление по образование в Стара Загора днес са отишли на място. Назначена е комисия, която да провери случая, но първо ще се изчакат думите на полицията.", "date": "2018.09.20", "title": "Родители нападнаха учителка, тя: Жертва на системата съм!"}
{"url": "https://www.dnes.bg/stranata/2018/09/20/utre-mejdu-16-i-20-chasa-spirat-kamionite-na-pytia.388424", "text": "На 21 септември, последният работен ден преди трите почивни дни около Деня на Независимостта, от 16 ч. до 20 ч., се спира движението на камионите над 12 тона по автомагистралите и най-натоваренитe пътища. Това съобщиха от Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.\n\r\nВъв връзка с очаквания интензивен трафик по основните пътни направления Агенция \"Пътна инфраструктура\" апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.\n                    \n                    \n                \r\nВ участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.\n\r\nВ момента на АМ \"Хемус\" се извършва ремонт на долното строене на 4 виадукта - при 19-ти км (виадукт \"Потоп\"), 33-ти км (съоръжението при тунел \"Витиня\"), при 36-ти километър (виадукт \"Коренишки дол\") и при 51-ви км (виадукт \"Разлив\"). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на движението в последния почивен ден - на 24 септември, ще има две ленти за София и една за Варна.\n\r\nПоради извършващите се ремонтни дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел \"Витинска река\" по път I-1 София – Ботевград и път II-17 Околовръстен път на Ботевград, след което се връщат обратно на АМ \"Хемус\" при 47-ми км при пътен възел \"Ботевград\" и обратно.\n\r\nСтроително-монтажни работи се извършват и на две мостови съоръжения на АМ \"Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.\n\r\nНа АМ \"Тракия\" поради ремонтни дейности на съоръженията при 17-ти и 18-ти километър в посока Бургас движението се осъществява двупосочно в платното за София. На 21 септември (петък) ще има две ленти за Бургас и една за София. На 24 септември ще има една лента за Бургас и две за София.\n\r\nРемонтни дейности се извършват и на моста над р. Елшишка при 89-ти км на АМ \"Тракия\". Движението се осъществява двупосочно в платното за Пловдив. Шофьорите могат да използват следните алтернативни маршрути:\n\r\n• За пътуващите от София към Пловдив отбиването е при пътен възел \"Церово\" на АМ \"Тракия\" по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел \"Цалапица\" на АМ \"Тракия\", и обратно за идващите от Пловдив към София;\n\r\n• от пътен възел \"Церово\"на АМ \"Тракия\" се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел \"Цалапица\" на АМ \"Тракия\", и обратно за идващите от Пловдив към София;\n\r\n• от пътен възел \"Калугерово\" на АМ \"Тракия\" се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел \"Цалапица\" на АМ \"Тракия\", и обратно за идващите от Пловдив към София.\n\r\nНа 21 септември (петък), от 16 ч. до 20 ч., ще е ограничено движението на моторните превозни средства над 12 тона по следните пътни направления:\r\n• автомагистралите;\r\n• път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n• път I-1 - етапна връзка на лот 2 на АМ \"Струма\" при Благоевград - ГКПП \"Кулата\";\r\n• път I-4 п. в. \"Коритна\" - Велико Търново - Шумен;\r\n• път I-5 Русе - Велико Търново;\r\n• път I-8 ГКПП \"Калотина\" - София;\r\n• път I-9 Варна - Бургас;\r\n• път II-18 Околовръстен път на град София;\r\n• път II-99 Бургас - Царево.\n\r\nТежкотоварните превозни средства ще бъдат спрени и в последния почивен ден - 24 септември (понеделник), от 14 ч. до 20 ч.\n\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\n\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\".\n\r\nНа 24 септември (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".\r\n ", "date": "2018.09.20", "title": "Утре, между 16 и 20 часа: Спират камионите на пътя"}
{"url": "https://www.dnes.bg/eu/2018/09/20/migraciiata-na-fokus-makron-za-podsilvane-na-granicite.388426", "text": "Европейският съюз би трябвало да оформи бъдещи миграционни споразумения със страни от Северна Африка по модела на споразумението си с Турция, заяви германският канцлер Ангела Меркел, предаде ДПА.\n\r\nНа неформалната среща на върха в Залцбург лидерите на ЕС се споразумяха да продължат диалога с Египет, както и със страни като Тунис и Мароко, за да пресекат нелегалната миграция през Средиземно море, добави Меркел.\n\r\n\"В крайна сметка ние ще имаме нужда от споразумения и договори, които са структурирани като споразумението между ЕС и Турция\", каза Меркел, като добави, че всяка страна ще изисква специфично решение.\n\r\nВ съответствие със споразумение от 2016 г. Анкара се съгласи да спира преминаването на бежанци през нейната територия към Западна Европа в замяна на финансова помощ от ЕС за бежанците, намиращи се в Турция.\n                    \n                    \n                \r\nФренският президент Еманюел Макрон заяви, че границите на ЕС трябва да бъдат подсилени, за да може да се води по-ефективна борба с нелегалния трафик на мигранти. Освен това трябва да се води засилен диалог със страните, от които произхождат мигрантите, подчерта той.\n\r\nМакрон приветства факта, че дискусиите за миграцията в Залцбург са били много по-спокойни и открити, отколкото на срещата на върха на ЕС през юни, където европейците се показаха силно разединени, предаде Франс прес.\n\r\nФренският президент уточни, че е обсъдил всички въпроси с унгарския премиер Виктор Орбан, с цел да се постигне компромис.\n\r\n\"Нещата се движат\", но напредъкът би могъл да бъде по-бърз, независимо дали по отношение на границите на ЕС или по въпроса за връщането на мигранти, чиято молба за убежище е била отказана, подчерта Макрон.\n\r\n/БТА/", "date": "2018.09.20", "title": "Миграцията на фокус: Макрон \"за\" подсилване на границите"}
{"url": "https://www.dnes.bg/stranata/2018/09/20/300-lv-da-si-zatvoria-ochite-shef-na-odbh-spipan-s-podkup.388402", "text": "Служител на Областната дирекция по безопасност на храните в Ямбол задържан за вземане на подкуп. \r\nСлужителят на ОДБХ поискал 300 лева подкуп от собственик на търговски обект в Елхово, съобщиха от МВР.\r\nЗадържаният е главен инспектор в дирекцията. На 62-годишния мъж е повдигнато обвинение и му е наложена мярка за неотклонение \"парична гаранция\" в размер на 1000 лв. \r\nРаботата по случая продължава.", "date": "2018.09.20", "title": "300 лв да си затворя очите! Шеф на ОДБХ спипан с подкуп"}
{"url": "https://www.dnes.bg/cars/2018/09/20/voda-na-pytia-kak-da-izbegnem-akvaplaninga.388414", "text": "През есента често ни се налага да пътуваме в лошо време, а мокрите от падналия дъжд пътища са предпоставка за опасен аквапланинг. \n\r\nТова явление е реална заплаха при силен дъжд през лятото, както и в есенно време. Аквапланингът се появява, когато протекторът на гумата не може да изтласка цялата вода, която се намира между гумата и пътя, и така се губи \"взаимодействието\" между двете и съответно сцеплението изчезва.\n\r\nЗа щастие, няколко лесни предпазни мерки могат да ни осигурят по-безопасно и спокойно пътуване, дори при по-тежки условия на пътя. \n\r\nВажно е да се отбележи, че ако автомобилът ви попадне в аквапланинг, е важно да махнете крака си от педала за газта и да натиснете съединителя. Не използвайте спирачка и не въртете волана. Знайте, че когато намалите скоростта, сцеплението може да се върне внезапно. Когато това се случи, искате гумите ви да сочат в правилната посока, а не към насрещното движение. \n                    \n                    \n                \r\nИ тук също важно нещо е превенцията. Можете лесно да намалите риска от аквапланинг дори преди да седнете зад волана. Първият начин е да проверявате редовно дълбочината на протектора на гумите си и да сте сигурни, че те са в добро състояние, съветват експертите от Nokian Tyres. Износените гуми изтласкват водата много по-малко, тъй като протектора вече няма нужния капацитет да събира водата.\n\r\nСпоред закона, минималната дълбочина на протектора е 1.6 мм, но трябва да имате предвид, че гумите губят свойствата си за предотвратяване на аквапланинг още при 4 милиметра. \n\r\nВ скоро проведени тестове на сп. Tekniikan Maailma, износените гуми попадат в аквапланинг при скорост от 75 км/ч. Най-добрата нова гума, по време на теста, е попаднала в аквапланинг при скорост 85 км/ч. \n\r\nОсвен дълбочината на протектора е нужно да проверявате и налягането в гумите. Ниското налягане ще увеличи риска от аквапланинг. \n\r\nНа пътя изключително важно е да поддържате правилна скорост. Имайте предвид, че дори най-хубавите гуми и най-новите технологии не са в състояние да предотвратят аквапланинг, ако шофирате твърде бързо в проливен дъжд.\n\r\nЗатова най-важната предпазна мярка, която шофьора може да приложи, е да съобрази скоростта спрямо ситуацията и метеорологичните условия. При силен дъжд е нужно да намалите скоростта си с 15-20 км/ч, за да позволите на шарката на протектора да премахне цялата вода между гумата и пътната настилка.\r\n \r\nБъдете внимателни и със самата пътна настилка. Както знаем, пътищата се износват и се появяват дупки и коловози, които могат да са много дълбоки. А ако има коловози, най-добре не карайте в тях, тъй като те събират вода. Много по-безопасно е да шофирате до коловозите, отколкото в тях.\n\r\nПроверявайте дълбочината на протектора на гумите си. Препоръчителната минимална дълбочина на протектора е 4мм.\n\r\nПроверявайте налягането в гумите си. Недостатъчно напомпаните гуми завиват по-бавно и също така допринасят за по-голям разход на гориво.\n\r\nРегулирайте скоростта си спрямо метеорологичните условия. При силен дъжд е нужно да намалите скоростта си с 15-20 км/ч.\n\r\nКарайте спокойно. Спазвайте безопасна дистанция и шофирайте със съобразена скорост.\n\r\nВнимавайте за пътната настилка. Не карайте в коловози, тъй като те събират вода.", "date": "2018.09.20", "title": "Вода на пътя: Как да избегнем аквапланинга?"}
{"url": "https://www.dnes.bg/travel/2018/09/20/pylen-napred-za-pyrvoto-v-bylgariia-uindsyrf-predizvikatelstvo-s-kauza-za-po-chisto-cherno-more.388348", "text": "С подкрепата на Kaufland България сърфистите Илияна Стоилова и Йоан Колев от  плават от Дуранкулак към Резово в първото в България морско предизвикателство с уиндсърф. Двамата млади ентусиасти започнаха своята експедиция рамо до рамо с компанията в името на обща кауза – \"Черно море, свободно от пластмаса\".\r\nСлед месеци подготовка и напрегнато очакване на благоприятна прогноза плаването започна на 18 септември в 10 часа, когато скоростта на вятъра беше 10 възела. Тя постепенно се засилваше, помагайки на сърфистите да се движат към най-южната точка на българското Черноморие в опита им за два дни да изминат 300 километра по вода. В първия ден от предизвикателството между делфини, медузи и пластмаса Илияна и Йоан изминаха около 160 км и стигнаха до Варна, движейки се на зиг-заг заради посоката на вятъра. Ако вятърът е на тяхна страна и всичко върви добре, очакванията са днес те да финишират. \r\n                    \n                    \r\nФеновете на уиндсърфа и поддръжниците на каузата на плаването могат да  как се движат сърфистите по трасето. За най-запалените сред тях има , посветена на предизвикателството, в която един от участниците може да спечели уиндсърф курс.\r\n\r\n\r\nЗа предизвикателство ще бъде сниман филм. Той ще документира опита на сърфистите за скоростно изминаване на разстоянието по протежението на източната граница на България. Филмът ще покаже как силата на вечно променящата се природа мотивира човека да се движи напред, но без това да е самоцел, а в името на значима обществена кауза.\n\r\n\r\nС убедеността, че само действията носят промяната, компанията подкрепя предизвикателството като следваща стъпка в борбата със замърсяването с пластмаса. Освен че ще насочи общественото внимание към проблема, предизвикателството ще има конкретен принос. Сърфистите са придружавани от морски биолози, които изследват на място проби морска вода и картографират плаващи морски отпадъци по трасето, за да направят \"снимка\" на екологичното състояние на крайбрежните води по българското Черноморие. Очакванията са това да запълни пропуски в познанието за плаващите морски отпадъци и да допринесе за адекватни мерки срещу пластмасата в Черно море.\r\nОще през 2013 г. Kaufland изключи твърдите пластмасови микро частици при създаването и производството на собствените козметични, санитарни и хигиенни марки продукти. Компанията публично се ангажира до 2025 г. да намали с минимум 20% използването на пластмаса във всички държави, в които оперира, да подсигури на 100% рециклируемостта на пластмасовите опаковки на собствените марки продукти и до края на 2019 г. целенасочено да изключи от асортимента си определени артикули от пластмаса.\n\r\n\r\nОт намаляването на пластмасата до използването на енергийно ефективни технологии и проектирането на нови сгради с мисъл за околната среда - компанията непрекъснато прилага мерки с конкретен принос в полза на обществото и природата.\r\nKaufland България е интегрирала в своите хипермаркети иновативни решения в областта на енергоспестяването, облагородяването на прилежащите терени, както и шумовото замърсяване. Модернизираните обекти на компанията се изграждат по напълно нов модел. Енергоспестяващата концепция наред с комбинираните отоплителни и охлаждащи системи осигуряват от 30 до 40% спестена електроенергия. Във всеки от хипермаркетите могат да бъдат връщани отпадъци като фолио, хартия, кашони, батерии, осветителни крушки и малки електроуреди. Торбичките за пазаруване във веригата вече са 100% рециклируеми. Клиентската брошура на Kaufland България също се отпечатва изцяло върху рециклирана хартия. Друг аспект на целите на компанията е започналото поетапно инсталиране на зарядни станции за електромобили и електровелосипеди на територията на хипермаркетите.\n\r\n ", "date": "2018.09.20", "title": "Пълен напред за първото в България уиндсърф предизвикателство с кауза за по-чисто Черно море"}
{"url": "https://www.dnes.bg/politika/2018/09/20/borisov-ne-haresa-postanovkata-ungarska-drama-postavena-v-bylgariia.388399", "text": "В България се разиграва драма, която я няма в дневния ред на Европейския съвет - до този момент нито официално, нито неофициално се обсъжда налагането на санкции срещу Унгария.\r\nТова заяви министър-председателят Бойко Борисов пред журналисти в Австрия, където участва в неформалната среща на държавните и правителствени ръководители на ЕС.\r\nПремиерът Борисов отбеляза, че на вчерашното оперативно заседание на кабинета е било обсъдено разработването на стратегия от правителството, така че страната ни да има позиция, ако един ден се стигне до тази тема.\n\n\n\n\n\n\r\n\"Към днешна дата има една позиция и тя е ясно изразена от представителите на управляващото мнозинство в Европейския парламент. Раздвоението се явява в БСП\", напомни премиерът Борисов.\r\n                    \n                    \n                Късно снощи той обяви от Залцбург, че на вчерашното заседание на Министерския съвет не е имало точка, касаеща евентуални санкции към Унгария.\r\n\"Колегите Симеонов и Каракачанов поставиха на обсъждане, ако един ден, след две години, се стигне до такова решение срещу Унгария, ние като правителство да се обявим срещу наказанието за Унгария в частта за отнемане на глас. Няма драма, няма нещо, което да е решено\", добави премиерът и допусна, че може би Унгария трябва да направи корекция в политиките си в някои отношения.\r\nДнес министър-председателят подчерта още, че по време на неформалната среща на лидерите в Австрия е била повдигната темата за необходимостта от създаване на корпус за реакция както при бедствени ситуации, така и за предотвратяване на нелегално преминаване през европейските граници на мигранти.\r\nПремиерът отново акцентира върху важността на споразуменията с трети страни и посочи позицията на България по отношение на спирането на потока на нелегални мигранти към Европа.\r\n\"Обявил съм се за подкрепа за работа с Африка, споразумението с Турция работи и България е добре. Важно е другите страни - Италия, Португалия, Гърция, да имат подкрепа на границите. В България това, което сме казали, сме го доказали\", категоричен бе Бойко Борисов.", "date": "2018.09.20", "title": "Борисов не хареса постановката: Унгарска драма, поставена в България"}
{"url": "https://www.dnes.bg/crime/2018/09/20/arestuvaha-myj-prevozval-16-migranti.388364", "text": "16 нелегални мигранти бяха установени при проверка на лек автомобил край Мездра, съобщават от МВР.\r\nВ сряда, около 16:10 часа, в района на 183 км на главен път 1-1 в посока Мездра полицейски служители предприели проверка на лек автомобил \"Крайслер Вояджър\", управляван от криминално проявен столичанин. \r\nВ колата униформените установили общо 16 чужди граждани - 14 мъже, жена и дете, всичките без документи за самоличност. Част от тях са се представили за граждани на Афганистан, а останалите – за иракчани.\r\nИзвършен е оглед на място. Водачът е задържан с полицейска мярка за 24 часа, а автомобилът - иззет. Самоличността на мигрантите е в процес на установяване.\r\nПо случая е образувано досъдебно производство, работата по което продължава под наблюдението на районната прокуратура.", "date": "2018.09.20", "title": "Арестуваха мъж, превозвал 16 мигранти"}
{"url": "https://www.dnes.bg/notifikacii/2018/09/20/mun-i-kim-izkachiha-vryh-pektu-sveshten-v-dvete-korei.388362", "text": "Президентът на Южна Корея Мун Дже Ин и севернокорейският лидер Ким Чен Ун приключиха днес тридневната си среща с изкачването на вулканичен връх, смятан за свещен в двете държави.\r\nМун пристигна по въздух до подножието на връх Пекту, до китайската граница, където бе посрещнат от Ким. После двамата лидери, придружени от съпругите си, отидоха с въжена линия до т.нар. Небесно езеро на върха на планината. Те се разходиха из района заедно с други официални лица. Двамата лидери се хванаха за ръце и ги вдигнаха в триумфална поза, която бе запечатана от фоторепортерите.\r\nМун Дже Ин е известен с хобито си на планинар. Миналата година той на два пъти е преодолявал маршрути в Хималаите. Президентът на Южна Корея нееднократно е казвал в миналото, че мечтата му е някой ден да изкачи Пекту. По време на първата си среща с Ким през април т.г. Мун спомена за тази своя мечта и изрази надежда, че Ким ще помогне тя да се осъществи, предадоха Ройтерс, ДПА и АП, цитирани от БТА.", "date": "2018.09.20", "title": "Мун и Ким изкачиха връх Пекту, свещен в двете Кореи"}
{"url": "https://www.dnes.bg/index/2018/09/20/jeni-jivkova-i-dyshteria-i-predstaviha-novata-fantaziia.388365", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Фантазия\" е името на новата колекция есен-зима на модния дизайнер Евгения Живкова. Тя бе представена във вторник и се състои от 50 тоалета в 5 различни теми. В колекцията си Жени Живкова е използвала и елементи от военната тематика.\n\r\n\"Да, използвала съм елементи от военните униформи, които се виждат в джобовете, пагоните. Високата яка в единия от моделите. Роклите и полите са малко по-дълги\", сподели тя пред \n\r\nДъщерята на Жени Живкова - Андреа Стефанова, която също е моден дизайнер, е лицето на новата колекция. Признава, че ѝ е по-приятно зад модния подиум, но ѝ харесва, че може да покаже дрехите, които нейната майка прави.\n                \n                \r\n\"Опитва се да ме слуша и да взима съвети от мен. Предлагам ѝ по-младежки неща, след време може да направим младежка колекция. Опитвам се да я слушам, нямам опита, който тя има. В повечето случаи се оказва права\", признава Андреа в \"България сутрин\".\n\r\n\"Харесва едни облекла, не харесва други. Понякога е участвала с изцяло нейни идеи за някои облекла. За мен тази критика е изключително важна\", каза Евгения Живкова по адрес на своята дъщеря.\n\r\nДизайнерката дава свобода на въображението си и използва в колекциите си облекла от различни епохи. Много от моделите ѝ комбинират различни платове на самата дреха. \n\r\n\"Това е характерно за моята марка - комбинирането на различни материи\", отбеляза Жени Живкова и добави, че я търсят много клиенти от чужбина, които искат да пазаруват онлайн.\n\r\n\"Нямаме онлайн магазин все още, тепърва предстои подготовката му\", посочи тя.\r\n ", "date": "2018.09.20", "title": "Жени Живкова и дъщеря й представиха новата \"Фантазия\""}
{"url": "https://www.dnes.bg/knigi/2018/09/20/sled-facebook-kiseliiat-zaek-spas-veche-e-po-knijarnicite.388367", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-киселият заек на планетата Спас идва от света на социалните мрежи, където придоби сериозна популярност. Сега той излиза от рамката на интернет и ни препраща към книжната версия на една колкото приказна история, включваща заек, вълк и мечок, толкова и близка до многобройните абсурди на познатото ни ежедневие. \r\nПреди няколко дни се появи комиксът \"Просто Спас\" на пазара. Книжлето е достъпно във всички книжарници. \r\n\"Популярността се дължи на това, че Спас е прекалено искрен. Хората могат да се разпознаят в него. Той не е политически коректен и не трябва да бъде. Всеки напоследък е постоянно обиден. Това, че някой е обиден, не означава, че е прав. Форматът на комикса позволява лесното разпространение. С една илюстрация може да се покаже много\", сподели създателят на Спас - Стен Дамянов.\n                    \n                    \n                \r\n\"Преди няколко дни представихме комикса на \"Aniventure Comic Con\". Там се запознах с много хора, които ценят труда ми. Заекът наказва българската простотия. Главната тема в комикса е за хората, които търкат билети от лотарията и си мислят, че са хванали Господ за шлифера. Мислят си, че всичко ще получат без нищо да свършат\", добави още художникът в \"България сутрин\". \n\r\nАвторът обясни пред  че комиксът е за хора от 18 години нагоре.\r\n\"Постарах се да рекламирам сам продукта си в продължение на 3 години. Темата в комиксите ще се разгъне през следващите години\", посочи Дамянов.\r\n ", "date": "2018.09.20", "title": "След Facebook: Киселият заек Спас вече е по книжарниците"}
{"url": "https://www.dnes.bg/stranata/2018/09/20/tialo-na-izdirvan-izpluva-v-mikroiazovir-v-kyrdjaliisko.388368", "text": "Тяло на 44-годишен мъж е било извадено от микроязовир в района на село Черноочене тази сутрин. \r\nСигналът за изплувалото тяло е подаден малко след 08:00 часа сутринта, съобщиха от полицията в Кърджали.\r\nВчера водоемът беше претърсван от водолази след съобщение, че на брега има мъжки дрехи.\r\nНе са открити следи от насилствена смърт по тялото. По случая е образувано досъдебно производство.", "date": "2018.09.20", "title": "Тяло на издирван изплува в микроязовир в Кърджалийско"}
{"url": "https://www.dnes.bg/politika/2018/09/20/avramova-marinov-jeliazkov-zakleha-se-i-vstypiha-ministri.388373", "text": "\n\r\nТримата нови министри в кабинета \"Борисов\" 3 вече са факт.\r\nТочно година и четири месеца след като положиха клетви Валентин Радев, Ивайло Московски и Николай Нанков напуснаха постовете си.\r\nТе сами подадоха оставки, след като премиерът Бойко Борисов ги поиска  заради жестоката катастрофа с автобуса край Своге, при която загинаха 17 души.\r\nА парламентът днес ги смени с нови в отсъствието на Борисов, който е на задгранично посещение.\r\nТримата отиващи си също не дойдоха, за да чуят дебата на депутатите за съдбата им, който продължи близо три часа.\r\nВ креслото на Радев като МВР шеф сяда Младен Маринов.\r\n                    \n                    \n                Мястото на Ивайло Московски заема Росен Желязков и вече той ще отговаря за ресора транспорт, съобщения и информационни технологии.\r\nНаследникът на регионалния министър Николай Нанков е досегашния депутат от ГЕРБ Петя Аврамова.\r\nОт БСП и ДПС използваха дебата за оставките на Радев, Нанков и Московски, за да разкритикуват работата на целия кабинет, както и да поискат предсрочни избори.\r\nСпоред червения Иван Иванов ГЕРБ дойде на власт през пролетта на миналата година с Обединени патриоти с програма пълна с гръмки обещания, но изпразнена от съдържания.\r\n\"В сектор \"Сигурност\" има растяща престъпност, бягства на затворници, МВР е напът да се превърна в институция, която само да изпълнява политически поръчки, управляващите често забравят защо е изградено МВР, хората не се чувстват сигурни, не чувстват подкрепа на държавата и защита от МВР\", скочи той.\r\nСъпартиецът му Крум Зарков поиска конкретни отговори и ясни политики от новите министри.\r\nСлед него Драгомир Стойнев настоя, че левицата настоява за дебат за политики, защото НС \"не е конкурс за красота\".\r\nЛидерът на ДПС Мустафа Карадайъ също разкритикува властта. Според него във времето, когато обществото има нужда от промяна, от адекватни политики, депутатите са принудени да се занимават с министерски оставки с цел запазване на властта, а това било малко купено време от управляващите.\r\n\"Общественото напрежение расте и само тези, които не искат да го видят и усетят, не го виждат, управляващите смятат, че трите оставки ще тушират напрежението, това няма да стане, управлението е популистко, насажда се омраза и така се търси начин да се удължи живота на това правителство\", упрекна той.\r\nКарадайъ смята, че формулата на властта е грешна и предсрочните избори са неизбежни.\r\nШефът на депутатите от ГЕРБ Цветан Цветанов отвърна на удара на опозицията с уверението, че няма нито едно отстъпление на нито един министър от декларираните приоритети и програмата, с която ГЕРБ спечели изборите.\r\n\"Може би сте си направили една карта с туристическите дестинации и България, която искате да опознаете, защото ваши депутати явно за пръв път посещават села и избиратели\", обвини пък от своя страна той левицата, която представя своята \"Визия за България\" из страната и напомни, че от ГЕРБ винаги са били сред хората.\r\nТома Биков от ГЕРБ скочи на социалистите, че те не разбират от оставки, защото никога не носили своята политическа отговорност.\r\nЛидерът на \"Атака\" Волен Сидеров отсече, че явно тази власт няма алтернатива и кабинетът трябва да продължи да работи. Според него смяната на тримата министри е нещо съвсем нормално.\r\nДо персоналните промени в кабинета се стигна след пътния ад с преобърнатия автобус край Своге на 25 август, при който загинаха 17 души. Оставките на тримата министри бяха поискани още на следващия ден от премиера Бойко Борисов.\r\nСлед заседание на Коалиционния съвет миналата седмица той обяви и имената на техните заместници.\n\n\n\n\n\r\nЗа наследник на МВР шефа беше номиниран Младен Маринов и той стана причина оставките да не бъдат обсъдени от депутатите през миналата седмица, защото президентът Румен Радев не беше подписал указа за освобождаването му като главен секретар на МВР.\r\nИ докато той все пак стана министър с днешното решение на НС, друг от кандидатите на Борисов се отказа от предложения му пост още преди да се стигне до гласуването в пленарната зала. Това бе Александър Манолев, когото премиерът номинира за министър на транспорта.\r\nТой отказа да заеме поста, защото срещу него имало медийни атаки, а той не искал да бъде компроментиран. Така че на управляващите им се наложи да си избират нов кандинат. Премиерът се спря на Росен Желязков, който днес наследи поста от Ивайло Московски.\r\nПреди да стане министър Желязков оглавяваше Комисията за регулиране на съобщенията Росен Желязков.\r\nЗа бъдещ регионален министър пък Борисов предложи депутатът от ГЕРБ Петя Аврамова.\r\nПерсоналните промени в кабинета от  днес са вторите в правителството \"Борисов\" 3.\r\nПървата смяна на министър стана през октомври миналата година, когато Николай Петров хвърли оставка заради излъчен репортаж за обществени поръчки, спечелени от фирмата на мъжа, от когото дъщеря му има дете, по времето когато той беше шеф на ВМА. Мястото му като здравен министър тогава зае Кирил Ананиев.", "date": "2018.09.20", "title": "Аврамова, Маринов, Желязков... Заклеха се и встъпиха министри"}
{"url": "https://www.dnes.bg/politika/2018/09/20/novite-ministri-siadat-v-kreslata-na-starite-koi-koi-e-ot-tiah.388356", "text": "\nОт днес кабинетът \"Борисов\" 3 официално има трима нови министри. \n\r\nТова стана факт, след като депутатите гласуваха и приеха подадените оставки на вътрешния министър Валентин Радев, регионалния Николай Нанков и на транспортния Ивайло Московски. Те решиха да напуснат постовете си заради пътния ад край Своге, който отне живота на 17 души.\n\n\n\r\nНа тяхно място парламентът назначи главния секретар на МВР Младен Маринов за шеф на МВР, Петя Аврамова – за ръководител на МРРБ и Росен Желязков за лидер на транспортното министерство.\r\n\r\n                    \n                    \n                 е роден на 21 ноември 1971 г. в Тетевен. През 1997 г. е защитил магистърска степен във ВИПОНД-МВР. През 2005 г. е завършил \"Право\" в УНСС.\r\nПостъпил на работа в МВР през 1991 г. Назначен е на офицерска длъжност през 1997 г. в отдел \"Охранителна полиция\" – СДВР. През своята професионална кариера е преминал през следните длъжности: Полицай в направление \"Полиция\" – СДВР, Полицейски командир в отдел \"Охранителна полиция\" – СДВР, Н-к група в отдел \"Охранителна полиция\" – СДВР,  Зам.-началник отдел \"Охранителна полиция\" – СДВР, Началник отдел \"Охранителна полиция\" – СДВР, Зам.-директор на СДВР.\r\n\r\nОт 25.07.2014 г. е назначен на длъжността Директор на СДВР, а от 10 май 2017 година, с указ на президента Румен Радев, е назначен за главен секретар на МВР.\r\n е родена на 29 май 1963 във Враца. Инженер е по професия. Тя е народен представител от 42-то, 43-то и 44-то Народно събрание. Член на постоянните комисии по енергетика, вероизповедания и парламентарна етика и комисията по инвестиционно проектиране.\r\nПреди това е била председател на Общински съвет Враца (2011-2013 г.), както и заместник-кмет по устройство на територията, общинска собственост, строителство и екология на Община Враца (2009-2011 г.)\r\nТя е областен кординатор на ГЕРБ за Врачанско.\r\nНовият  е роден на 5 април 1968 г. Магистър е по право от Софийския университет \"Свети Климент Охридски\".\r\nВ периода 1994-1995 г. е последователно юрисконсулт, старши юрисконсулт, а по-късно секретар и кметски наместник в район \"Средец\" на Столичната община. От 1995 г. е адвокат по гражданско и търговско право, член на Софийска адвокатска колегия. Бил е заместник-кмет по направление \"Законност и контрол\" на район \"Лозенец\"(1998-1999 г.).\r\nОт 2003 г. до юли 2009 г. е секретар на Столична община.\r\nВ периода 2011-2013 г. е председател на Управителния съвет на Института по публична администрация и представител на Република България в Европейския институт по публична администрация (ЕИПА) в Маастрихт, Кралство Нидерландия.\r\nОт 2009 г. до 2013 г. е главен секретар на Министерския съвет, а в периода 2014-2016 г. е съветник на министър-председателя по въпросите на държавната администрация и електронното управление.\r\nОт 30 септември 2016 г. с решение на Министерския съвет е определен за председател на Държавна агенция \"Електронно управление\". С Решение на Министерски съвет от 20 декември 2017 г. е определен за председател на Комисия за регулиране на съобщенията, като решението влезе в сила на 15 януари 2018 г.\r\nИмето му нашумя и покрай аферата \"Костинброд\" през 2013 г., когато бяха открити напечатани по-голям брой бюлетини за изборите. Прокуратурата повдигна обвинение на Желязков, който тогава беше главен секретар в служебното правителство на Марин Райков, но в крайна сметка беше напълно оправдан.", "date": "2018.09.20", "title": "Новите министри сядат в креслата на старите! Кой кой е от тях?"}
{"url": "https://www.dnes.bg/temida/2018/09/20/uchenikyt-ivan-shte-leji-8-g-za-ubiistvoto-na-nikol.388370", "text": "8 години затвор и кръвнина от 150 000 лева определи Бургаският окръжен съд за 16-годишния Иван Иванов.\r\nТой бе подсъдим и признат за виновен за убийството на 11-годишната Никол Йончева, заклана с кухненски нож в асансьор на 20-ти август миналата година.\n\n\r\nНаказанието е с 1 година повече от това, което поиска прокуратурата, предаде .\r\nПредседателят на съдебния състав Стефан Стойков заяви, че решението за наказанието на непълнолетния Иван е взето с пълно единодушие. Той уточни, че е доказано престъплението, извършено от подсъдимия срещу малолетното дете.\r\nСъдия Стойков подчерта, че жертвата, намушкана в дясната част на врата, е издъхнала по особено мъчителен начин. Въпреки леката си умствена изостаналост, ученикът е могъл да ръководи действията си и да разбира постъпките си, категоричен е още съдът.\r\n16-годишният Иван не пожелал да каже нищо, когато съдът му предоставил тази възможност. Делото се гледа при закрити врати, като на нито едно от заседанията Иван не пожела да разговаря в кулоарите на съда с репортери.\r\n\"8 години са твърде малко за отнет човешки живот, но каквото и да е наказанието, то не е достатъчно\", каза майката на убитата Никол Мими Ставрева. Тя недоумява как е възможно човек да отнеме живот, само защото бил раздразнен.\r\nВ хода на съдебния процес стана ясно, че Иван посегнал на Никол, защото поискал да я целуне, но тя му отказала. Тогава тийнейджърът решил да я накаже и забил кухненски нож с 20-сантиметрово острие във врата й.\r\n\"Синът ми е невинен, продължаваме да вярваме, че не е той. Използваха едно болно дете, което само дори не може да използва нож\", споделиха родителите на Иван Димитър и Донка.", "date": "2018.09.20", "title": "Ученикът Иван ще лежи 8 г. за убийството на Никол"}
{"url": "https://www.dnes.bg/balkani/2018/09/20/grycki-ministyr-skopianite-da-razberat-che-sa-bylgari.388371", "text": "Гръцкият министър на отбраната и коалиционен партньор в правителството на Алексис Ципрас Панос Каменос заяви в интервю за ТВ Антена, че Македония е била част от плана на Тито и Югославия \"за излаз на море и че в региона е била пролята кръв\", съобщава македонският вестник \"Курир\".\r\nКаменос казал това и на американски сенатори, с които се срещнал.\r\n\"И сега идват да кажат на победителите, че трябва да приемат становището на победените. В края на краищата чакаха 25 години въпросът да се реши, нека да чакат 35. И нека скопяните да разберат кои са и що са. Те са българи-славяни, които имат формирано ВМРО, албанци, които също се опитват да вземат една част от Скопие /има предвид Република Македония - бел. ред./ и говорят за Велика Албания, както и някои сърби\", каза Каменос, цитиран от БТА.", "date": "2018.09.20", "title": "Гръцки министър: Скопяните да разберат, че са българи"}
{"url": "https://www.dnes.bg/zvezdi/2018/09/20/ashtyn-kychyr-blysna-momche-s-avtomobila-si-i.388376", "text": "Аштън Къчър е блъснал тийнейджър с колата си в Лос Анджелис в сряда. Това се е случило по невнимание, към 3 ч. следобед. \r\n \r\n19-годишният Лео минавал със скутера си, по път за училище, от което е трябвало да вземе деца и да ги заведе по къщите им.\r\n \r\nПред Entertainment Tonight тийнейджърът посочи: \"Наистина, не можеш да виждаш зад ъгъла, той просто запали и тръгна, не ме видя. Блъсна ме и аз паднах на земята, но когато се изправих, видях, че това беше той\".\r\n \r\n40-годишният актьор е бил с бодигарда си и веднага спрял автомобила, за да провери как е момчето. За щастие, то няма сериозни наранявания. Дори Лео поискал да си направи снимка с Аштън. \r\n \r\nКъчър го попитал: \"Добре ли си? Толкова съжалявам!\", а тийнейджърът отвърнал: \"Да, добре съм, но ти ли си Аштън Къчър? Може ли да се снимаме?\".\r\n \r\nКоленете на Лео са ожулени, но той е преценил, че контузиите не са сериозни, за да съди актьора или да иска нещо от него.\r\n", "date": "2018.09.20", "title": "Аштън Къчър блъсна момче с автомобила си, и?"}
{"url": "https://www.dnes.bg/eu/2018/09/20/oferti-ceni-skriti-taksi-airbnb-shte-se-syobrazi-s-briuksel.388375", "text": "Airbnb ще направи необходимите промени в правилата си за ползване. Това става ясно от официално съобщение на Европейската комисия. \r\nПрез юли тази година от официален Брюксел и от органите за защита на потребителите в ЕС призоваха платформата да промени правилата си за ползване и да предоставя пълна информация за цените на имотите, които се отдават под наем. \r\nДружеството трябва да въведе промените до края на декември 2018 г. за всички езикови версии.\n\r\nПотребителите трябва да имат информация за общата цена на своята резервация, включваща всички допълнителни такси, като например такси за обслужване и почистване. Когато тя не може да бъде изчислена предварително, то Airbnb задължително трябва да уведоми потребителите предварително, че той може да бъде таксуван допълнително. \r\n                    \n                    \n                Също така Airbnb се ангажира да посочва ясно дали дадена оферта е от домакин, който е частно лице, или от професионалист, тъй като правилата за защита на потребителите са различни в двата случая, става ясно от информацията на ЕК. \r\nНа платфромата ще бъде ясно, че потребителите могат да се възползват от всички налични средства за правна защита, и по-конкретно от правото си да предявят иск срещу домакин, в случай че пострадат или претърпят други вреди.\r\nAirbnb ще трябва също така да информира потребителите, когато реши да прекрати даден договор или да премахне съдържание, и ще им предоставя право на обжалване и на обезщетение, ако е уместно.\r\nПрез юли стана ясно, че Европейската комисия иска компанията да промени договора с клиентите си, тъй като смята, че той ги ощетява. В частност Брюксел настоя да се променят условията при прекратяване и правото на обезщетение. \r\nУлтиматумът на ЕК дойде след като през юни мрежата за сътрудничество в областта на защитата на потребителите извърши оценка на бизнес практиките на Airbnb и откри множество несъответствия с действащото европейско право. \r\nAirbnb е американска компания, но всички фирми, които предлагат услуги в Съюза, са длъжни да го правят според европейското законодателство. ", "date": "2018.09.20", "title": "Оферти, цени, скрити такси... Airbnb ще се съобрази с Брюксел"}
{"url": "https://www.dnes.bg/notifikacii/2018/09/20/arest-za-myj-i-jena-prodavali-starinni-knigi-v-neta.388377", "text": "Мъж и жена са задържани в София по обвинение за продажба на стари български книги, които се определят като движима културна ценност по смисъла на Закона за културното наследство, съобщават от МВР.\n\r\nПолицейските действия са предприети след получена информация, че в интернет се предлага за продажба книга, определяна като движима културна ценност.\n\r\nВ хода на разследването е установено, че 61-годишна жена предлагала за продажба срещу 1500 лева старопечатна книга \"Рибен буквар\" от Д-р Петър Берон, издание от 1847 г., без произведението да е регистрирано и идентифицирано съгласно законовите изисквания. \n\r\nСлед претърсване и изземване в рамките на образуваното досъдебно производство, в жилището й била намерена и иззета ценната книга. Изготвената съдебна експертиза в Национална библиотека \"Св.Св. Кирил и Методий\" потвърдила, че иззетата книга е автентична и не е регистрирана съгласно нормативната уредба. \n                \n                \r\nПоследвало задържането на жената в полицейския арест за срок до 24 часа. \n\r\nНа 17 септември, при полицейска операция за противодействие на престъпления, свързани с  културно-историческите ценности, служители на сектор \"Кражби\" при СДВР задържали и 44-годишен мъж. При проведените оперативни действия било установено, че чрез интернет сайт и в антикварна книжарница в София, мъжът е предлагал за продажба над 90 старопечатни български книги от периода 1806 - 1878 година, притежаващи характеристики на движими културни ценности, но не са регистрирани и идентифицирани съгласно изискванията на Закона за културното наследство. \n\r\nВ рамките  на процесуално- следствените действия по образуваното досъдебно производство полицейските служители са иззели голяма част от предлаганите произведения от известни Народни будители, като: „Сборник Български Народни песни“ от 1857 г. на братя Миладинови и „Български грамоти“ от 1845 г. на Васил Априлов, обявени за продажба по 4000 лв., Горски пътник“ от 1857 г. на Г.С. Раковски, продавана срещу 2750 лв., „Христоматия“ от 1852 г. на Неофит Рилски, обявена за 1100 лв., „Криворазбраната цивилизация“ от 1871 г. на Добри Войников, предлагана срещу 640 лв., множество старопечатни библии и църковна литература, както и други произведения и преводи на видни български възрожденци, за които са назначени съответните експертизи.\r\nСъбраните по двата случая материали са докладвани в Софийската градска прокуратура и работата по документирането им продължава под надзора на прокурор.", "date": "2018.09.20", "title": "Арест за мъж и жена, продавали старинни книги в нета"}
{"url": "https://www.dnes.bg/politika/2018/09/20/borisov-za-manolev-ako-beshe-spodelil-ostavashe.388382", "text": "Премиерът Бойко Борисов обяви, че не бил запознат с инцидента с номинирания за министър и впоследствие оттеглил кандидатурата си Александър Манолев.\r\n\"Аз понеже от самото начало кандидатурата на Александър и смяната му - изцяло аз съм я движил тая работа. Той някои неща не беше споделил с мен. Не искам още с назначаването това да бъдат първите въпроси, които ти задават... Той ми обясни за катастрофата, за инцидента с прокурорите, аз го извиках и го попитах: \"Защо не ми каза?\". Щях да кажа - има такава и такава случка, невинен е, ще обясня. Ако беше казал, щеше да остане. Щяхме да обясним\", настоя министър-председателят в Залцбург, където участва в неформалната среща на върха на ЕС.\r\n                    \n                    \n                Както знаете в петък номинираният за поста Манолев сам реши изненадващо да се оттегли, като посочи \"координирана атака от определена група, която със скалъпени твърдения се опитва да саботира работата му като министър.\n\n\n\n\n\n\r\nВероятната причина за оттеглянето му са медийни писания, че е бил подсъдим за катастрофа с причинена телесна повреда през 2012 г. \r\nДруги публикации пък твърдят, че той има странни бизнес съдружия, за които премиерът или не е знаел, или е подминал, издигайки номинацията му за транспортен министър.\r\nВ коментар на отлагането на подписването на указа, с който трябваше да освбоди Младен Маринов от поста главен секретар на МВР, Борисов попита президента Радев: \"Аз питам един държавен глава не би ли трябвало да е баща на всички партии, не би ли трябвало да е обединител на нацията... Аз просто чакам един ден да аплодирам президента, който не е повторил това, което Нинова е казала. ГЕРБ е срещу наказанието на Унгария с отнемането на гласа на Орбан, Нинова и БСП са \"За\". \r\n\"Обявил съм се за подкрепа за работа с Африка, както споразумението с Турция работи и България е добре - така е важно другите страни - Италия, Португалия, Гърция да има подкрепа на границите. В България това, което сме казали, сме доказали. Това са голи приказки в лицето на Нинова и президента, а ние от ГЕРБ - имаме действия. Партията на Нинова са гласували против Орбан и Унгария, а обвиняват мен\", отсече премиерът.  \r\nБойко Борисов настоя, че ГЕРБ са единствените, които са изразили ясна позиция за Орбан и Унгария. \r\n\"Това, което се реши на съвета (Коалиционният съвет с \"Обединените патриоти\"), беше, че ако някога, когато се задейства такава процедура, ние като правителство заставаме зад Орбан\", заключи той.", "date": "2018.09.20", "title": "Борисов за Манолев: Ако беше споделил, оставаше!"}
{"url": "https://www.dnes.bg/football/2018/09/20/lyvovete-na-hubchev-skachat-v-ranglistata-na-fifa.388380", "text": "България се изкачи с три места и вече заема 44-о в световната ранглиста на ФИФА. Отборът на Петър Хубчев стартира отлично участието си в Лигата на нациите с две победи над Словения и Норвегия и леко прогресира в класацията за септември.\n\r\nСледващият съперник на българите в турнира - Кипър, заема 86-о място. Лидерската позиция делят световният шампион Франция и бронзовият медалист от Мондиала - Белгия, които имат по 1729 точки.\n\r\n\r\n1 (2). Белгия - 1729 точки\r\n1 (1). Франция - 1729\r\n3 (3). Бразилия - 1663\r\n4 (4). Хърватия - 1634\r\n5 (5). Уругвай - 1632\r\n6 (6). Англия - 1612\r\n7 (7). Португалия - 1606\r\n8 (8). Швейцария - 1598\r\n9 (9). Испания - 1597\r\n10 (11). Дания - 1581\r\n- - -\r\n44 (47). България - 1430\r\n- - -\r\n52 (53). Норвегия - 1405\r\n- - -\r\n61 (55). Словения - 1376\r\n- - -\r\n86 (87). Кипър - 1283\n                    \n                    \n                \r\n", "date": "2018.09.20", "title": "\"Лъвовете\" на Хубчев скачат в ранглистата на ФИФА"}
{"url": "https://www.dnes.bg/obshtestvo/2018/09/20/dogan-obsydil-politikata-s-amerikanskiia-poslanik.388378", "text": "Почетният председател на ДПС д-р Ахмед Доган и председателят на ДПС Мустафа Карадайъ са се срещнали вчера с посланика на САЩ Н.Пр. Ерик Рубин.\r\nСрещата се е състояла в централата на Движението за права и свободи, съобщиха от пресцентъра на партията.\r\nНа нея са били обсъдени актуални политически въпроси, както и развитието на двустранните отношения.\r\n\"Участниците в срещата изразиха задоволство от възможността да обменят мнения и позиции по отделни теми, както и убеждението, че такива срещи са необходими и полезни. Взаимното уважение и диалогът способстват за развитие на демократичните процеси и трябва да бъдат поощрявани\", се посочва в съобщението.", "date": "2018.09.20", "title": "Доган обсъдил политиката с американския посланик"}
{"url": "https://www.dnes.bg/obshtestvo/2018/09/20/lekar-piian-na-rabota-fyfli-psuva-zakanva-se-na-pensioner.388351", "text": "\r\nД-р Мирослав Павлов сериозно изложи лекарската гилдия, след като видео в социалните мрежи разкри тревожен факт - ходи на работа пиян.\r\nНа кадрите се вижда как той разговаря на висок тон с пенсионер, но говорът му е доста завален и се чуват откъслечни фрази, сред които и: \"Мама му стара\". Пациентът дори получава заплаха, че ще бъде съден.\r\nНелицеприятната случка е станала в Медицинския център в Хисаря. Вчера той отново бил \"на градус\" и се съгласил да бъде тестван в Центъра за Спешна помощ. Тестът  – положителен, 0,5 промила.\r\n                    \n                    \n                Д-р Мирослав Павлов призна пред Нва тв, че е пил ракия предната вечер.\r\nКато общопрактикуващ лекар той отговаря за 800 пациенти. Не само пациентите, но и колегите му, твърдят, че вече година идвал на работа пиян. И преглеждал и изписвал грешни лекарства, което ако се докаже има вероятност да бъдат отнети лекарските му права. От Здравната каса започват проверка по случая.", "date": "2018.09.20", "title": "Лекар – пиян на работа! Фъфли, псува, заканва се на пенсионер"}
{"url": "https://www.dnes.bg/stranata/2018/09/20/kirki-lopati-imaniarite-rovili-rojen-za-sykrovishteto-na-iane.388329", "text": "Иманярска банда нападна Роженския манастир и разигра криминален екшън. Причина за наглото нападение са легенди за скрито съкровище в стените на  Светата обител.\r\nМестните хора от село Рожен и град Мелник са чували от своите предци  различни легенди за заровено имане в манастира. Най-скорошната легенда е  отпреди 100 години и гласи, че когато войводата Яне Сандански заживява в  Роженския манастира малко преди смъртта си той е направил тайник и в  него криел жълтици и документи.\r\nСлед това е бил застрелян и  скривалището останало неразкрито. Яне е погребан до старата черква близо  до манастира, където и до ден днешен край гроба му се правят чествания.\r\nИма сведения, че войводата е бил изключително богат, а \"подир смъртта си е  оставил около половин милион лева богатство\". Той е получил и откупа от  104 кг злато - 14 500 златни турски лири, за отвличането на  американската протестантска мисионерка Елена Стоун и нейната  придружителка Катерина Цилка. Целта на отвличането била набиране на  средства за закупуване на оръжие за ВМОРО.\n\n\r\n                    \n                    \n                Говори се обаче, че  Яне е злоупотребявал с пари на организацията и вероятно е криел  част от тях в манастира като най-сигурно място. Църквата до гроба му е  била разбивана няколко пъти в последните години.\n\r\nДруга легенда  пък говори, че в стените на манастира е зазидано златно имане от времето  на Деспот Слав, който е управлявал тези земи по времето на цар Калоян.\n\r\nРанната  история на обителта е неясна, тъй като голям пожар в края на XVII век  унищожава манастирския архив. При разкопки в двор са намерени златни  накити и монети с образа на византийския император Михаил Палеолог (1259  – 1282). Явно историите и за това злато са разпалили фантазията на  десетки иманяри.\r\nЗа броени часове вчера полицаи влязоха в дирите на извършителите и оковаха повечето от тях с белезници. Оказа се, че те са били седем, двама от които са непълнолетни – още ученици. Задържани са петима, заедно с тартора им, още двама се издирват. Групата е от петричкото село Яворница и всички от нея са с мюсюлмански имена, научи \"Труд\".\r\nДействията на бандата говорели за сериозна подготовка, разказаха криминалисти. Към 19:10 ч във вторник пред портите на манастира се появили трима мъже на около 25 години, със суичери с качулки, но без маски на лицата. По това време йеромонах Теофил – единственият свещеник в манастира, дошъл да затвори вратата и им казал, че е късно за посетители.\r\nТримата му възразили и започнали да го питат до колко е работното време. Изведнъж се приближили и единият блъснал свещеника. Теофил паднал на калдаръма, а нападателите го завлекли 2-3 метра навътре в двора. Взели стол, сложили го да седне и го омотали с тиксо. Сложили лепенка и на устата му, а после хвърлили върху главата му една престилка, за да не вижда какво правят. Пребъркали джобовете на свещеника и му взели мобилния телефон.\n\r\nКъм групата от трима души в манастира се присъединил още един, който се разпореждал като тартор, а трима останали отвън да пазят. Донесена била торба с инструменти, кирки и лопата. Само босът носел маска на лицето. Започнали да режат кабелите на камерите за видеонаблюдениe, да ги изтръгват от местата им по стените и да ги чупят. Така унищожили 11 от устройствата, но не знаели, че системата е с повече от 25, и повечето останали да ги записват.\n\r\nСлед това бандата заобиколила църквата и на външната й страна на 2 метра височина започнали да копаят дупка в зида. Мястото се пада зад иконостаса. За да е по-удобно, копачът с кирката се качил на стълба. Сменяли се, млатили и къртили камъните, като не обърнали повече никакво внимание на свещеника.\n\r\nДупката била направена на неслучайно място – в стар зазидан прозорец. На камерите обаче не се виждало нещо да са открили. След час избягали, без да посегнат на ценностите в манастира. Сред съкровищата там е и иконата на Света Богордица, която е със златен обков. Има метална каса с пари и кутии, в които се събират дарения.\n\r\nЙеромонах Теофил успял да се освободи от тиксото след дълга борба. Открил стар телефон, по който към 21 ч. успял да съобщи за престъплението. Пристигналите полицаи заварили свещеника доста уплашен. Той нямал някакви наранявания, но бил стресиран от преживяното. Отец Теофил не е служител на Роженския манастир, а на Хаджидимовския, но пристигнал ден по-рано, за да замести за няколко дни колегата си, който отсъствал по работа.\r\nТеофил е родом от Нова Загора и има две висши  образования. Завършил е \"Японистика” във Великотърновския университет  \"Св. св. Кирил и Методий\" и \"Богословие\" в Софийския университет \"Св.  Климент Охридски\".\r\nЗамонашва се в Хаджидимовския манастир \"Св. Георти\" през 2008 г.  Преди това е работил в София като екскурзовод на български и английски  език. Ръководител е на няколко проекта за проучване и съхраняване на  църковни и манастирски обекти.\n\r\nПри огледите още през нощта униформените открили изхвърлените камери из храстите и изгледали записите от оцелелите. Изгледани били клипове от последните дни и се разбрало, че двама от бандитите идвали да оглеждат като се правели на туристи. Говори се, че един от нападателите бил разпознат от полицаи от Петрич и започнало издирването му.\n\r\nЗалавянето на петимата от иманярската банда е станало до около 14 часа следобед, около 18 часа след наглото нападение. По неофициална информация единият от издирваните е поръчителят. Двама от задържаните са братя от с. Яворница, които доскоро са работили в чужбина. Другите са три 18-годишни момчета. Братята след завръщането си от гурбет демонстрирали охолен живот, карали \"Порше Кайен\" и \"Фолксваген Туарег\". Един от задържаните е спипан в София, друг - в Кърджалийско, а останалите в Сандански и с. Яворница.", "date": "2018.09.20", "title": "Кирки, лопати... Иманярите ровили Рожен за съкровището на Яне!"}
{"url": "https://www.dnes.bg/obshtestvo/2018/09/20/hliabyt-poskypva-s-15-masoviiat-veche-e-1-10-1-15-leva.388332", "text": "Цената на хляба се вдига поне с 15 на сто, заяви Димитър Людиев, председател на Регионалния съюз на хлебопроизводителите в Бургас.\r\n10 процента идват от покачването на цената на брашното, заради по-скъпата пшеница тази година, а останалите 5% се дължат на повишението на газа, тока и дизеловото гориво, обясни той пред \"Труд\".\n\r\nТака най-масовият хляб от 700 грама, който досега се продаваше по левче, вече струва 1,10-1,15 лева в магазина. Преди купувахме брашното по 480 лева за тон, а сега цената е 580 лева за тон, посочи Людиев. По думите му качеството на пшеницата, а от там и на брашното, е добро тази година.\n\n\n\r\n                    \n                    \n                Има покачване на цената на хляба, но то е различно за различните видове и по райони, коментира и Мариана Кукушева, председател на Националния браншови съюз на хлебарите и сладкарите в България. По думите й поскъпването не е драстично и от него не трябва да се прави политика.\r\nТенденцията е да продължат да се покачват цените на всички компоненти, които участват във формиране на цената на хляба като енергоносителите, пшеницата, както и стремежът за по-високи доходи у нас.\n\r\nЕдинственият начин стойността на хляба да се задържи, е да се въведе диференцирана ставка на ДДС за хляба от 5%, категорична беше тя. По думите й ползите от това ще са изсветляване на сивия сектор в бранша, стимулиране на свободната конкуренция и повече в постъпления в пенсионната и здравната система у нас.\n\r\n\"Практиката досега големите вериги да слагат 45% надценка е твърде луксозен пакет, който не може да бъде прилаган\", заяви още Кукушева по повод идеята на земеделския министър Румен Порожанов да води разговори с хипермаркетите да слагат надценка за хляба само толкова, колкото да покрива брака и разходите им. По думите й обаче не винаги разговорите водят до конкретни действия.", "date": "2018.09.20", "title": "Хлябът поскъпва с 15%, масовият вече е 1,10 - 1,15 лeва"}
{"url": "https://www.dnes.bg/zvezdi/2018/09/20/sofiia-loren-na-84-ikonata-v-kinoto.388245", "text": "\n\r\nНа днешния 20 септември рожден ден празнува една от най-емблематичните актриси на XX век – София Лорен. София Вилани Шиколоне, както е пълното име на звездата, е родена през 1934 година в Рим.\n\r\nТя започва своята феноменална кариера още на 16-годишна възраст през 1950 година. В цялата си кариера София Лорен изиграва почти 100 екранни роли. Носителка е на редица награди, сред които \"Златен глобус\" и \"Оскар\".\n\r\n\n\r\nБъдещата актриса на практика израства без баща, след като Рикардо Шиколоне я признава за своя дъщеря, но отказва да се ожени за майка й Ромилда Вилани и я напуска по време на бременноста. Нещо, което по онези времена си е направо скандално.\n                    \n                    \n                \r\nСофия прекарва детските си години със своята майка и по-малката си сестра Анна-Мария в рибарското селище Поцуоли, недалеч от Неапол.\n\r\nПрез 1949 година бъдещата актриса участва в конкурса за красота \"Мис Италия\" и заема втора позиция.\n\r\nСофия стартира кариерата си със серия от нискобюджетни комедии, като използва името София Ладзаро.\n\r\nПрез 1961 година печели „Оскар“ за Най-добра главна женска роля за филма \"Чочарка\", където си партнира с Жан-Пол Белмондо. 30 години по-късно печели „Оскар“ и за цялостно творчество.\n\r\nНаредена е 21-во място в Листата на Американския филмов институт за \"50-те велики екранни легенди\".\n\r\nЛегендарната актриса има двама сина – Едуардо и Карло.\n\r\nНа 1 февруари 1994 на Алеята на славата в Холивуд е открита 2000-та звезда на името на София Лорен.\n\r\nНа Зимните олимпийски игри в Торино през 2006 е една от осемте жени, редом със Сюзън Сарандън и Изабел Аленде, пренасяла олимпийския флаг.\n\r\nСофия Лорен е един от най-популярните фенове на футболния Наполи.\n\r\nАктрисата признава, че мрази салоните за красота и прави ноктите и косата си сама. Изключение е само, когато е на снимачната площадка.", "date": "2018.09.20", "title": "София Лорен на 84: Иконата в киното"}
{"url": "https://www.dnes.bg/politika/2018/09/20/tri-ostavki-tri-naznacheniia-ns-glasuva-rokadite-v-kabineta.388334", "text": "Депутатите ще гласуват три оставки и три назначения в кабинета  \"Борисов 3\". Постовете си напускат Валентин Радев, Николай Нанков и  Ивайло Московски.\r\nОставките на тримата министри заради пътния ад край Своге, който отне живота на 17 души, трябваше да бъдат разгледани още през миналата седмица.\n\n\n\r\nИзненадващо обаче се оказа, че указът за освобождаването на Младен Маринов като главен секретар на МВР не е подписан от държавния глава и това отложи промените в кабинета.\n\r\nТова забавяне породи напрежение между управляващите и президента.\n\r\nСлед осем дни на игра на нерви между президент и Министерския съвет оставките и номинациите за нови министри влизат за гласуване в парламента днес.\n                    \n                    \n                \r\nВчера президентът Румен Радев подписа указа за освобождаването на главния секретар на МВР Младен Маринов, за да да бъде избран за министър на вътрешните работи.\r\nЗа нов регионален министър е предложена Петя Аврамова, а за транспортен министър - Росен Желязков.", "date": "2018.09.20", "title": "Три оставки, три назначения... НС гласува рокадите в кабинета"}
{"url": "https://www.dnes.bg/notifikacii/2018/09/20/bezplatni-vaksini-sreshtu-grip-za-pensioneri-nad-65.388331", "text": "Пенсионерите, които са на 65 години и над тази възраст ще бъдат безплатно ваксинирани срещу грип. Това стана ясно по време на форум в Народното събрание на тема “Съвременни аспекти в профилактиката и лечението на остри респираторни заболявания”.\r\nСредствата, които ще бъдат отпуснати за имунизация за възрастните се осигуряват от национална програма за имунопрофилактика на сезонния грип. Обхватът на програмата е 4-годишен – от 2019 г. до 2022 г. и е на обща стойност близо 10 млн. лв. Целевата група обхваща 1,481 млн. души.\r\nПланът предвижда от тях на бъдат ваксинирани догодина 10%, през 2020 г. – 17%, през 2021 г. – 20% и през 2022 г. – 25 на сто. За посочения период се предвижда реимбурсирането на 1 066 974 дози противогрипни ваксини.\r\n                \n                Средствата ще бъдат отпуснати от НЗОК и от Министерството на здравеопазването като разчетите на двете институции за следващата бюджетна година вече се правят.\n\r\nПрез настоящия есенно-зимен сезон ваксините срещу грип са две. Едната е 3-валентна и е срещу щамовете Сингапур, Колорадо и Мичиган. Другата е 4-валентна, която включва освен изброените, и Пукет. Въпросните 4 щама са именно очакваните тази година.\n\r\nПо време на кръглата маса вчера експертите подчертаха, че грипът е тежко инфекциозно заболяване, което причинява сериозна смътност, но е подценявано и най-ефективното средство срещу него е имунопрофилактиката. България е на едно от последните места в ЕС по брой хора, които се ваксинират – едва 2,6% от населението, съобщава \"Труд\".\n\r\nПо данни на Националния център по заразни и паразитни болести (НЦЗПБ) само в областните градове у нас всяка година възникват средно около 1 400 000 до 1 600 000 случая на остри респираторни заболявания (ОРЗ) и грип, което представлява от 10% до 30% от всички случаи с временна нетрудоспособност.\n\r\nНа форума присъстваха проф. Нели Корсун, завеждащ Националната референтна лаборатория “Грип и остри респираторни заболявания”, зам.-министърът на здравеопазването Жени Начева, д-р Наталия Спиридонова, главен експерт в дирекция “Здравен контрол” в МЗ, доц. д-р Лъчезар Иванов, зам.-председател на Комисията по здравеопазването, д-р Валери Цеков, председател на БСИМ, държавният главен здравен инспектор д-р Ангел Кунчев и проф. Тодор Кантаржиев, директор на НЦЗПБ.", "date": "2018.09.20", "title": "Безплатни ваксини срещу грип за пенсионери над 65"}
{"url": "https://www.dnes.bg/eu/2018/09/20/mei-za-brexit-na-tozi-etap-sme-v-zastoi-niama-progres.388330", "text": "Няма напредък към споразумение за Брекзита и в частност по ключовия въпрос за режима на ирландско-британската граница, казаха лидерите на Литва и Словакия след приключването на работната вечеря на лидерите на ЕС на срещата им в австрийския град Залцбург, предаде Ройтерс.\r\nНа срещата със слово към колегите си се обърна британската премиерка Тереза Мей. \r\n\"На този етап сме в застой. Няма прогрес\", каза президентката на Литва Далия Грибаускайте пред Ройтерс. А словашкият премиер Петер Пелегрини добави: \"По въпроса за границата няма напредък. Нека видим какво ще покаже дискусията между 27-те утре\". Той имаше предвид заседанието, предвидено за днес, на което ще се съберат лидерите на страните членки без Тереза Мей.\r\n                    \n                    \n                Според Пелегрини Мей потвърдила в словото си, че Великобритания ще напусне през март, както е предвидено, и че няма да има втори референдум за членството в ЕС.\r\nРойтерс цитира обширни извадки от словото на Мей още преди тя да го произнесе, като се позова на правителствени източници. Тя се обърнала пряко към своите колеги около масата с призив да се откажат от неприемливите си искания, които според нея можели да разкъсат Великобритания, и да отговорят подобаващо на нейния \"сериозен и работещ\" план за Брекзит, изложен преди два месеца в Чекърс край Лондон.\r\nТя директно ги попитала как биха постъпили, ако от тях било поискано да се съгласят на \"юридическо разделяне\" на техните страни. Именно това целял ЕС, настоявайки за безконтролна граница между Република Ирландия и Северна Ирландия. Това означавало британската провинция да остане територия, в която да важат икономическите правила на ЕС. \r\n\"Убедена съм, че съм формулирала сериозни и работещи предложения. Разбира се, няма да се съгласим по всички подробности, но се надявам да отвърнете подобаващо\", казала тя, имайки предвид своя план от Чекърс. Според нея проблемът можел да бъде разрешен, ако се гарантира \"търговия без пречки\", предвидена в Чекърс.\r\nМей засега не показва признаци да се отклони от този план за Брекзита, подложен на критики както от ЕС, така и особено от редица нейни съпартийци, привърженици на твърд Брекзит. Според правителствен източник, цитиран от Ройтерс обаче, тя щяла да излезе с нови предложения за границата на Северна Ирландия \"когато му дойде времето\", което явно в този момент не е подходящо. А и Брюксел засега не я притискал силно, за да не я изправи пред открит разрив с вътрешната й опозиция.\r\nЗа липсата на напредък говори и ирландският премиер Лео Варадкар при пристигането си в Залцбург вчера. Шефът на Еврокомисията Жан-Клод Юнкер също каза пред репортери, че до споразумение с Великобритания все още е \"твърде далече\". Според неназован служител от ЕС въпросът за границата можел да бъде улеснен, ако се постигне споразумение за улеснение на търговията подобно на това между ЕС и Япония. Засега обаче такова предложение към Лондон още не е отправено формално.\r\nСпоред хора от преговарящия екип на Брюксел проблемът не е само митнически, но също и в това, че трябвало да се гарантира влизащите в ЕС британски стоки да бъдат произведени според правилата на ЕС - нещо, което Лондон иска да избегне.\r\n(БТА)\r\n ", "date": "2018.09.20", "title": "Мей за Brexit: На този етап сме в застой. Няма прогрес"}
{"url": "https://www.dnes.bg/snimka-na-denia/2018/09/20/i-dnes-shte-se-radvame-na-slynchev-den-s-aromat-na-esen.388335", "text": "Днес ще бъде слънчево с временни увеличения на облачността, предимно висока. Ще духа слаб до умерен вятър от изток-североизток. Според  максималните температури ще са между 24° и 29°, в София 26°. \r\nАтмосферното налягане през деня слабо ще се понижи, но ще остане малко по-високо от средното за септември\r\nНад Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала.\r\nНад планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра около 20°, на 2000 метра – около 13°.\r\n ", "date": "2018.09.20", "title": "И днес ще се радваме на слънчев ден с аромат на есен"}
{"url": "https://www.dnes.bg/notifikacii/2018/09/20/iujna-koreia-puska-kabelen-kanal-za-severna-koreia.388337", "text": "Нов кабелен телевизионен канал, специализиран в програми за Северна Корея, ще бъде пуснат в началото на следващата година в Южна Корея, съобщи агенция Йонхап.\r\nКаналът ще се занимава с тематика, свързана със севернокорейското общество, култура, туризъм и храни, и ще излъчва предавания за обединението на двете Кореи, заяви неговият подготвителен комитет, оглавяван от корейско-американския журналист Джин Чеон-гьо.\r\nСред съветниците на комитета са бившият южнокорейски министър на националното обединение Джеон Се-хьон и бившият ръководител на националната разузнавателна служба И Джон-чан.\r\nМинистерството на културата, спорта и туризма на Южна Корея и Корейската туристическа организация подписаха споразумение с ръководствата на 13 общини, разположени покрай строго охраняваната демилитаризирана зона, разделяща Северна и Южна Корея. То предвижда нейното превръщане в активна зона за мирен туризъм. Там ще се изградят нови туристически обекти и атракции, както и туристически маршрути с ново съдържание.\r\n                \n                За целта е създаден специален координационен съвет начело със заместник-министъра на културата Ро Те-кан, предаде агенция Йонхап. \r\nВ момента демилитаризирана зона, противно на името си, е практически девствена територия, в която от 70 години почти не е стъпвал човешки крак, и е осеяна с минни полета. Нейното съживяване ще стане възможно като един от резултатите на процеса на мирен диалог между двете корейски държави, разделени и враждуващи от 70 години. Проектът е обявен по време на третата за тази година среща между лидерите на двете страни, провеждаща се в Пхенян. \r\n(БТА)", "date": "2018.09.20", "title": "Южна Корея пуска кабелен канал за Северна Корея"}
{"url": "https://www.dnes.bg/notifikacii/2018/09/20/bono-i-papata-obsydiha-seksualnite-posegatelstva.388336", "text": "Вокалистът на ирландската група U2 Боно разговаря днес с папа Франциск за скандалите, свързани със сексуалните посегателства, в които са замесени духовници по света и по-специално тези, разтърсили ирландската църква. След срещата Боно каза, че папата изпитвал \"искрена болка\" по този въпрос, предаде Франс прес.\r\n\"Говорихме за чувствата на папата за това, което е станало в църквата и аз му обясних, че много хора имат усещането, че онези, които извършват издевателствата, са по-защитени от жертвите\", каза Боно на пресконференция във Ватикана, предаде БТА.\n\n\r\nТой каза, че е видял болката, изписана върху лицето на папата, когато е станало дума за този въпрос. \"Останах с чувството, че той беше искрен\", допълни Боно и нарече папа Франциск \"изключителен човек в едно изключително време\".\r\n                \n                В края на август папата посети Ирландия и там разговаря с осем ирландски жертви на сексуални посегателства. \"Толкова страдах\", сподели папата по време на разговора с тези осем жертви.\r\nДнес Боно разговаря с Франциск половин час в резиденцията му Санта Марта във Ватикана. С него беше и президентът на аржентинската верига училища Сколас Окурентес. Мрежата действа в Буенос Айрес и бе създадена с активната подкрепа на Хорхе Берголио, който беше архиепископ на Буенос Айрес, преди да стане папа. Днес мрежата има 400 000 държавни и частни училища на пет континента.\r\nБоно пък е съосновател на неправителствената организация Уан, която си е поставила за цел борбата срещу крайната бедност и болестите, които могат да бъдат избегнати по-специално в Африка. Тази организация има 10 милиона членове по света, от които 3 милиона в Африка, и иска да помогне на момичетата, които не ходят на училище, разказа днес Боно.", "date": "2018.09.20", "title": "Боно и папата обсъдиха сексуалните посегателства"}
{"url": "https://www.dnes.bg/index/2018/09/20/receptata-dnes-pileshki-gyrdi-na-gril-s-mocarela-i-domati.388243", "text": "\r\n4 обезкостени пилешки гърди без кожа\r\nЗа маринатата:\r\nсол и черен пипер на вкус\r\n2 супени лъжици зехтин\r\n1 чаена лъжичка чесън на прах\r\n1/2 чаена лъжичка сушен риган\r\n1/4 чаена лъжичка сух босилек\r\n1/4 чаена лъжичка суха мащерка\r\n4 кръгчета моцарела\r\n4 с.л. песто\r\nчери доматки\r\n\r\n\r\n \r\nВ купа комбинирайте зехтина, солта, черния пипер, чесъна и останалите подправки. Разбъркайте добре, след което потопете в тази марината месото от всички страни. Запечете го на грил тиган за около 6-7 минути от всяка страна.\r\n \r\nСлед това сложете върху всяка пържола по 1-2 резена моцарела и гответе още няколко минути, докато сиренето се разтопи. Сложете месото в чиния, намажете го с песто, а отгоре гарнирайте с наполовина нарязани чери доматки. Сервирайте докато е още топло.\r\n \r\n", "date": "2018.09.20", "title": "Рецептата Dnes: Пилешки гърди на грил с моцарела и домати"}
{"url": "https://www.dnes.bg/blizak-iztok/2018/09/20/lideryt-na-hizbula-shte-ostanem-v-siriia-dokato-triabva.388339", "text": "Лидерът на подкрепяната от Иран ливанска шиитска групировка Хизбула - Хасан Насрала, заяви в телевизионно обръщение, че тя ще запази военното си присъствие в Сирия и че то зависи от решението на сирийското държавно ръководство, предадоха Асошиейтед прес и Ройтерс.\n\r\nВоенни отряди на Хизбула се сражават в Сирия на страната на правителството на Башар Асад от 2012 г.\n\r\nНасрала коментира постигнатото споразумение между президентите на Русия и Турция за създаване на демилитаризирана зона в сирийската северозападна провинция Идлиб, като отбеляза, че това е \"добро и реалистично споразумение, което предстои да бъде реализирано на практика. Сега всичко зависи от точното изпълнение на постигнатите в Сочи договорености\".\n                    \n                    \n                \r\nНо \"ние ще останем в Сирия и след уреждането на положението в Идлиб. Нашето присъствие там е свързано с нуждите и съгласието на сирийското ръководство\", подчерта Насрала. \r\nТой обаче допусна, че затишието по фронтовете и отслабването на военните заплахи могат да доведат до намаляване на броя на намиращите с Сирия бойци на Хизбула, пише БТА.\n\r\n\"Никой не може да ни принуди да напуснем Сирия. Ще останем там, докато трябва\", изтъкна лидерът на Хизбула.\n\r\n ", "date": "2018.09.20", "title": "Лидерът на Хизбула: Ще останем в Сирия, докато трябва!"}
{"url": "https://www.dnes.bg/notifikacii/2018/09/20/avstraliiski-zloveshti-nahodki-igli-v-iagodi.388338", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n15 години затвор за саботаж на храни. Драконовското наказание ще бъде въведено в Австралия, след като игли в пакети с ягоди изправиха косите на потребителите и властите, предаде.\r\nШевни игли в пакети с ягоди и дори в самите плодове. Над 100 сигнала за подобни случаи за последните няколко дни шокираха Австралия. \r\nOтговорът на властите е категоричен - кабинетът обяви, че ще увеличи наказанията за саботирането на хранителни продукти от 10 на 15 години зад решетките.\r\nАрестуван е младеж, признал, че е сложил игли в плодовете, било шегичка. Той ще бъде санкциониран съгласно законодателството за непълнолетни нарушители. Заради големия брой инциденти обаче властите смятат, че извършителите са повече от един.\r\n                \n                Мотивите остават неясни. Три щата предлагат 1 милион австралийски долара за информация, която би помогнала на разследващите. Засега няма данни за пострадали от иглите, скрити в плодове. Потребителите обаче са нащрек.\r\nСкандалът предизвика изтеглянето на плодове от магазините и дори унищожаването им. Удар върху индустрията, заради който правителството обеща 1 милион австралийски долара компенсации на ягодопроизводителите. \r\nИзносителите вече преминават по-строги проверки, включващи скенери и металодетектори. Препоръката към потребителите пък е да режат плодовете преди консумация.\n\r\n ", "date": "2018.09.20", "title": "Австралийски зловещи находки: Игли в... ягоди!"}
{"url": "https://www.dnes.bg/blizak-iztok/2018/09/20/asad-izprati-syboleznovaniia-na-putin-za-svaleniia-il-20.388340", "text": "Сирийският президент Башар Асад изрази съболезнования на руския си колега Владимир Путин, след като сирийската противовъздушна отбрана свали руски военнотранспортен самолет ИЛ-20 край сирийския бряг, при което загинаха всички 15 руски военни на борда, предаде ДПА.\n\n\n\r\nВ съболезнователната си телеграма Асад посочва, че трагичният инцидент се дължи на \"дръзкото безочие\" на Израел, който \"използва най-мръсни средства, за да постига жалките си цели и за извършва агресията си в нашия регион\".\r\nСпоред руските военни самолетът е бил свален погрешка от сирийската ПВО, защото израелските изтребители F-16, тръгнали да бомбардират сирийски обекти, се скрили зад руския самолет, посочва ДПА, цитирана от БТА.\r\n ", "date": "2018.09.20", "title": "Асад изпрати съболезнования на Путин за сваления ИЛ-20"}
{"url": "https://www.dnes.bg/akoshtete-vqrvaite/2018/09/20/spored-zodiiata-kakvo-privlicha-i-otblyskva-myjete.388295", "text": "Характерна черта за нежната половина на човечеството е да разсъждава върху това с какво е привлякла мъжкото внимание. \r\n\r\nНа почти всяка жена ѝ минават подобни мисли, затова ще се опитаме да отговорим на тези въпроси поотделно от мъжка гледна точка и то според зодията.\r\nКакво харесват и какво отблъсква мъжете от различните зодии?\r\n\r\n Овните обичат мръсните приказки и дързостта. Колкото по-голямо самочувствие има една жена, толкова по-пленени са от нея. Покажете ентусиазъм, знания и характер и Овенът ще е в краката ви.\r\n                    \n                    \n                Контролът кара Овните да се страхуват от жени, демонстриращи желание за надмощие. Не понасят опитите да бъдат променени. Трябва да оставите Овена да решава сам какво и как да прави, ако искате да имате връзка с него. Те са силно независима зодия.\r\n\r\nНестандартни срещи, чувствителни и възбуждащи есемеси, романтични жестове. Романтиката е слабостта на Телците. Обградете ги с вниманието си и ще се убедите колко бързо ще се влюбят във вас. Един от най-добрите начини да спечелите мъж Телец е да го дарявате с внимание и желание за създаване на домашен уют.\r\n Две неща – постоянно оплакване и нечестност. Телецът е сред зодиите, които всячески се опитват да избегнат драмата на всяка цена. Ако половинката им драматизира и мрънка постоянно, това ги влудява. Телецът е много лоялен, мрази да лъже и смята това за една от най-противните черти у другите хора.\r\n", "date": "2018.09.20", "title": "Според зодията: Какво привлича и отблъсква мъжете?"}
{"url": "https://www.dnes.bg/obshtestvo/2018/09/20/shefka-na-hotel-kym-kamerierka-psuvni-iumruci-nojica.388342", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКамериерка в хотел в \"Слънчев бряг\" се оплака от вербални и физически заплахи от страна на управителката на хотела, в който работела. \r\nОгняна Вълканова твърди, че била заплашвана с ножица, били й отправени и нецензурни обиди, заради което жената е напуснала работа и е сигнализирала за случая полицията и прокуратурата, които от своя страна проверяват случая. \r\nПрипомняме ви, че това е поредният случай на агресия спрямо служители по Черноморието.\n\n \r\nСамо преди месец камериерка в Слънчев бряг се оплака от насилие, извършено от собственика на хотела, в който е работела.\r\n                    \n                    \n                \"Никой няма право да посегне на когото и да било по каквато и да било причина. Всеки от нас трябва да има негативно отношение към такъв тип поведение. Трябва да бъдем безкомпромисни\", подчерта бившият председател на Държавната агенция по туризма Анелия Крушкова пред .\r\nКонстантин Занков от Института за анализи и прогнози в туризма посочи, че за развитието на туризма на първо място е важна сигурността. Според него трябва да има повече контрол и сигурност.\r\n\"Това е нападение към личността\", категоричен бе той.\r\nЗанков отбеляза още, че кадрите са най-важни и трябва да се стремим да ги обучаваме. За него няма съмнение, че обучението и професионализмът трябва да вървят ръка за ръка.\r\n\"На ниво държава нямаме ясна концепция за развитие на туризма. Целта на бизнеса и държавата е да развиваме туризъм в 4 сезона\", коментира Занков и добави, че туризмът в градска среда изпреварва морския туризъм.\r\nАнелия Крушкова се съгласи, че има проблем с недостига на персонал по Черноморието. По думите ѝ хората, които идват да работят у нас, са събрани буквално от полето и нямат опит в тази специфична дейност.\r\nБившият председател на Държавната агенция по туризма изрази скептичност спрямо официалните данни за точния брой на туристите в България.", "date": "2018.09.20", "title": " Шефка на хотел към камериерка: Псувни, юмруци, ножица..."}
{"url": "https://www.dnes.bg/stranata/2018/09/20/asansiori-ubiici-povecheto-ot-tipa-v-koito-zagina-deteto.388341", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСерия от нарушения откриха проверяващите от Държавната агенция за метрологичен и технически надзор (ДАМТН) след извършената спешна проверка с падналия асансьор в Бургас, при което пострадаха трима души. \r\nВсичко това идва само ден след друга трагедия в асансьор, при която загина 10-годишно момче в Кюстендил.\n\n\r\n\"Имаме най-старите асансьори в цяла Европа. Средната им възраст е близо 50 години. 85% от съоръженията в България са от типа, при който загина момчето с колелото... През 70-те години се разбра, че с тези асансьори стават инциденти, а ние сме единствената европейска страна, която продължава да ги използва\", коментира в студиото на \"България сутрин\" главният секретар на Българската асансьорна асоциация Николай Маринков.\r\n                    \n                    \n                По думите му, ако асансьорът в Кюстендил е имал решетка или кабинна врата, детето е можело да бъде спасено.\r\n\"Поне 100 000 съоръжения крият огромен риск за хората. От вече 13 г. ние от Българската асансьорна асоциация, както и медиите алармираме за проблемите с тях. Държавата обаче като че ли остава безучастна\", посочи Маринков пред.\n\r\n ", "date": "2018.09.20", "title": "Асансьори-убийци: Повечето от типа, в който загина детето!"}
{"url": "https://www.dnes.bg/rusia/2018/09/20/putin-strelec-uluchva-ot-600-metra-sys-snaiperska-vintovka.388343", "text": "\n\r\nПрезидентът на Русия посети военно-патриотичния парк за култура и отдих на въоръжените сили на Русия \"Патриот\" в Кубинка край Москва, където стреля със снайперска винтовка.\r\nРуският държавен глава е произвел пет изстреля с винтовка СВЧ-30 на разстояние 600 метра и както се съобщава, е уличил целта над половината пъти, пише Газета.ру.\r\nВижте как Путин стреля по мишените със снайперска винтовка.", "date": "2018.09.20", "title": "Путин – стрелец! Улучва от 600 метра със снайперска винтовка "}
{"url": "https://www.dnes.bg/akoshtete-vqrvaite/2018/09/20/osobenostite-na-narcisa-10-te-mu-otlichitelni-cherti.388299", "text": "Нарцисите са особени личности, които могат да изкарат извън нерви всеки човек, дори най-спокойният. \r\nТе изглеждат безчувствени, сурови и трудни за общуване, когато нещата станат прекалено лични. Ако се чудите дали си имате работа с нарцис, вижте по какво да познаете.\r\n\r\nАко човекът срещу вас е нарцис, той няма да има абсолютно никакво търпение да ви изслуша, камо ли да бъде съпричастен към проблемите ви. Един от отличителните белези на нарцисите е липсата на тотален интерес към проблемите на другите, най-малко към чувствата им. Емпатията не им е присъща.\r\n\r\n                    \n                    \n                Тези две качества не са задължителен белег на нарцисите, защото и други хора ги притежават. Но комбинацията между тях и другите признаци на нарцисизма оформят облика на нарцистичната личност. Нарцисите винаги намират начин да са заобиколени от хора. Обикновено социалният им кръг е широк, но това съвсем не означава, че те общуват с тези хора на емоционално ниво.\r\n", "date": "2018.09.20", "title": "Особеностите на... нарциса! 10-те му отличителни черти"}
{"url": "https://www.dnes.bg/stranata/2018/09/20/kola-plamna-na-trakiia-i-predizvika-zadrystvane.388345", "text": "Лек автомобил се е запалил на АМ \"Тракия\" тази сутрин, предаде .\r\nИнцидентът е станал на 102 км, в платното в посока Пловдив.\r\nДвижението в района е затруднено и има задръстване. \r\nИнцидентът е станал около 7:30 часа. Няма информация какво е състоянието на шофьора.\r\n ", "date": "2018.09.20", "title": "Кола пламна на \"Тракия\" и предизвика задръстване"}
{"url": "https://www.dnes.bg/football/2018/09/20/izgoniha-ronaldo-v-debiuta-mu-za-iuve-v-shl.388350", "text": "Ювентус победи с 2:0 като гост Валенсия в мач от първия кръг на група \"Н\" на Шампионска лига, но в главно действащо лице се превърна главният съдия Феликс Брих.\n\r\nСблъсъкът на \"Местая\" беше изключително напечен и след три изпуснати чисти положения, гостите останаха с човек по-малко на терена в 29-ата минута заради червен картон на Кристиано Роналдо в дебюта му в турнира за \"Старата госпожа\".\r\nТова обаче не попречи на италианците да спечелят дузпа в края на полувремето, когато Даниел Парехо ритна с бутоните в главата Жоао Кансело. Халфът получи жълт картон за нарушението, а Миралем Пянич не сбърка от бялата точка.\r\nМалко след подновяването на играта торинци спечелиха нова дузпа за фаул на Миши Батшуай срещу Леонардо Бонучи. Босненският национал отново се разписа и удвои преднината на \"бианконерите\".\n                    \n                    \n                \r\nДо края Войсчех Счесни спаси дузпа на Парехо и Юве спечели мача. В следващия кръг торинци са домакини на Йънг Бойс, докато Валенсия гостува на Манчестър Юнайтед, който победи швейцарците като гост.\r\nИ докато Роналдо едва ли ще запомни с добро своя дебют за Ювентус в ШЛ, бившият му отбор - настоящият клубен шампион Реал Мадрид се забавлява на терена и спечели с категоричното 3:0 срещу Рома.\r\nИско даде аванс на Реал след прекрасен гол от фаул в края на първата част, а Бейл направи 2:0 след перфектна контраатака в 58-та. Футболистът, който взе №7 в Реал от Роналдо - Мариано Диас, пък вкара гол красавец в 90-та минута.\n\r\n\n\r\n ", "date": "2018.09.20", "title": "Изгониха Роналдо в дебюта му за Юве в ШЛ"}
{"url": "https://www.dnes.bg/zvezdi/2018/09/20/vyv-vip-brother-vsichki-vs-kulagin-na-nego-mu-dreme.388344", "text": "Кулагин се оказа на мушката на съквартирантите във VIP Brother и чу за себе си доста нелицеприятни неща на първите номинации \"очи в очи\".\r\nНай-често споменаваните думи бяха лицемер, егоист, саможив, мързелив и невъзпитан.\r\nНеговите действия в шоуто лишиха участниците от сериозен процент от бюджета им за храна, което вбеси всички, тъй като нежният гримьор получавал менюта отделно от останалите и няма как да го засегне глад.\r\nНай-ядосан определено беше Петко, на когото не му стигна времето за атаки към Валентин, а малко по-късно му припомни, че извън шоуто, в неговото заведение, мястото му винаги било зад колоната.\r\nСлед напускането на Нора Недкова Кулагин си търси нови мишени, като най-неочаквано нападна Ваня Костова. А певицата въобще не е от най-дразнещите в къщата. Той обаче я засегна на тема възраст, след което осъзна, че е попреминал границата и реши да разказва как е гледал своята баба-инвалид. Техният спор започна при миене на чинии.\r\n                    \n                    \n                Изненадващо за всички, шоуто напусна Яна, която сама пожела да излезе от играта. Танцьорката заяви, че има здравословни проблеми с едно от децата и, заради което и се налага да прекрати своето участие. Биг Брадър уважи това желание и Петко вече е самостоятелен играч.\r\nИначе след номинациите очи в очи заплашени да напуснат шоуто са Веселин Плачков, Диона, Ева, Кулагин, Наско и Ричард.", "date": "2018.09.20", "title": "Във VIP Brother – всички vs. Кулагин, на него му дреме"}
{"url": "https://www.dnes.bg/health/2018/09/20/6-neshta-za-koito-tialoto-vi-podskazva.388294", "text": "Знаете ли, че напуканите устни не се дължат само на летните жеги или студените зимни условия?\r\nТова състояние може да подсказва за дехидратация или алергия към храни, козметика, продукти за дентална грижа. Тялото винаги ни дава сигнали, когато някой процес не протича правилно. Вижте няколко случая, които не бива да подминавате.\r\n\r\nОтокът на краката не е необичаен. Обикновено се наблюдава по време на бременност, при продължително седене, стоене, нездравословно хранене. Ако все пак няма очевидна причина за подуването на краката в областта на глезените, може би е добре да се консултирате със специалист. Възможно е налице да бъде сърдечен проблем, при който е нарушена циркулацията на кръвта и се задържат излишни течности.\r\n                    \n                    \n                \r\nПотта и миризмата на тялото ви могат да ви дадат много информация за вашето общо здраве. Например, ако имате дисбаланс на кръвната захар, потта ви може да мирише на ацетон.\r\nПовечето страдащи от диабет могат да излъчват сладка миризма. Ако усещате, че потта ви мирише на амоняк, възможно е да имате проблеми с черния дроб или бъбреците.\r\n", "date": "2018.09.20", "title": "6 неща, за които тялото ви подсказва"}
{"url": "https://www.dnes.bg/rusia/2018/09/20/vot-v-rusiia-vylshebnata-smiana-na-pobeditelia-v-posledniia-moment.388346", "text": "Отменени са резултатите от изборите за губернатор на руския далекоизточен Приморски край, информира на сайта си \"Известия\". Вестникът се позовава на Татяна Гладких, председателка на регионалната избирателна комисия, говорила пред РИА Новости.\n\r\nВчера ЦИК препоръча на местната комисия да проведе нови избори с мотива, че на втория тур преди три дни не е бил осигурен подходящ контрол върху протоколите и не може да се разчита на достоверен резултат. Евентуалното решение за ново гласуване ще стане изпитание за цялата политическа система в Русия, пише \"Ведомости\".\n\r\nВ друг материал изданието напомня \"най-шумния изборен скандал от последните години\" в Приморски край \"заради вълшебната смяна на победителя в последния момент\" - кандидатът на компартията Андрей Ишченко, водещ в надпреварата, останал в крайна сметка зад временно изпълняващия длъжността губернатор Андрей Тарасенко и \"двете страни подали много жалби\".\n\r\n                    \n                    \n                В неделя предстои втори тур в република Хакасия, Хабаровски край и Владимирска област; ако там се повтори същата ситуация, резултатите ще бъдат отменени, цитира всекидневникът председателката на комисията Ела Памфилова. \"А тревожни сигнали има!\" - добавила тя.\n\r\nНамесата на ЦИК повишава риска за втория тур в останалите региони - заинтересованите сили виждат, че един нежелан губернатор може да се махне, ако изборите бъдат развалени. Това е прецедент, коментира политологът Виталий Иванов. \"Отмяната на изборите не е изгоден сценарий, а единственият\", спасяващ донякъде авторитета на властта, смята той.\n\r\nКремъл отстрани всички кандидати, които можеха да станат алтернатива на сегашните губернатори, затова неизвестни опозиционери успяха да влязат във властта на вълната на протестни нагласи. Те не изглеждат силни, но зад тях стоят партиите им, които ще трябва да осигурят бъдещата им дейност, посочва аналитикът Николай Петров.\n\r\nПартията на властта \"Единна Русия\" приветства решението на ЦИК за Приморски край, но нейният кандидат - местният вр. и. д. губернатор, се е объркал, прави противоречиви изявления и не се знае дали ще продължи борбата си за поста. Междувременно комунистическата партия ще настоява за ново преброяване на гласовете с оглед разкритите фалшификации, пише \"Комерсант\", цитиран от Би Би Си.\n\r\nНово преброяване наистина би донесло победа на кандидата комунист, смята правозащитникът Аркадий Любарев. Но след като окончателното решение е прерогатив на местната избирателна комисия, \"отговорността за резултата също пада върху тях\", добавя той.\n\r\nПолиттехнолози са фалшифицирали изборите в Приморски край, за да спечели Кремъл, пише онлайн изданието \"Бел\", цитирано от БТА. Според негови източници сценарият с отмяна на вота е бил измислен още по време на преброяването, когато се е разбрало, че кандидатът на \"Единна Русия\" губи втория тур. Тази стратегия е наложила и организирането на фалшификации.\n\r\nПри всяко положение такива масови фалшификации като в Приморски край щяха да са невъзможни без разрешителен сигнал от Москва, твърди политологът Александър Кинев.\r\nРуската ЦИК препоръча на регионите, където ще има втори тур, да не докарват нещата до трети, отбелязва \"Независимая газета\". ", "date": "2018.09.20", "title": "Вот в Русия: Вълшебната смяна на победителя в последния момент"}
{"url": "https://www.dnes.bg/science/2018/09/20/astronomi-otkriha-sledi-ot-kosmicheski-kataklizym.388352", "text": "Астрономи от университета на Западна Австралия установиха защо някои звезди в Големия Магеланов облак се движат в посока, която е обратна на часовниковата стрелка, а други - в противоположната посока, съобщава Monthly Notices of the Royal Astronomical Society: Letters. Причината за това е, че въпросната галактика джудже е погълнала друга галактика джудже преди 3-5 милиарда години.\n\r\nГолемият Магеланов облак принадлежи към магелановите спирални галактики, които имат един-единствен спирален ръкав. Отдалечена е от Млечния път на разстояние 163 000 светлинни години и е негов спътник заедно с Малкия Магеланов облак, елиптична галактика джудже в съзвездието Стрелец и галактиката джудже Голямото куче. \n                    \n                    \n                \r\nВ Големия Магеланов облак има 30 милиарда звезди, а в Малкия Магеланов облак - 1,5 милиарда звезди. Между тях има мост от газ, в който се наблюдават процеси на звездообразуване.\n\r\nУчените прибегнали до хидродинамичен модел на сливане на галактики и констатирали, че наблюдаваното от тях съответства на сценарий за сблъсък. По-рано се смяташе, че причината за анормалното движение на звездите е, че Големият Магеланов облак погълнал част от Малкия Магеланов облак.\n\r\nПолучените резултати освен това обясняват защо в Големия Магеланов облак се наблюдава възрастов разрив между звездите, т.е. има само два типа звездни купове - много стари и млади. До взрив на формирането на нови звезди обикновено се стига при междугалактичен сблъсък. \r\n/БТА/\r\n ", "date": "2018.09.20", "title": "Астрономи откриха следи от космически катаклизъм"}
{"url": "https://www.dnes.bg/eu/2018/09/20/vodi-li-kym-evroskepticizym-podkrepata-za-viktor-orban.388347", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВиктор Орбан отвръща на удара, след като Европейският парламент прие резолюция за налагане на санкции срещу Унгария. Страната бе обвинена в нарушаване на правилата на Европейския съюз за демокрацията, човешките права и свободата на медиите. \n\r\nУнгарският премиер стартира кампания за защита на страната с рекламни клипове и онлайн съдържание. Вчера Министерският съвет реши, че ще изготви позиция в подкрепа на Унгария. \n\r\n\"Позицията е ясна и категорична. Тя има политическа стойност. България застава зад Унгария. Първо, трябва да подкрепим Унгария поради репресията срещу нея. Второ, преговорите с отделянето на Великобритания може да донесат стрес за ЕС. И трето - това нарушава отношенията ни с европартньорите\", обясни депутатът от \"Обединени патриоти\" доц. Милен Михов.\n\n\n\n\r\n                    \n                    \n                Той допълни, че общото между България и Унгария спрямо политиката за миграцията е бежанците да не влизат в Европа. Според него позицията на Орбан може да засили националното самочувствие на унгарците. \n\r\n\"Имало е разговор по този въпрос, а не решение. Оперативните разговори нямат юридическа тежест. Обявената позиция вчера не е нужно да бъде подкрепена от парламента. Орбан дойде на власт 2010 година. Той завари Унгария на ръба, оставена от комунистите. Факт е, че той беше символът за освобождаването на Унгария от комунизма. Това са горди и свободолюбиви хора. Те не са живели в дивашкия комунизъм\", категорична бе журналистът Бетина Жотева. \n\r\nПо нейни думи това, което се извършва спрямо Унгария, ще тласне много страни в Европа към евроскептицизъм. \"Виктор Орбан развя флага и всички страни от ЕС разбраха къде е границата. Въпреки това не трябва да ставаме евроскептици\", поясни още тя в предаването \"България сутрин\" на . \n\r\n\"Любопитно ми е да разбера какви ще бъдат инструкциите, които България ще изпрати на мисията ни в ЕС. Нашите европейски партньори разбраха, че всички партии на статуквото – както ГЕРБ, така и БСП – се обявиха в защита на Орбан. Това стана, тъй като осъзнават, че репресията върху Унгария може да застигне и България, ако останем без промени\", подчерта бившият председател на България в ООН Стефан Тафров. \n\r\n\"Европейският съюз често се оказва единствената надежда на хората за страни като Унгария и България, тъй като нашите собствени механизми се оказват недостатъчни. Българите, както и унгарците, очакват ЕС да ги предпази от управляващите ни\", изтъкна Тафров пред Bulgaria ON AIR.", "date": "2018.09.20", "title": "Води ли към евроскептицизъм подкрепата за Виктор Орбан?"}
{"url": "https://www.dnes.bg/sofia/2018/09/20/spirat-vodata-v-chasti-ot-sofiia-v-petyk-21-septemvri.388360", "text": "На 21 септември 2018 г. (петък), във връзка с подмяна на сградно водопроводно отклонение на ул. „Мир“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Мир“, ул. „Железопътна“, №18, №20, №22, №24, №24А.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мир “ ъгъла с ул. „Железопътна “.\n\r\nНа 21 септември 2018 г. (петък), във връзка с подмяна на сградно водопроводно отклонение на ул. „Асен Игнатов“, с. Бусманци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Асен Игнатов“ от ул. „Перуника“ до края на улицата.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асен Игнатов “ №31.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.09.20", "title": "Спират водата в части от София в петък, 21 септември "}
{"url": "https://www.dnes.bg/travel/2018/09/20/gigantska-paiajina-pokri-300-metra-plaj-v-gyrciia.388354", "text": " \r\n Безпрецедентен и много странен феномен се случи в гръцкия град Етолико.\n\r\nМестните бяха силно впечатлени, като видяха площ от повече от 300 метра, покрита изцяло от паяжини, пише „Български новини“.\n\r\nТази абсурдна сцена се случи на плажа на източната страна на лагуната до града.\n\r\nМрежите са хванали като мехури дърветата и растителността, включително палми и тамариски.\n\r\nПрез последните дни местните и туристите се оплакваха, че е имало цели ята от комари, които летят над района.\n                    \n                    \n                \r\nТака че хората предполагат, че паяжината трябва да е отговор на природата, за да запази равновесието около региона, като унищожи досадните насекоми.\r\n  \r\n \r\n ", "date": "2018.09.20", "title": " Гигантска паяжина покри 300 метра плаж в Гърция"}
{"url": "https://www.dnes.bg/obshtestvo/2018/09/20/neka-porabotiat-i-rumen-radev-dava-ocenka-na-novite-ministri.388357", "text": "Президентът Румен Радев заяви, че ще оцени новите министри, след като поработят. Парламентът обсъжда днес назначаването на нови и освобождаването на стари министри за МВР, МРРБ, МТИТС.\r\n\"Парадоксално е. Премиерът маха министър на вътрешните работи заради \"мърлявата\", както той се изрази работа на полицията. По закон тази работа се планира, организира, ръководи и контролира от главния секретар на МВР, който се предлага за министър\", коментира държавният глава.\n\n\n\r\nВъв връзка със съгласувателната процедура по указа, Радев посочи, че фактът, че правителството \"склонило\" да я изпълни, е малка, но важна крачка напред в битката за законност.\r\n                    \n                    \n                Президентът каза, че е затруднен да проследи позицията на страната ни относно санкциите, които ЕС може да наложи на Унгария.\r\n\"Оказва се, че страната ни има две позиции за Унгария – едната за пред българската публика, а другата за пред Съвета на ЕС\", коментира той и допълни, че такова амбивалентно поведение на премиера не може да тълкува.\r\nСпоред него въпросът за Унгария е комплексен, но не приема \"запушването на устата\" да е европейски инструмент.\r\nПрезидентът уточни, че обсъжда своя номинация за конституционен съдия, но не посочи имена на този етап. Той коментира, че за него са важни не само високите професионални, но и морални качества, възможностите и умението да отстояваш своята позиция. Президентът уточни, че правосъдният министър Цецка Цачева не е била предлагана за посланик, но има други имена, които е отхвърлил.\r\nРумен Радев откри 11-то издание на форума \"Кариера в България. Защо не?\" с думите, че вижда бъдеще за България във всеки образован млад човек.\r\n\"За мен вие сте по-важни от чуждестранните инвестиции в България\", обърна се президентът към младите хора.\r\n\"Справянето с беззаконието, търсенето на нови социални модели, достъпът до качествени образование и здравеопазване и социални услуги, тук в България, възстановяването на прекъснати социални връзки, всичко това зависи от нас. Това е нашата обща битка за една нова модерна България, в която да се чувствате по-добре, отколкото навън\", заяви още държавният глава. ", "date": "2018.09.20", "title": "Нека поработят... и Румен Радев дава оценка на новите министри"}
{"url": "https://www.dnes.bg/cars/2018/09/20/mercedes-pokaza-pyrvata-sportna-versiia-na-a-class.388366", "text": "Компанията Mercedes представи най-достъпния като цена модел на спортното си подразделение AMG – хот-хеча A 35 4Matic. Той е получил нов турбодвигател и специален асистент, който помагата на водача при каране на писта.\r\nТова е първата спортна модификация на новата A-Class, като ще запълни нишата между топ-версията на модела до момента A 250, която развива 224 к.с., и все още непредставената A 45 AMG, чийто двигател ще разполага с над 400 к.с.\n\r\nMercedes-AMG A 35 е оборудван с 2,0-литров бензинов турбомотор с 4 цилиндъра, развиващ 306 к.с. и 400 Нм. Той работи в комбинация със 7-степенна роботизирана кутия AMG SPEEDSHIFT DCT 7G с два съединителя и система за задвижване на четирите колела AMG Performance 4MATIC с муфа, заключваща задната ос, на която може да се предаде до 50% от въртящия момент.\n                    \n                    \n                \r\nУскорението от 0 до 100 км/ч при този хот-хеч отнема 4,7 секунди. Това е с 0,1 секунди по-бавно от постижението на основния конкурент на пазара Audi S3, който развива мощност от 310 к.с. Максималната скорост е ограничена по електронен път на 250 км/ч.\n\r\nХот-хечът е получил различни брони, по-големи джанти, антикрило, уселена предна част на каросерията заради по-мощния мотор, окачване AMG RIDE CONTROL с адаптивни амортисьори като опция, спортна изпускателна система, спортни кресла и волан със сензорни бутони – същия като при Mercedes-Benz S-Class.\r\n\r\n ", "date": "2018.09.20", "title": "Mercedes показа първата спортна версия на A-Class"}
{"url": "https://www.dnes.bg/notifikacii/2018/09/20/policai-po-poznatata-shema-i-baba-bez-6000-leva.388355", "text": "Жителка на Хасково на възраст 75 години е станала жертва на телефонна измама, съобщи МВР. Тя е била подведена от мним служител на полицията.\r\nТака непознатият се представил по телефона като обяснил, че силите на реда провеждат акция срещу ало измамници и е необходимо нейното съдействие.\r\nМакар и схемата да е отдавна позната, жената се предоверила и събрала наличните си спестявания и дребни златни накити, след което според инструкциите ги изхвърлила през терасата на жилището си на ул. \"П. Р. Славейков\".\r\nОбразувано е било досъдебно приозводство, а работата по него продължава.", "date": "2018.09.20", "title": "\"Полицай\" по познатата схема и... баба без 6000 лeва"}
{"url": "https://www.dnes.bg/politika/2018/09/20/stari-novi-ministri-obeshtaha-da-rabotiat-po-prioritetite.388386", "text": "След рокадите в кабинета, новите министри на транспорта, регионалното развитие и вътрешните работи обещаха да продължат работата на предшествениците си и да следват политиките в секторите си. \n\n\n\n\r\nПо-рано след тричасови дебати новите министри Росен Желязков, Петя Аврамова и Младен Маринов положиха клетва и заеха постовете съответно на Ивайло Московски, Николай Нанков и Валентин Радев. За първите двама не стана ясно със сигурност дали ще станат отново депутати, но Радев обяви, че ще се върне в парламента като народен представител.\n\r\nБившите министри бяха категорични, че наследниците им имат качествата да се справят и да продължат да изпълняват управленската програма.\r\n                    \n                    \n                \"Първото нещо е да се видим заедно с моя предшествинк, с екипа, да се създадат условия и атмосфера за нормална приемственост и да се приоритизират следващите стъпки\", коментира новият министър Росен Желязков. Ексминистърът Московски пък призна, че секторът е тежък, но изрази убеденост, че Желязков има всички качества да се справи. Той посочи, че една от основните задачи пред новия министър е да продължи модернизацията на железниците.\n\r\nЗапитан дали ще се върне като депутат в Народното събрание Московски отговори, че ще си помисли.\n\r\n\"Оставяме подредена къща на добър стопанин. Със същите темпове съм убеден, че Петя Аврамова ще продължи приоритетите на ГЕРБ в управленската програма\", категоричен бе и бившият министър Нанков. От своя страна пък Аврамова обеща, че ще има приемственост в работата и очерта трите си приоритета - ефективност, качество и контрол.\n\r\nДали Нанков ще се върне на депутатската банка, или пък ще остане в регионалното министрество като заместник-министър, така и не стана ясно. Ексминистърът отказа да каже кое от двете предпочита и обясни, че в политиката не винаги личният избор е водещ.\n\r\nАврамова пък коментира, че подкрепата на Николай Нанков ще е ценна за нея и в законодателната власт, и в екипа на регионалното министерство.\n\r\n\"Ще се върна в Народното събрание, ще бъда отново член на Комисията за отбрана и вътрешна сигурност\", заяви обаче бившият МВР шеф Валентин Радев. Неговият наследник Младен Маринов обеща, че преди всичко ще спазва приемствеността и ще продължи работата в системата.\n\r\n\"Смятам, че ориентирайки се и към човешкия ресурс, и към технологичното обновяване, ще постигнем добри резултати\", каза Маринов. Темата кой ще го наследи като главен секретар на МВР обаче не стояла на дневен ред.", "date": "2018.09.20", "title": "Стари, нови... Министри обещаха да работят по приоритетите"}
{"url": "https://www.dnes.bg/balkani/2018/09/20/nisko-zaplashtane-loshi-usloviia-medici-ot-balkanite-napuskat.388349", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНедостигът на лекари e проблем не само за страната ни, но и за голяма част от балканските държави. Ниското заплащане и лошите условия на труд продължават да принуждават много медици да работят извън родните си страни.\n\n\r\nПроблемът бе поставен пред председателите на лекарите от балканските държави на форум в Босна и Херцеговина, предаде .\r\nЛипса на лекари и недофинансиране са само част от трудностите, пред които е изправена здравната система в Република Сръбска. В автономната област, част от Босна и Херцеговина, живеят малко над 1 млн. и 200 хил. души.\r\n                    \n                    \n                Сериозен недостиг на редица медицински специалисти се наблюдава и в родните болници, признават от Българския лекарски съюз.\r\nСпоред представители на медицинското съсловие у нас, здравната ни система трябва да бъде преструктурирана ефективно като бъдат взети под внимание проблемите във всеки един регион на страната.\r\nНедофинансирането в областта на здравеопазването се откроява като проблем в повечето страни на Балканския полуостров. Чрез обмяна на опит обаче трудностите могат да бъдат по-малко.\n\r\n ", "date": "2018.09.20", "title": "Ниско заплащане, лоши условия: Медици от Балканите напускат..."}
{"url": "https://www.dnes.bg/usa/2018/09/20/otnosheniiata-turciia-sasht-shte-ukrepnat-s-investicii.388358", "text": "Отношенията между Вашингтон и Анкара ще укрепнат чрез инвестиции и търговия, заяви турският президент Реджеп Ердоган в реч пред американски инвеститори в Анкара, предаде Ройтерс.\n\r\nДвете страни имат търкания по редица въпроси, сред които политиката на Вашингтон в Сирия, настояването на Анкара за екстрадиция на мюсюлмански духовник, обвиняван за опита за преврат в Турция през 2016 г., и безпокойствата на САЩ заради задържането на американски граждани от турските власти, включително Андрю Брънсън, американски пастор, съден в Турция по обвинения в шпионаж и тероризъм.\n\r\nВашингтон наложи финансови санкции на двама турски министри и удвои митата върху стоманата и алуминия за Турция, с което допринесе за спада на турската национална валута - лирата. В отговор Анкара удвои митата на някои стоки, които внася от САЩ, в т.ч. алкохол, тютюн и автомобили, припомня БТА.\n                    \n                    \n                \r\n\"Вярвам, че нашето стратегическо партньорство със САЩ ще укрепне допълнително чрез инвестиции и търговия, независимо от всичките си възходи и спадове\", е заявил Ердоган, според текста на речта му, с който Ройтерс се е запознала.\n\r\nЕрдоган подчерта, че Турция ще продължи да прави всяка нужна стъпка, така че бизнесът да не пострада от търговските мерки и няма да прави компромис с принципите на свободния пазар.\n\r\n\"Насърчаваме бизнес света да продължи да сътрудничи, докато чрез дипломация търсим начини да разрешим проблемите си с нашите събеседници\", каза Ердоган.\r\n\"Никога не бихме искали да бъдете негативно засегнати или да бъде попречено на проектите ви заради проблеми, които имаме със сегашното американско правителство. Ще продължим да правим нужните стъпки\", добави той.\r\n ", "date": "2018.09.20", "title": "Отношенията Турция-САЩ ще укрепнат с инвестиции"}
{"url": "https://www.dnes.bg/akoshtete-vqrvaite/2018/09/20/top-3-zodii-koito-postigat-celite-si-na-vsiaka-cena.388381", "text": "Има няколко зодиакални знака, които преследват докрай целите си и изпълняват плановете си стриктно. Ето ги.\r\n \r\n\r\n \r\nКозирозите са много работливи и непрекъснато действат по целите си. Искат да постигнат успех на всяка цена. Дори понякога се претоварват и близките им се тревожат за тях. Тези знаци трябва да осъзнаят, че може да са сериозни, отговорни и да постигат амбициите си, но това задължително включва и време за почивка. Фокусират се върху резултатите, а не толкова върху процеса.\r\n \r\n\r\n \r\nВодолеите са тактици. Много добре знаят кои предложения да приемат и кои да откажат. Знаят и перфектно кои трябва да са задълженията им. Няма да се съгласят да направят нещо, ако знаят, че не могат да дадат всичко от себе си за изпълнението му. Те не целят да направят другите щастливи, фокусират се над това, което ще донесе предимства на тях самите и го постигат.\r\n \r\n", "date": "2018.09.20", "title": "Топ 3 зодии, които постигат целите си на всяка цена"}
{"url": "https://www.dnes.bg/eu/2018/09/20/syrbiia-si-dade-granicite-na-evrosyiuza.388390", "text": "Европейски граничари ще могат да бъдат изпращани на сръбските граници, за да подсилват охраната при нови миграционни потоци. Европейската комисия и Белград се договориха днес за това. Споразумението е третото в региона, след като през февруари Албания и през юли Македония приеха съвместна охрана на своите граници с ЕС.\n\r\nВ момента европейската агенция няма законно право да оперира на територията на държави, които не са членове на Съюза.\n\r\nЕврокомисарят за миграцията на ЕС Димитрис Аврамопулос обясни, че мярката е част от работата по укрепване на външните граници на Съюза, като Брюксел се стреми да подпише подобни договори с всички сухоземни съседи. Преговорите с Босна и с Черна гора продължават.\n                    \n                    \n                \r\nСръбските и европейските граничари ще могат да създават общи екипи и да организират съвместни операции, съобщиха от екипа на Аврамопулос. \n\r\nЕвропейската агенция ще получи възможност да води и самостоятелни действия на територията на Сърбия, като договореностите важат за общите граници с България, Унгария, Хърватия и Румъния.\n\r\nСпоразумението ще позволи при внезапни нови потоци от нелегални имигранти, европейските граничари спешно да бъдат дислоцирани по границите на балканските държави, които опират до тези на еврочленките, за да не позволяват те да се прехвърлят на територията на ЕС.\n\r\nПреговорите със Сърбия отнеха 22 месеца. Те бяха първите, започнати от Еврокомисията през ноември 2016 г., най-вече по настояване на Хърватия и Унгария, които бяха силно засегнати, когато Балканският маршрут беше основен вход за мигрантите към ЕС.\n\r\nПредстои проектът, договорен от Брюксел и Белград да бъде одобрен от Европейския парламент и от страните членки преди да бъде подписан и да влезе в сила.\n\r\nМеждувременно Европейският съвет разпространи информация, според която през август в ЕС са влезли незаконно 12 281 мигранти. Повечето от тях са минали през Испания (6533), 4242 са влезли през Италия, а 1506 са прекосили морето между Турция и Гърция.\n\r\nНа продължаващата и днес в Залцбург неформална среща на върха на ЕС председателя на Съвета Доналд Туск заяви, че \"въпреки агресивната реторика, нещата се движат в правилната посока\", главно защото усилията са насочени към подсилване на външните граници и сътрудничеството с трети страни. Туск припомни, че броят на мигрантите е спаднал от почти 2 млн. през 2015 г. до 100 000 от началото на тази година, което е под цифрите отпреди кризата. Според него сега разделението в Европа е между \"тези, които искат да решат проблема с нелегалната миграция, и онези, които искат да го използват за политически цели\".\n\r\nЕС се надява да проведе среща на върха с Арабската лига през февруари в Кайро, на която да убеди държавите от Магреба да приемат разполагането на закрити лагери за мигранти на своя територия. Европа иска да доставя в тях спасените в морето хора и да отсява имащите право на убежище от икономическите мигранти, преди те да са стигнали то територията на ЕС.\r\n ", "date": "2018.09.20", "title": "Сърбия си даде границите на Евросъюза"}
{"url": "https://www.dnes.bg/zvezdi/2018/09/20/ivan-laskin-v-bolnica-s-chernodrobna-nedostatychnost.388403", "text": "Актьорът Иван Ласкин е бил приет в отделението по гастроентерология на Втора градска болница. \r\nЗасега не е ясно какво е състоянието му, като според публикации в други медии става въпрос за чернодробна недостатъчност, пише \"\".\r\nСпоред изданието, информацията, че се търси рядка кръв, за да му бъде направено кръвопреливане, е фалшива.\r\nНеговата партньорка в живота Александра Сърчаджиева не отговаря на телефона си.\r\n ", "date": "2018.09.20", "title": " Иван Ласкин в болница с чернодробна недостатъчност?"}
{"url": "https://www.dnes.bg/muzika/2018/09/20/zapochval-sym-ot-nulata-holandiia-italiia-a-dnes-bylgarski-folklor.388361", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяма период от живота му, в който да не се занимава с музика. Повече от 45 години тя тече в кръвта му, звучи в дома му. Той е Димитър Аргиров – първият певец на група \"Епизод\". Баща му – Илия Аргиров пък е един от най-известните народни певци на България.\r\nСлед смяната на системата през 89-та година в България започва да се усеща кризата на Прехода. Тогава Димитър решава да избяга, както много свои сънародници, поели към терминалите на международните летища в търсене на по-добър живот.\r\nЗаминава за Холандия, където прекарва 2 години, а по-късно се мести в Италия, заедно със семейството си. Там пее и работи 21 години.\r\n                    \n                    \n                \"Отчитам като грешка това свое заминаване за Италия. Ако не бях отишъл там, сега щях да съм на много по-различно ниво чисто музикално, особено с фолклора\", споделя пред камерата на  музикантът.\r\nВ Италия опитва като музикант, но това не е достатъчно за да изхранва семейството си. Започва да търси работа на парче във фабрики и по строежи.\r\n\"Започвал съм от нулата няколко пъти. Нямаш къде да спиш, нямаш работа, нямаш кой знае колко приятели... Имам спомени от седмици, които не свършваха – от една дата на друга, прибираш се вкъщи, спиш за малко и пак...\", разказва за трудния си живот в чужбина Димитър Аргиров. Намира си дори постоянна работа като шофьор на микробус – нещо, което през живота си не е шофирал.\r\nИ така през 2007 г. късметът му се усмихва и той създава своя музикална група, с която успяват да издадат и самостоятелен албум.\r\nЕдин ден, обаче, докато сърфира в интернет, забелязва, че от творчеството на баща му няма почти никаква следа. Само една единствена статия. И решава да поеме по друг път – този на фолклора.\r\nМисията му е да възроди и запази автентичните народни песни, писани на тетрадки от неговия баща и предавани от уста на уста в продължение на години. Колелото се завърта и задава посоката – към дома.\r\n\"България за мен е мястото, на което мога да направя още много. Най-вече заради тези песни – да стигнат до хората, да ги популяризирам. Имам толкова много, че няма да ми стигне целия живот да ги направя\".\r\nДнес Димитър Аргиров е гост с историята си в рубриката на  \"Завърналите се с Петя Кертикова\". Вижте!", "date": "2018.09.20", "title": "Започвал съм от нулата... Холандия, Италия, а днес – български фолклор!"}
{"url": "https://www.dnes.bg/kino/2018/09/20/kolko-e-struvala-nezavisimostta-ni-v-hronikite-na-nezavisimostta.388407", "text": "Колко е струвала Независимостта на България на правителството на Александър Малинов и какво е провокирало искането държавата да бъде призната за самостоятелна – отговор на тези и още много интересни въпроси може да видим в документалния филм \"Хроники на Независимостта“.\r\nВ навечерието на 110 години от обявяването на Независимостта на България, политематичната телевизия ще предложи на зрителите вълнуваща разходка в историята на едно от най-значимите събития за България.\r\nАвторът на филма, журналистът Миглена Георгиева, ще срещне зрителите с много историци, сред които директорът на Института за исторически изследвания при БАН – доц. Даниел Вачков и проф. Веселин Янчев – ръководител на катедра „История на България“ в Софийския университет.\r\n                    \n                    \n                Те ще представят любопитни факти за това каква е била България в продължение на 30 години – от Освобождението до извоюването на независимост и защо българският дипломатически представител в Цариград Иван Гешов не е получил покана за прием при султан Абдул Хамид II.\r\nИсториците ще разкажат какво обезщетение е поискала Османската империя, за да признае Независимостта на България и как Русия се е намесила в тази ситуация.\r\n\"Ще покажем и автентични телеграми, които са се разменяли между преговарящите страни. Както и още много интересни, но малко позабравени факти около обявяването на Независимостта“, разкри авторът на филма Миглена Георгиева.\r\nТова е поредният й документален проект, който ще се излъчи в ефира на , след  \"Хроники на Свободата\" посветен на 140 години от Освобождението.\r\n\"Хроники на Независимостта\" може да гледаме на 22 септември, от 20.00 часа, по Bulgaria ON AIR.", "date": "2018.09.20", "title": "Колко е струвала Независимостта ни в \"Хрониките на Независимостта\""}
{"url": "https://www.dnes.bg/politika/2018/09/20/cvetanov-novite-ministri-po-svoia-pyt-i-po-programata.388396", "text": "Новите министри вече поемат по своя път и ще продължат политиките, които са разписани в управленската програма. Това увери шефът на ПГ на ГЕРБ Цветан Цветанов и настоя, че сегашното управление е без алтернатива.\n\n\n\n\r\n\"Днешното управление е без алтернатива и БСП бяха безпомощни в дебатите в парламента. Единственото, което могат да говорят от опозицията, е какво биха направили, ако днес управляваха. Но те са управлявали и всички сме видели техните резултати\", отсече той.\n\r\nВ сферата на сигурността ще продължат назначенията на нови полицейски служители, ограничаването на престъпността и подобряването на инфраструктурата и пътната безопасност. Цветанов отчете и че по времето на управлението на Валентин Радев се назначени 1700 полицейски служители, а 600 души са напуснали системата.\n                    \n                    \n                \r\nТой добави, че финансовата дисциплина ще продължи в транспортното министерство и при Росен Желязков.\n\r\nЦветанов похвали и работата на бившия вече регионален министър Николай Нанков. \"Създал е много висока взискателност към този пост. Защото едва ли има друг експерт, който да познава всяка една пътна отсечка\", коментира Цветанов.\n\r\nДали ексминистърът ще се върне като депутат, или ще стане заместник на Петя Арамова, обаче било решение на премиера Бойко Борисов.\n\r\n\"Премиерът ще прецени дали ще бъде назначен за зам.-министър, но смятам, че ако се стигне до там, ще бъде едно добро решение, за да се продължи работата по ТОЛ системата и по останалите програми\", коментира вторият човек в ГЕРБ.\n\r\nЦветанов каза и че се обсъждат имена за нов главен секретар на МВР, след като назначеният за вътрешен министър Младен Маринов оваканти поста. Този въпрос обаче бил от компетентността на премиера и МВР шефа, трябвало да мине и съгласувателната процедура с президента.\n\r\n\"Тук няма как да не се направи съгласуването, когато става дума за назначаване. Преди да бъде обявено едно име, ще мине съгласуване между изпълнителната власт и президентската институция\", увери той.", "date": "2018.09.20", "title": "Цветанов: Новите министри по своя път и по програмата!"}
{"url": "https://www.dnes.bg/zvezdi/2018/09/20/za-pyrvi-pyt-maikata-na-demi-lovato-komentira-sluchiloto-se-s-dyshteria-i.388416", "text": "Почти два месеца след като певицата и актриса Деми Ловато бе хоспитализирана, заради свръх доза в Лос Анджелис, за проблема проговори и нейната майка Диана Де ла Гарза.\r\nТя се появи в ефира на телевизионното предаване  Newsmax TV и  сподели подробности около инцидента. \"За онзи момент като цяло е сложно да се говори“, коментира жената.\n\r\nДиана си спомня, че била буквално атакувана от безброй съобщения от близки и приятели, изразяващи своите преживявания и съчувствия. Самата тя останала в неведение до момента, в който не получила съобщения от сътрудничката на певицата от болницата.\n\r\n\"Може да се каже, че бях в шок – нищо не казах. Като родител, на никого не бих пожелала да чуе подобно нещо за което и да е от децата му.\"\n                    \n                    \n                \r\nЦялото семейство веднага се отправили към болницата. Ловато вече е била в съзнание, но в доста лошо здравословно състояние. Както си спомня Де ла Гарза поседяла малко с нея, държала я за ръка и кавала: „Деми, тук съм, обичам те“.\n\r\nМайката на певицата е уверена, че само вярата и молитвите могат да помогнат на дъщеря й да се справи с този проблем. Също така е важна и подкрепата на роднините, приятели и феновете.\n\r\n\"Чувствам, че сега тя е жива от милиони молитви, които бяха произнесени в онзи ден, когато всички узнаха за случилото се. Не смятам, че тя би била тук, ако не бяха те и разбира се докторите. Те са прекрасни!“\r\nОще новини за звездите четете в ", "date": "2018.09.20", "title": "За първи път: Майката на Деми Ловато коментира случилото се с дъщеря й"}
{"url": "https://www.dnes.bg/eu/2018/09/20/frenski-syd-marin-lio-pen-na-psihiatrichna-ekspertiza.388394", "text": "Лидерката на френската крайна десница Марин Льо Пен изрази недоволството си от съдебно решение да й бъде направена психиатрична експертиза за това, че през декември 2015 г. е разпространила в Тwitter снимки, показващи сцени на насилие, извършено от терористичната организация \"Ислямска държава\", предаде Франс прес.\n\r\n\"Мислех си, че имам право на всичко, но не е така! За това, че разкритикувах ужасите на Даеш /\"Ислямска държава\"/ в Тwitter, \"правосъдието\" постанови да ме подложат на психиатрична експертиза! Докъде ще стигнат?!\", написа Льо Пен в Тwitter.\n\r\nСпоред решението на съда целта на психиатричната експертиза е да бъде установено дали Льо Пен е в състояние \"да разбира казаното и да отговаря на въпроси\" и дали \"нарушението, предмет на процеса, е свързано с обстоятелства от настоящето или миналото\" на Льо Пен.\n                    \n                    \n                \r\nМарин Льо Пен публикува в Тwitter на 16 декември 2015 г. снимки, показващи извършени актове на насилие от \"Ислямска държава\" в отговор на направено от журналиста Жан-Жак Бурден сравнение между ИД и Националния фронт на Льо Пен.\n\r\nСнимките показваха смазан с танк сирийски войник, изгорен жив йордански пилот и убития американски журналист Джеймс Фоли с отрязана глава, поставена на гърба.\n\r\nВ публикацията си със снимките Льо Пен написа тогава \"Ето това е Даеш!\"\r\nСнимките, публикувани месец след атентатите в Париж, при които загинаха 130 души, предизвикаха обществено възмущение, а прокуратурата на Нантер започна разследване за \"разпространението на съдържащи насилие изображения\", припомня Франс прес, цитирана от БТА. ", "date": "2018.09.20", "title": "Френски съд: Марин Льо Пен на психиатрична експертиза!"}