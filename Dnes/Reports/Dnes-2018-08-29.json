{"url": "https://www.dnes.bg/usa/2018/08/29/us-banka-turciia-da-plati-179-mlrd-vynshen-dylg-inache.386440", "text": "Турция да изплати 179 милиарда долара външен дълг до юли 2019 г. Това пресметна американската банка Джей Пи Могран (JPMorgan), предават от БТА. Дългът се равнява на близо четвърт от годишния брутен вътрешен продукт на страната и може да доведе до лязко свиване на икономиката, която е изпаднала в криза.\r\nГоляма част от платимия дълг, около 146 милиарда долара, е натрупана в частния сектор и най-вече от банките. Правителството ще трябва да плати дълга или да разсрочи плащането на 4.3 милиарда долара, а частните компании да поемат останалата част, уточняват от американската банка.\r\nВъпросът стана особено актуален, след като турската лира се срина рязко с 40% тази година заради политическата намеса във валутната политика и спора със САЩ за задържането на американския пастор от Турция.\r\r\n                    \r\n                    Сривът на лирата засили страховете, че компаниите могат да срещнат трудности при изплащането на големия валутен дълг, както и за влиянието върху акциите на европейските банки, които имат бизнес в страната.\r\nАмериканската банка пък уточни, че натрупаният от Турция външен дълг като процент от брутния вътрешен продукт се приближава до рекордния максимум непосредствено преди финансовата криза от 2001-2002 г.\r\n\"Необходимите финанси за следващите 12 месеца са големи и достъпът до пазара стана проблематичен\", се посочва в информацията на американската банка.\r\nСпоред изчисленията на Джей Пи Морган, които се основават на данните на централната банка на Турция, до края на 2019 страната ще трябва да върне 32 милиарда долара. Падежите на по-големите суми са през септември, октомври и декември.\r\nТова може да доведе до частично намаляване на бизнеса на международните банки в страната и за някои от тях разсроченото плащане на главници може да се окаже предизвикателство.\r\nПри все това, те разполагат с достатъчно външни активи, за да покрият валутните задължения. Около 47 милиарда от платимия дълг са търговски кредити, които относително лесно могат да бъдат разсрочени, допълва американската банка.\r\nИма риск Турция да не успее да постигне разсрочване на външен дълг от 108 милиарда долара до юли 2019 година. ", "date": "2018.08.29", "title": "US банка: Турция да плати $179 млрд. външен дълг, иначе..."}
{"url": "https://www.dnes.bg/stranata/2018/08/29/po-bez-opasnite-bylgarski-pytishta.386452", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Катастрофата край Своге повдигна много въпроси не само за това дали има или не варовик в асфалта на пътя-убиец. Шофьорите днес се питат не само дали пътищата, по които се движат, са безопасни или как се шофира по тях а и как се гледа на безопасността на пътя. \n\n\n\n\r\nЕксперти в сферата на пътната безопасност и подръжката на автомобили и автобуси отговарят на въпроса фатално ли е това, че превозното средство, взело 17 жертви край Своге, не е минало технически преглед преди да потегли на път и само недопустимото вещество в асфалта ли е причина трагедията да се случи. В предаването \"Директно\" по   коментира Ивайло Славков от СБА. \r\n                    \r\n                    \r\nБезопасно ли е да се шофира в България и кои са опасните пътища у нас? \n\r\n\"Катастрофи са ставали и винаги ще стават. Въпросът е да са по-малко и да взимат по-малко жертви. Ако един път е направен както трябва, при определени ситуации ще помогне за спасяването на човешки живот. Изправен автомобил и изряден път са най-добрата комбинация. Компромис може да се допусне в състоянието на пътя, защото ако автомобилът не е в добро състояние, той може и вероятно ще създаде проблеми\", заяви Ивайло Славков. \n\r\nПо думите му при създалата се обстановка по време на трагедията край Своге със сигурност 13-те км превишена скорост са оказали влияние върху фаталния развой на събитията. \n\r\n\"При дъжда пътят става доста по-хлъзгав, автомобилът е неустойчив и дори с малко превишение на скоростта, ще има проблеми при спирането.\", каза още в предаването експертът.\n\r\nКаква е подготовката на шофьорите на пътя и доколко у нас това е проблем, върху който трябва да се работи?", "date": "2018.08.29", "title": "По (без)опасните български пътища..."}
{"url": "https://www.dnes.bg/obshtestvo/2018/08/29/signali-kym-helpbook-opasno-krystovishte-mantinela-bokluci.386425", "text": "\r\nПредставяме ви обзор на част от сигналите през изминалите няколко дни, постъпили в платформата на \n\r\nПървият засяга  след приключил грандиозен ремонт на столичния бул. \"Христофор Колумб\" 61, около спирката пред ресторант Александрия. След повече от 10 дни чакащите на спирката се \"наслаждават“ на паднал знак, друг наклонен знак за предимство, който го чака същата съдба, купчини с изкъртен асфалт и чакъл, които грозят района. Авторът на сигнала пита отговорните органи дали е планирано извозване на остатъците и разчистване на терена като прилага снимки. \r\n                    \r\n                    \r\nПотребител се оплаква от  Твърди, че с времето \"язвите стават все по-широки и по-дълбоки. Не бих се учудил, ако в бъдеще стане изобщо непроходима за леки автомобили. Част от проблема предполагам е наличието на течаща вода /не зная откъде/ по самата улица в продължителни периоди от годината.\"\r\nПолучихме сигнал към Община Пловдив за  която се намира на Коматовския възел, точно на завой. Прекъсната е в интервал от поне 20 метра и в това си състояние е опасна за преминаващите автомобили. \"При удар в прекъснатата мантинела, тя преминава през купето на колата както нож през масло. Моля да се обърне сериозно внимание това застрашава безопасността!“\r\nПоредния сигнал, отправен към столичния район \"Красно село“, е за . \"Липсващи пружини от двете страни на батут на детска площадка, намираща се между улиците: “Балчик”, “Съвет на Европа” и локалното платно на бул. “Цар Борис III”. Опасност от пропадане в шахтата и нараняване. Подадени са два сигнала до контактен център (call.sofia.bg) към Столична Община, които все още са в статус “Чакащ обработка”. Моля, вземете под внимание спешността на случая! Съоръжението трябва да се ремонтира незабавно, тъй като застрашава здравето на децата ни!“\n\r\nКъм Столична община - Район \"Триадица“ е подаден сигнал за : \"Всеки ден на мен, а и на стотици граждани от кв. \"Кръстова вада\" ни се налага да пресичаме ул. \"Филип Кутев\" на кръстовището и с ул. \"Емилиян Станев\". Това кръстовище е много натоварено и много опасно за пресичане, особено когато сме с малки деца. Дано да не стане някой ужасен инцидент, при който да пострадат пешеходци. На това кръстовище трябва да се постави пешеходен светофар, за да можем да пресичаме безопасно. Знам, че този светофар ще пречи на автомобилите и вероятно ще предизвика задръствания, но ние трябва да имаме възможността да се предвижваме като пешеходци.\"\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в \r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.08.29", "title": "Сигнали към HelpBook: Опаснo кръстовище, мантинела, боклуци"}
{"url": "https://www.dnes.bg/stranata/2018/08/29/bebe-se-rodi-v-lineika-v-karnobat.386453", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Екип на Спешната медицинска помощ в Карнобат изроди бебе в линейка. Детенцето се казва Христо и е настанено с 27-годишната си майка в бургаската болница.\r\nВ линейката са били фелшер, шофьор и акушерката Цонка Ченешева. Още когато преглеждат родилката разбират, че нямат време, предаде Bulgaria ON AIR.\r\nПлодът е преносен, а водите на майката изтичат на път за болницата.\r\nЦонка казва, че за щастие линейките са добре оборудвани. Във всяка една от тях има родилна чанта с пелени, спирт, ръкавици.\r\nЧесто при раждане в линейка асистират и шофьорите.\r\n27-годинишната майка и нейното бебе са настанени в бургаската болница и са в добро здравословно състояние.\r\n ", "date": "2018.08.29", "title": "Бебе се роди в линейка в Карнобат"}
{"url": "https://www.dnes.bg/eu/2018/08/29/ostri-sporove-i-mahnaha-zlatnata-statuia-na-erdogan-v-germaniia.386376", "text": "\r\nОтстранена бе четириметрова златна статуя на турския президент Реджеп Тайип Ердоган, която тази седмица бе издигната в западния германски град Висбаден, предаде ДПА.\n\r\nМного жители на града се разгневиха заради поставянето на статуята, която бе издигната в рамките на Берлинското биенале за съвременно изкуства.\n\r\nГрадските власти решиха да отстранят арт инсталацията, тъй като сигурността й не може да бъде гарантирана повече, съобщиха късно снощи местните власти в Тwitter.\n\r\nПолицията качи в Тwitter видео, на което се вижда, че рано тази сутрин пожарна кола отстранява статуята.\n\r\r\n                    \r\n                    Късно снощи поддръжници и опоненти на Ердоган се събраха на централния площад, на който бе издигната статуята. Събралите се хора навлязоха в остри спорове.\n\r\nГоворител на полицията посочи, че на площада е имало \"агресивна атмосфера\", но каза, че не е имало прояви на насилие.\n\r\nПредставителят на градските власти Оливер Франц обаче посочи пред в. \"Курир\", че е имало и размяна на удари, както и че са се виждали \"остри предмети\".\n\r\nСтатуята на Ердоган е била поставена без знанието на местните власти, каза вчера говорителка на властите във Висбаден пред ДПА.\n\r\nПолучихме телефонни обаждания от редица ядосани граждани - хората не знаят, че това е част от Биенале, каза тя за статуята.\n\r\nДруги представители на местните власти казаха, че е било дадено одобрение за поставяне на статуя на човек във връзка с фестивала, но властите не са били уведомени, че статуята ще бъде на Ердоган.\n\r\nНовината за арт инсталацията дойде точно месец преди държавното посещение на Ердоган в Берлин, на което много германци се противопоставят заради все по-авторитарния му стил на управление, пише БТА.\n\r\nТазгодишното Берлинско биенале ще се състои под мотото \"Лоши новини\".\r\n ", "date": "2018.08.29", "title": "Остри спорове и... махнаха златната статуя на Ердоган в Германия"}
{"url": "https://www.dnes.bg/stranata/2018/08/29/pritokyt-na-migranti-opasen-efekt-za-prestypnostta.386454", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Група от 25 нелегални имигранти бе задържана близо до Бургас. Те са се придвижвали с леки автомобили и са само млади мъже. Групата е минала границата от Турция през гората в Странджа планина.\n\r\n\"Притокът на мигранти има един косвен, но изключително опасен ефект, а именно засилване ролята на организираната престъпност по всички трасета откъдето те преминават\", коментира в студиото на \"Денят ON AIR\" експретът по международна сигурност Димитър Гърдев.\n\r\nТой отбеляза, че когато говорим за трафик на бежанци са намесени много пари. По данни на ООН около 7 млрд. евро е годишният оборот, с който трафикантите разполагат.\r\n                    \r\n                    \r\n\"По този начин държавите по пътя на мигрантите косвено се оказаха в хватката на организираната престъпност. В момента по всички гранични зони се наблюдава създаване на канали, които няма как да съществуват без помощта на мафията\", каза още експертът.\n\r\nПред  Димитър Гърдев обясни, че за да се справим с мигрантския проблем трябва да имаме комплексен подход.\n\r\n\"Не може да се разчита единствено на средствата на полицията, граничарите или пък на преградни съоръжения. Когато имаме налице корумпирана държава и забавено правосъдие, се създава усещането за безнаказаност. Много е важно да бъде изградена единна европейска политика за мигрантите\", категоричен бе експретът по международна сигурност в студиото на Ганиела Ангелова.\n\r\n ", "date": "2018.08.29", "title": "Притокът на мигранти - опасен ефект за престъпността"}
{"url": "https://www.dnes.bg/stranata/2018/08/29/api-iska-postoianen-patrul-po-pytia-ruse-biala.386443", "text": "Агенция \"Пътна инфраструктура\" е отправила искане до \"Пътна полиция\" за постоянен полицейски патрул в 15-километров участък от пътя Русе-Бяла, който е в ремонт, съобщиха от АПИ.\r\nПричината е, че заради ремонта в участъка от главния път - от разклона за село Пиргово до отбивката за град Две могили, скоростта е ограничена до 50 км/час, но тя не се спазвала от повечето шофьори.\r\nОт Областното пътно управление в Русе обясниха, че основният асфалт в отсечката вече е положен, като се предвижда до месец да бъде отлят последният износващ пласт.\r\nПредстои от утре поставянето и на временна пътна маркировка в участъка. От Областното пътно управление призоваха шофьорите да спазват правилата за движение и въведените ограничения.\r\n ", "date": "2018.08.29", "title": "АПИ иска: Постоянен патрул по пътя Русе-Бяла"}
{"url": "https://www.dnes.bg/obshtestvo/2018/08/29/skypite-cyrkovni-taksi-ne-bili-za-alchnite-popove.386432", "text": "Поскъпването на църковните такси не е самоцелно и не е продиктувано от необходимостта да \"бъдат увеличени заплатите на алчните попове\", а заради трикратното увеличение на разходите за издръжката на енорийските свещеници и енорийските храмове, съобщиха в специално обръщение до медиите от Старозагорския епархийски съвет.\n\n\n\r\nУвеличението на таксите, някои от които до 5 пъти, както например е при споменаване имена на християни в целогодишните молитви: от 1 лeв на 5 лв., са за посрещането на непрекъснато увеличаващите се разходи, свързани с поддръжката на енорийските храмове, категоричен е старозагорският митрополит Киприан пред \"Монитор\".\r\r\n                    \r\n                    Неговият подпис стои под колективното решение на съветниците му от 25 юни т.г. Увеличението било в синхрон с установените от Светия Синод на БПЦ пределни цени и било взето в пълен състав, това ставало за пръв път от 2007 г. насам.\r\n\"През периода преди промяната три пъти са се увеличили както разходите по издръжка на енорийските духовници, така и съпътстващите разходи в енорийските храмове, които включват не само грижи за храмовите сгради и прилежащите помещения, но и поддържане и обгрижване на неделните училища към тях, различните курсове по езици, компютърна грамотност, школите по рисуване и ред други социални инициативи\", обясни той.\r\nСвещениците можели да намалят сумите и и дори да служат без пари, ако преценели че енориаршите им са социално слаби.\r\n\"Стремежът на Старозагорския епархийски съвет е да води диалог с всички граждани, в който да се търсят и занапред разумни решения, подпомагащи взаимодействието между енориаши и духовници. Диалог, от който имаме нужда всички във времето и мястото, където живеем, за да не се спекулира с доверието на Църквата като институция, възглавена от Самия Бог и вярата, която ни скрепява и ни дава сили в различни етапи от нашия живот\", обяснява още митрополита.", "date": "2018.08.29", "title": "Скъпите църковни такси не били за \"алчните попове\""}
{"url": "https://www.dnes.bg/rusia/2018/08/29/zaradi-rusiia-i-turciia-destabilizirat-li-se-balkanite.386455", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Австрийски политолог прикова вниманието на Европейския съюз с твърдението, че Русия и Турция ще дестабилизират Балканите. Какво са намислили Путин и Ердоган и може ли да се говори за колаборация между двамата лидери?\n\n\n\r\n\"И Русия, и Турция имат сериозни интереси на Балканите, различни от тези на ЕС. Те биха използвали всяко забавяне в Съюза. Това го видяхме в Македония. Те имат общи интереси, но не са общи на Балканите. Преди всичко става дума за икономика и геополитика. Може да очакваме някакво противопоставяне между тези 2 сили, отколкото сътрудничество\", отбеляза историкът и анализатор доц. Александър Сивилов.\r\n                    \r\n                    \r\nГостът на \"Денят ON AIR\" припомни, че и двете държави разполагат с различна религиозна основа, с която могат да повлияят.\n\r\n\"В Русия не е правена пенсионна реформа от 1999 година. Това, което бе създадено по времето на Борис Елцин – това е. Възрастта за пенсиониране се вдигна с 8 години и хората оправдано реагираха много остро. През последните години икономиката на Русия никак не е розова. Въпреки това, започнаха да се съвземат от санкциите. Започнаха да произвеждат технологии, самолети. Същевременно има изоставане в много важни технологични сектори като ракетната индустрия\", посочи доц. Сивилов пред.\n\r\nПрез изминалото европредседателство на България, правителството ни засегна редица въпроси, като част от тях бе темата със Западните Балкани.\n\r\n\"Действията на правителството ни бяха по-скоро пожелателни. Държавите, за които ставаше въпрос, все още нямат икономическите устои да влязат в ЕС\", смята анализаторът.\n\r\n ", "date": "2018.08.29", "title": "Заради Русия и Турция: Дестабилизират ли се Балканите?"}
{"url": "https://www.dnes.bg/notifikacii/2018/08/29/za-rohingite-kak-maika-da-prejivee-gledkata-na-decata-si-hvyrleni-v-ogynia.386409", "text": "Носителката на Оскар, актрисата Кейт Бланшет каза пред Съвета за сигурност на ООН, че не е била подготвена за размерите и дълбочината на страданията, с които се е сблъскала в бежанските лагери на рохингите в Бангладеш. Тя посети лагерите през март като посланик на добра воля към агенцията за бежанците на ООН, предаде Асошиейтед прес.\n\r\nБланшет разказа, че е чула покъртителни истории за мъчения, за изнасилване, за хора, които са видели как техните близки са избивани пред очите им, за деца, които са хвърлени в пламъци и са изгорели живи.\n\r\n\"Аз съм майка и съзрях моите деца в очите на всяко едно дете, което срещнах в бежанските лагери. Видях себе си във всеки родител. Как може една майка да преживее гледката на децата й, хвърлени в огъня?\", заяви Бланшет пред членовете на Съвета за сигурност.\n\n\n\r\"Няма да забравя никога преживяното там\", допълни тя.\n\r\nПреди дни се навърши една година от кризата с рохингите, предизвикала бежанска вълна от Мианма към Бангладеш. В бежански лагери в Бангладеш сега се намират 700 000 рохинги. \n\r\nКризата започна, когато бунтовническа група на рохингите атакува военни и полицейски постове в щата Ракхайн в Мианма. В отговор мианмарските военни предприеха контрамерки и бяха обвинени в тежки нарушения на човешките права, изнасилвания, убийства, мъчения и опожаряване на домовете и селата на рохингите.\n\r\nСъветът за сигурност на ООН се събра вчера, за да отбележи годишнината от тези събития.\n\r\nПред членовете на Съвета за сигурност актрисата припомни, че е имало още няколко подобни кризи, които са принудили рохингите да бягат в Бангладеш. Тя се е срещнала в бежански лагер с 90-годишна жена, която е била сред бежанците в кризата през 1978 г. и после в кризата през 1992 г. Тогава в Бангладеш избягаха 200 000 и 250 000 рохинги.\n\r\nБланшет призова за подкрепа за бежанците и за бангладешките градове, които са ги приели. Актрисата прикани Съвета за сигурност да помогне за връщане на рохингите в Мианма.\n\r\nРохингите дълго време са били третирани като аутсайдери в Мианма, в която преобладават будистите, въпреки че техните семейства живеят там от поколения. На почти всички рохинги се отказва гражданство от 1982 г., което де факто ги превръща в апатриди (хора без гражданство). На тях им се отказват основни права и свобода на движение, пише БТА.\n\r\n\"По въпроса с рохингите се провалихме в миналото, но моля ви, нека не се проваляме отново\", каза Бланшет пред Съвета за сигурност на ООН.", "date": "2018.08.29", "title": "За рохингите: Как майка да преживее гледката на децата си, хвърлени в огъня?"}
{"url": "https://www.dnes.bg/zvezdi/2018/08/29/tova-go-moje-nai-dobre-nikoleta-se-pychi-na-tenis-kort.386402", "text": "Николета Лозанова отново разгорещи феновете си със секси снимки. След като плеймейтката качи фотоси с оскъден бански, този път тя показа плът на тенис корт.  \r\n\"Беше забавен ден\", написа тя под снимка, на която позира до мрежата на корта. Николета е облечена с изрязано бяло боди, като е закрила задните си части с тенис ракетата. Сложила си е и слънчеви очила, за да може да уцели топката. \r\n \r\n\"Ето така се играе\", \"Само маратонките не са й много за тенис\", пишат нейни последователи в Instagram. \r\n \r\nЛозанова е на почивка в скъп спа хотел заедно с дъщеричката си Никол. Това се вижда от други нейни снимки, една от които е на момиченцето, което е по бял халат, прегърнало любима плюшена играчка. \r\n \r\n\r\n ", "date": "2018.08.29", "title": "Това го може най-добре! Николета се пъчи на тенис корт"}
{"url": "https://www.dnes.bg/stranata/2018/08/29/shofioryt-grigorov-ostava-pod-domashen-arest.386448", "text": "\nСофийският окръжен съд наложи мярка за неотклонение \"домашен арест\" на шофьора на катастрофиралия край Своге автобус Григор Григоров. Така искането на прокуратурата беше уважено. От обвинението искат и забрана мъжът да напуска страната, както и да му бъде отнета шофьорската книжка.\n\n\n\r\nВ съдебната зала бяха представени доказателства, според които става ясно, че при опасния завой край Своге автобусът е навлязъл в насрещното платно. Тогава Григоров предприел рязка маневра и така колата започнала да се преобръща, според показанията на жена, пътувала зад шофьора, както и на хората, които са били в блъснатите от автобуса коли, предаде БТА.\r\r\n                    \r\n                    По разследването все още няма изготвена автотехническа експертиза, както и такава за състоянието на шофьора. Григоров бе доведен днес в съда под охрана, с превръзка на главата и накуцвайки.\r\nРешението на съда не е окончателно.\r\nГригоров бе доведен в съдебна зала под засилена охрана. Преди ден той беше изписан от болница ИСУЛ и преместен в болницата към затвора. В съда днес той е с превръзка на главата.", "date": "2018.08.29", "title": "Шофьорът Григоров остава под домашен арест"}
{"url": "https://www.dnes.bg/stranata/2018/08/29/borisov-otnovo-naredi-bez-stroitelstvo-na-silistar.386434", "text": "Премиерът Бойко Борисов разпореди на областния управител на Бургас Вълчо Чолаков да предприеме мерки, за да спре изпълнението на решението на Общинския съвет-Царево във връзка с казуса \"Силистар\".\n\n\r\nОбластният управител ще упражни своите правомощия за контрол по законосъобразност на решението след постъпване на протокола от заседанието в Областна администрация.\r\nЩе бъде преценена възможността за връщане или оспорване пред съда на решението. Разглежда се и алтернативата да бъде сигнализирана Окръжната прокуратура, съобщиха от правителствената пресслужба.\r\nПроверка на регионалната екоинспекция установи, че общинските съветници в Царево са гласували в нарушение на Закона за устройството на територията докладната на кмета за възлагане на проект за план за строителство в местността \"Силистар\".\r\r\n                    \r\n                    Става дума за 22 дка бивш свинарник, като мотивът на съветниците e да възстановят пътя до плажа, който попада в частен имот.\r\nСпоред екоорганизации обаче това ще даде възможност за строителство на вилно селище в природен парк Странджа.\n\r\n\r\n ", "date": "2018.08.29", "title": "Борисов отново нареди: Без строителство на Силистар!"}
{"url": "https://www.dnes.bg/rusia/2018/08/29/opozicioneryt-navalni-putin-e-v-panika.386451", "text": "Руският опозиционер Алексей Навални заяви, че президентът Владимир Путин \"е в паника и се опитва да подслади горчивия хап\", след като държавният глава обяви смекчаване на пенсионната реформа, предаде Франс прес.\r\nВ телевизионно обръщение Путин представи днес предложения за ограничаване на крайно непопулярните промени, чието огласяване предизвика протести и спад на неговата популярност, предаде БТА.\r\nНавални, осъден на 30 дни административен арест за поредно организиране на неразрешена публична проява, призова руснаците да се съберат на протест срещу законопроекта на 9 септември, когато в Русия ще бъдат произведени регионални и общински избори.\n\r\r\n                    \r\n                    Допитвания до общественото мнение показват, че близо 90 процента от руснаците са против първоначалните предложения за реформа. Политическите опоненти на Путин, в това число Навални, се опитват да канализират обществения гняв, организирайки протести, отбелязва Ройтерс.\r\nПравителственият план за повишаване на пенсионната възраст както за жените, така и за мъжете, беше оповестен през юни, когато вниманието на страната беше насочено главно към Световното първенство по футбол.\r\nПроектът предизвика повсеместно недоволство, посочва Асошиейтед прес.\r\nМакар че предложените промени поставят Русия редом до много други страни, голям брой руски семейства, особено в селските райони и малките градове, се безпокоят, че доходите на домакинството им ще намалеят сериозно във времена, когато за младите хора е трудно да си намерят стабилна работа.\r\nПредложенията се отразиха тежко на одобрението за президента, което спадна под 70 процента - най-ниското си равнище след анексията на Крим през 2014 г.\r\nДоходите на руските пенсионери при управлението на Путин стабилно се увеличават и тази част от населението е един от основните му поддръжници, отбелязва АП. Агенцията припомня, че средната продължителност на живота в Русия е 78 години при жените и 67 години при мъжете.\r\nПрез последните години руската икономика преживява трудности заради санкциите, наложени от Запада след анексирането на Крим, и заради ниските цени на петрола. Русия е изправена и пред задаваща се демографска криза в резултат на изключително ниската раждаемост след разпадането на Съветския съюз.\r\nПутин е известен с ежегодната си телевизионна \"Пряка линия\", когато отговаря на граждани в ефир. Той обаче рядко прави телевизионни обръщения към нацията и сегашната му поява показва колко спорни са планираните реформи.\r\nРуският президент от години избягва обсъждането на силно непопулярната идея за повишаване на пенсионната възраст, за която съветниците му се застъпват.\r\nПредседателят на Сметната палата Алексей Кудрин, един от първите поддръжници на пенсионната реформа, приветства предложенията на Путин, докато комунистическата партия, противник на реформата, заяви, че огласените от президента отстъпки не са достатъчни.", "date": "2018.08.29", "title": "Опозиционерът Навални: Путин е в паника!"}
{"url": "https://www.dnes.bg/akoshtete-vqrvaite/2018/08/29/absurd-bashta-vozi-dyshteria-si-zavyrzana-za-kolata.386441", "text": "Баща вози дъщеря си, вързана отзад на автомобила си, полицията го арестува.\r\nНе, това не е преразказ за кадър от риалити формат, а действителен случай в Турция.\r\nИнформацията е от турското издание \"Хюриет дейли\" и е илюстрирана с видео, което е едно от най-гледаните и коментирани в турската социална мрежа тази седмица.\r\nБащата е шофирал миниван в централната част на Турция, докато момичето му е пътувало с него - здраво прикрепено за задната част на колата.\r\nЗа абсурдната случка е сигнализирал пътник, който е бил в друга кола, и е станал свидетел на случващото се по пътищата на южната ни съседка.  ", "date": "2018.08.29", "title": "Абсурд! Баща вози дъщеря си, завързана за колата"}
{"url": "https://www.dnes.bg/kino/2018/08/29/veneciia-posreshta-zvezdite-75-iiat-kinofest-trygva.386436", "text": "\n\r\nВъв Венеция се открива седемдесет и петото издание на най-стария кинофестивал в света, който ще продължи до 8 септември, предадоха световните агенции.\r\nПредседател на журито тази година ще бъде мексиканският режисьор Гийермо дел Торо. Фестивалът ще бъде открит с прожекция на филма \"Първият човек\" на американския режисьор Деймиън Шазел. Главната роля в биографичната продукция за Нийл Армстронг - първият човек, стъпил на Луната, е поверена на канадския актьор\r\nРайън Гослинг. В основната конкурсна програма на фестивала са включени 21 филма.\r\nРаботещите винаги заедно братя Джоел и Итън Коен ще се представят с мини-сериала \"Балада за Бъстър Скръгс\" с участието на Джеймс Франко и Лиъм Нийсън. Алфонсо Куарон се завръща на венецианската лагуна с лентата \"Рим\". Това е кинотворба, пълна противоположност на филма му \"Гравитация\", показан при откриването на феста през 2013 година. \"Рим\" е по-скоро автобиографичен разказ. Куарон е женен за италианка и прекарва дълго време в областта Тоскана.\r\r\n                    \r\n                    Своя нов филм ще представи известният италиански режисьор Марио Мартоне - \"Капри-революция\". В основната конкурсна програма участва и германецът Флориан Хенкел фон Донерсмарк с \"Werk ohne Autor\" /Работа без автор/ за историята на нацистка и постнацистка Германия. С тази кинопродукция ще се състезава и очакваната с интерес черна комедия \"Братята Систърс\" на Жак Одиар.\r\nВ конкурсната програма е включен също Йоргос Лантимос с историческата си кинотворба \"Фаворитът\" с участието на Ема Стоун и Оливия Коулман. Майк Лий се представя в конкурса с \"Peterloo\" /Питърло/ за клането в Манчестър през 1819 година, а Ласло Немеш със \"Залез\". За топ наградите ще се състезават също лентата на Джулиан Шнабел за Ван Гог \"At Etenity Gate\" /Врата към вечността/ и кинотворбата за една общност от афроамериканци \"What You Gonna Do When The World's On Fire?\" на Роберто Минервини.\r\nБританската актриса Ванеса Редгрейв и канадският режисьор Дейвид Кроненбърг ще бъдат почетени с награда \"Златен лъв\" за цялостно творчество, предаде БТА.\r\nНай-очакваната знаменитост на червения килим е колоритната американска певица Лейди Гага. Тя играе главната роля в режисьорския дебют на актьора Брадли Купър с римейка на класиката \"Роди се звезда\".\r\nКинофестът ще бъде закрит с още една биографична лента /\"Driven\"/ /Задвижен/ на британския режисьор Ник Хам за възхода и падението на американския автомобилен конструктор Джон Делориън.\r\nХудожественият ръководител на венецианския кинофорум Алберто Барбера заяви, че в тазгодишната програма са включени най-разнообразни жанрове - от уестърни и хоръри до комедии и мелодрами. Но всички те са представени с един дълбок авторски прочит. Общата характеристика на повечeто ленти е тяхната голяма продължителност. Ала според Барбера това е напълно очаквано във века на сериалите.\r\nАгенция Ройтерс отбелязва, че кинофестивалът във Венеция дава първа възможност за представянето през сезона на потенциалните носители на \"Оскар\"-и. След като на кинофеста в Кан бяхме свидетели на бойкота на платформата \"Нетфликс\", сега голям брой звезди и режисьори от А-отбора на Холивуд се стичат във Венеция, решила да възвърне пълния си блясък. Кинофестът е най-старият в света, като той за пръв път се провежда през месец август 1932 година, припомнят агенциите.", "date": "2018.08.29", "title": "Венеция посреща звездите: 75-ият кинофест тръгва"}
{"url": "https://www.dnes.bg/index/2018/08/29/za-razkopkite-na-herakleia-sintika-oshte-60-hil-ot-haznata.386433", "text": "Още 60 хил. лв. отпусна правителството за продължаване на археологическите проучвания на \"Хераклея Синтика\" в местността Рупите, Петрич.\n\r\nАрхеологическата информация от мястото обогатява съществено знанията за историята на Балканите през античността, както и за прехода към Средновековието.\r\nВ дългосрочен план се цели да се проучи и покаже максимално най-голяма част от централния площад и околните му сгради както и театъра, който градът е притежавал, съобщиха от правителствената пресслужба.\r\nПрез май правителството отпусна 100 хил. лв. за разкопките.\r\nТова е единственият гръко-македонски град в България, изследван археологически. Той е разположен на границата между древните области Тракия и Македония.\r\nПисмените извори и досегашните археологически данни разкриват етнически силно смесено население в югозападния ъгъл на днешна България с обща платформа - елинската култура.\n\r\nСмята се, че Хераклея Синтика е била столица на Средна Струма. Разкопките започват през 2007 г. Откритите до този момент находки са превърнали античния град в привлекателна туристическа дестинация, която има към 50-60 хил. посетители миналата година.\n\r\n\r\n ", "date": "2018.08.29", "title": "За разкопките на Хераклея Синтика - още 60 хил. от хазната"}
{"url": "https://www.dnes.bg/stranata/2018/08/29/bsk-protiv-kvotite-za-hora-s-uvrejdaniia.386439", "text": "Българската стопанска камара отново се обяви против квотите за хората с увреждания, залегнали в проекта на нов Закон за хората с увреждания.\r\nЕфектът от една подобна мярка ще бъде крайно негативен за целия пазар на труда, но по-важното - това е унизителен подход спрямо хората, които по една или друга причина са с над 50 на сто намалена трудоспособност, се заявява в позиция на БСК по темата, публикувана на сайта на организацията.\r\nВ нея се припомня, че през последните седмици българските работодатели нееднократно изразиха категоричната си негативна позиция срещу въвеждането на квоти за наемане на хора с трайни увреждания. Квотното разпределение на персонала по същество е пряка намеса на държавата в стопанската дейност, се посочва в становището.\n\n\n\r\r\n                    \r\n                    В него се подчертава, че готовността на работодателя да наеме работник се определя от професионалните качества, знания, умения и компетенции на съответния работник, а не от здравословното му състояние.\r\n\"В условията на тежък и задълбочаващ се недостиг на работна сила, българският работодател възприема хората с увреждания като ценен човешки потенциал\", заявяват от БСК.\r\nСпоред БСК основно препятствие за наемане на хора с увреждания е липсата на достъпна публична среда, която да им позволи да учат, да се развиват и да стигат безпрепятствено до работните си места, а това е неизпълнен ангажимент на централната и местната власт.\r\n\"Изразяваме категоричната си убеденост, че проблемът със заетостта на хората с увреждания не следва да се решава с квоти, а с мерки, за които основно отговорна е държавата\", допълват от БСК.\r\nДруго възражение на БСК срещу законопроекта е, че основният приносител на средства за бъдещия Фонд \"Заетост на хора с увреждания\" към МТСП ще бъде българският работодател, но неговият глас няма да е определящ за управлението на събраните средства, тъй като управителното тяло на фонда ще е доминирано от представители на държавните институции, а хората с увреждания изобщо няма да са представени.\r\nБСК вижда в предвиденото включване на един представител на работодателите в управлението на бъдещия фонд форма на привиден демократизъм и имитация на \"отразени бележки на работодателите\".\r\nБСК е против създаването и на втори фонд към МРРБ, който отново ще се пълни със средства от бизнеса и отново ще се управлява без негово участие. Предвиден е непропорционален размер на санкциите за инвеститорите в строителни обекти, които не отговарят на изискванията за достъпна среда (10 на сто върху проектната стойност на обекта), и чиновниците, одобрили съответната строителна документация (от 500 до 1000 лв.), допълват от БСК.\r\nСпоред бизнеса тук отново прозира желанието на държавата да прехвърли собствената си отговорност за изграждане на достъпна среда върху частния сектор.\r\nБСК смятат, че в графа \"имитация на съобразяване с бележките на работодателите\" е и намалението на квотата за наемане на хора с увреждания от 4 на 2 на сто. Според БСК този \"жест\" на законотворците по никакъв начин не променя факта, че това е един нов квазиданък за работодателите, който не отчита секторни, регионални или други фактори, възпрепятстващи изпълнението на задължението за назначаване на хора с увреждания.\r\nСпоред БСК стимулите за наемане на хора с увреждания реално липсват в предложения законопроект, или са минимални и са обвързани с множество условия, което ги прави практически неефективни и неприложими.\r\nОт работодателската организация смятат, че връх на законотворческата наглост е твърдението в приложената към законопроекта оценка на въздействието, че \"няма да се създадат задължения от финансов характер за предприятията, които попаднат в обхвата на приложението на Закона\".\r\nБСК категорично настоява посочените текстове и предложения да бъдат премахнати от законопроекта.", "date": "2018.08.29", "title": "БСК против квотите за хора с увреждания"}
{"url": "https://www.dnes.bg/zvezdi/2018/08/29/chestit-rojden-den-kraliu-maikyl-djeksyn-shteshe-da-navyrshi-60.386417", "text": "Последните си години от живота си се превръща в по-скоро в странна и често отблъскваща версия на себе си. Нещо като експонат в музея на звездите. Но под необикновената повърхност се крие певец, който достига до върха на славата не благодарение на голямата си ексцентричност, не благодарение на голяма доза късмет, а благодарение на вродения си и забележителен талант. Той завладя света. Той е Майкъл Джексън и днес щеше да навърши 60 години. \r\n\r\nВъпреки огромните си недостатъци и поредицата от скандали, които съпътстват живота и кариерата му, Джако може спокойно да бъде наречен \"най-великият шоумен\" на много поколения, прекият наследник на Франк Синатра и Елвис Пресли. Майкъл Джексън – ненадминатият великан, който ще остане завинаги в историята на музиката като един от най-влиятелните изпълнители. \r\r\n                    \r\n                    Майкъл Джоузеф Джексън е роден на 29 август 1958 г. в Индиана и е седмото от общо 9 деца. Има три сестри и петима братя. Баща им, който е стоманолеяр, още от малки подтиква всичките си деца да пеят. \r\nТримата му братя – Джаки, Тито и Джърмейн, сформират групата \"The Jackson Brothers\" през 1964 г., а Майкъл и Марлон се присъединяват малко по-късно. Малкият 5-годишен Джако свирел на конга. Групата се превръща в \"Jackson 5\" и бързо става феномен. \r\nВ периода 1966-1968 г. често свирят в клубове и други нощни заведения. Подписват първия си договор с Motow Records и записват песните \"I want you back\", \"ABC\", \"The Love You Save\" и \"I'll Be There\". Успехът е зашеметяващ и всички те достигат до №1 в класациите на Billboard Hot 100. \r\nНа 7-годишна възраст малкият Майкъл Джексън става солист на групата и по-късно започва да пише много от хитовете на групата. На 11 години той вече е звезда. Наричан е от списание Rolling Stone \"гений с невероятна музикална дарба\". \r\nПрез 1971 г. албумите им са най-купуваните в САЩ. Братята записват 4 албума, но към края на 1973 година продажбите намаляват и през 1975 г. те напускат Motown Records.\r\nПрез 1975 година подписват нов договор, този път със CBS Records (по-късно Sony Music Entertainment) и Epic Records. От 1976 до 1984 г. издават още 6 албума. През 1979 г. \"The Jacksons\" бият всички рекорди с албума си \"Triumph\".\r\nНа 20-годишна възраст Джако решава да поеме по своя собствен път и да започне соло кариера. Първият му албум \"Off the wall\" продава 20 милиона копия. Майкъл вече е звезда от световна величина.\r\nЗаради него става популярно танцовото движение, наричано \"лунна походка\", след изпълнение на Джако през 1983 г. От тогава това се превръща в негова запазена марка.  \r\nПрез 1979 Джаксън чупи носа си по време на танци. Това води и до първата пластична операция на изпълнителя, която за жалост е неуспешна и води до усложнения. Джако се оплаква от трудно дишане. Така следват още няколко операции. Първата видима промяна на кралят на попа е факт. \r\nМалко по-късно, докато снима реклама на Pepsi през 1984 г. при инцидент на снимачната площадка и дефект в пиротехниката, косата на Джако се запалва. Кралят на попа получава множество изгаряния по главата от втора степен и се подлага на специално лечение. \r\nВърхът в кариерата на Джако (ако тя изобщо е имала някакви спадове) е през 1982 г., когато на бял свят излиза албумът \"Thriller\" - най-продаваният албум в историята на музиката за всички времена. Той съдържа хитове като \"Billie Jean\", \"Beat i\"” и \"The Girl Is Mine\". С него Джако печели 8 награди \"Грами\" и е на върха на музикалните класации в продължение на почти година. \r\nПрез 1988 г. излиза филм, написан от Джексън озаглавен \"Лунен пътешественик\". Лентата включва някои от емблематичните песни на изпълнителя и представлява фантастична история за сблъсъка на Лунния пътешественик Джако с наркодилър. Същата година излиза и биографичната книга на краля на попа \"Лунна разходка\", която разказва за живота на здездата.  Освен революция в музиката и танците, може да се каже, че Майкъл Джексън въвежда и новости в режисурата и сторителинга. Видеоклиповете към музикалните парчета се превръщат в кратки истории, каквито са Thriller, Bad, Remember the Time, Ghosts и други. Днес стремежът към надграждане на музикалното произведение и въвеждането на сюжет и главни действащи лица може да бъде видяно почти навсякъде и във всеки жанр.\r\nЗвезда от величината на Джексън има редица запазени марки – лунната походка, блестящата ръкавица, черните обувки с бели чорапи и маската на лицето, която носи през последните години от живота си. \r\nОчаквано, животът на толкова огромна световна знаменитост като Джако е съпътстван с поредица от скандали. \r\nКралят на попа е обвинен в педофилия през 90-те. Повдигнати са му обвинения за сексуално посегателство срещу 13-годишно момче. По-късно е оправдан, а публична тайна става, че изпълнителят сключва споразумение със семейството на момчето за 23 милиона долара. \r\nЗапочва да взима болкоуспокояващи, към които впоследствие се пристрастява. Това сериозно влошило и здравето на изпълнителя.  \r\nПрез юли 2009 г. в Англия е планирано турне с 50 негови концерта, за които билетите са разпродадени. Майкъл Джаксън умира само седмици преди началото на турнето, на 25 юни 2009 г.,на 50-годишна възраст, от свръхдоза пропофол в комбинация със седативи. \r\nЛичният му лекар д-р Конрад Мъри е признат за виновен в непредумишлено убийство и осъден на четири години затвор. Въпреки това и до ден-днешен смъртта му остава обвита в мистерия.\r\nИ днес все още има хора, които поддържат конспиративната теория, че кралят на попа е жив.\r\nЖивотът му е свързан с много противоречиви и странни събития. Той е женен два пъти и има 3 деца — една дъщеря и двама сина - Парис Джексън, Принс Майкъл Джуниър, Принц Майкъл Джексън II. \r\nМайкъл е един от малцината, които са включени в Рокендрол залата на славата два пъти. Той е вписан в книгата на световните рекорди на Гинес - общо с 15 награди \"Грами\" и 17 сингъла, изкачили се до №1 в класациите.  \r\nПрез 1992 той създава фондацията Heal the world, която помага на децата от цял свят. Дарил е чрез фондацията си милиони долари на нуждаещи се деца. \r\nДнес тази велика звезда щеше да навърши 60 години. Приятна разходка на Луната, кралю! Музиката ти ще остане вечна като теб!", "date": "2018.08.29", "title": "Честит рожден ден, кралю! Майкъл Джексън щеше да навърши 60"}
{"url": "https://www.dnes.bg/temida/2018/08/29/godina-sled-ubiistvoto-na-aleks-blizkite-mu-na-protest.386431", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизки и приятели на 18-годишния Алекс от Бяла, който беше убит преди година, излязоха на протест. Те се събраха пред съда в Русе, където днес продължи делото срещу 32-годишния мъж от ромски произход Валентин Маринов. Мъжът е обвинен в умишлено причиняване на смърт по хулигански подбуди, след като е ударил Алекс заради спречкване. \n\n\n\n\r\nПреди заседанието близки и приятели на Алекс направиха мълчалив протест пред сградата на съда и в коридорите пред съдебната зала. Те искат справедлива присъда за извършителя. \r\nСпоред разпитаните до момента свидетели до спречкването между Алекс и ромската компания се е стигнало след солидна употреба на алкохол и от двете страни. Фатален се е оказал ударът, при който Алекс е паднал и е получил тежка черепно-мозъчна травма. Очаква се прокуратурата да поиска за обвиняемия най-тежкото наказание – доживотен затвор, но защитата има друга теза. \r\n                    \r\n                    \r\nОбвинението е за умишлено убийство по хулигански подбуди, според адвоката на обвиняемия такова деяние в папката не се открива. Всички доказателства сочат, че има извършено престъпление, което е умишлено нанесена телесна повреда и настъпила смърт по непредпазливост, ъобщава \n\r\nДелото продължава през октомври с разпит на вещите лица и съдебния лекар. Очаква се тогава обяснения да даде и подсъдимият.", "date": "2018.08.29", "title": "Година след убийството на Алекс: Близките му на протест"}
{"url": "https://www.dnes.bg/akoshtete-vqrvaite/2018/08/29/shtastliv-septemvri-za-3-zodii-koi-sa-te.386391", "text": "\r\nТелците ще са по-креативни от обикновено. Ще виждат поезия, музика и изкуство във всичко. И светът ще им се струва по-цветен. Дори артистичните заложби на тези знаци ще работят по-добре. През септември ще се забавляват много, ще творят и ще се отдадат на флиртове. Ще се възползват от възможностите си и ще общуват по-актиlно. Това е перфектен месец да направите планове до края на годината, но и да бъдете спонтанни и да се наслаждавате на момента. Сега е времето да купонясвате и да правите изкуство.\r\n \r\n\r\nСептември ще зареди девите с много увереност и енергия. Девите ще са изключително мотивирани и ще се опитат да станат по-добри хора - по-нежни, по-успешни. Ще се замислят какъв дълъг път са изминали през последните години и ще имат причина да бъдат горди. През месеца ще се отдадат и на планове за бъдещето, ще видят какво са реализирали, какво друго искат да направят и ще предприемат промени. Няма да се подценяват, ще вярват в силите си и ще демонстрират огромния си потенциал. Ще разрешат много загадки, които са ги тормозили.", "date": "2018.08.29", "title": "Щастлив септември за 3 зодии. Кои са те?"}
{"url": "https://www.dnes.bg/sofia/2018/08/29/uspeshna-e-operaciiata-na-13-godishnoto-raneno-v-uasg.386450", "text": "Приключи операцията на 13-годишното момче, което пострада по-рано днес в УАСГ, съобщиха от \"Пирогов\". Оперативната интервенция е успешна. \n\r\nДетето е със сериозна кръвозагуба и остава за активно наблюдени еи лечение в Детската реанимация на болничното заведение.\r\nПрипомняме, че сигнал за инцидента е подаден минути след 11 часа. Линейката е дошла за по-малко от 5 минути.\r\n ", "date": "2018.08.29", "title": "Успешна е операцията на 13-годишното, ранено в УАСГ"}
{"url": "https://www.dnes.bg/obshtestvo/2018/08/29/krienica-igra-zad-styklena-vrata-13-godishen-nariazan-v-pirogov.386442", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНелеп инцидент в Университета по архитектура, строителство и геодезия в София. 13-годишно момче пострада след  тренировка по баскетбол в сградата на учебното заведение.  \r\nСлучката се разиграла около 11:20 часа днес. След края на редовната тренировка в спортната зала детето останало със своя брат близнак и техни приятели, за да си поиграят на криеница.\n \n\r\nМомчето се намирало от вътрешната страна на стъклена врата, а от външната било момиче, което му пречело да мине. \r\nПострадалото дете бутнало вратата през стъклото и така порязало ръката си. Поради факта, че са били засегнати вените му, кръвотечението е било изключително силно.\r\r\n                    \r\n                    Линейката е пристигнала на мястото на инцидента за 6 минути след подаването на сигнала, съобщава \r\nМомчето веднага е било транспортирано до \"Пирогов\", настанено е в противошоковата зала. \r\nЛекарите и към момента се борят за живота му. Прелели са му три банки с кръв.\r\n ", "date": "2018.08.29", "title": "Криеница, игра зад стъклена врата... 13-годишен нарязан в \"Пирогов\""}
{"url": "https://www.dnes.bg/sofia/2018/08/29/ultimatum-remont-na-liftovete-na-vitosha-inache-so-gi-poema.386438", "text": "Ако собствениците на лифтови съоръжения във Витоша не ги възстановят, тогава Общината ще си влезе в правото да се погрижи за това, каза кметът на София Йорданка Фандъкова.\r\nТя е възложила да се обследва състоянието на спрените лифтове.\r\n\"Очаквам резултатите от тази проверка, защото категорично съм казала на колегите да възложат възстановяването на собствениците. Ако те не го направят, тогава Общината ще си влезе в правото и ролята да се погрижи за това, което вече няма да е собственост на приватизаторите. След приключване на проверката собствениците ще получат предписания или да възстановят лифтовите съоръжения, или да ги съборят за собствена сметка\", каза още Фандъкова.\r\r\n                    \r\n                    Председателят на СОС Елен Герджиков също коментира темата: \"Лифтовете не са собственост на Столичната община, за съжаление. Всички сте запознати как се е случила въпросната приватизация и как тези лифтове са излезли от Столична община и въобще от системата на градския транспорт\".\r\nСпоред него явно има фактори, които пречат на собственика да обнови съоръженията.\r\n\"Той се оправдава със законови процедури, с противоречия с НПО-та и екологични организации. Ние проведохме много разговори с тях, но за съжаление дотук са ни възможностите\", каза още Герджиков, цитиран от \"Фокус\".\r\n\"Трябва да се мисли за съвсем нови решения, ако не се реши въпросът със съществуващите съоръжения. Има идея за изменение на плана за управлението на Витоша. Едно такова изменение, което да позволи единствено и само реконструкцията на тези лифтови съоръжения в рамките на техните трасета без разширяване и изграждане на нови съоръжения би могло да стане, но трябва да се мине съответната процедура през МС и най-вече през МОСВ. На всички ни е ясно, че лифтовите съоръжения във Витоша са в окаяно състояние и трябва да се обновят\", допълни Герджиков.\r\n ", "date": "2018.08.29", "title": "Ултиматум: Ремонт на лифтовете на Витоша, иначе СО ги поема!"}
{"url": "https://www.dnes.bg/akoshtete-vqrvaite/2018/08/29/obichate-niakogo-dokajete-go-po-tezi-10-nachina.386389", "text": "Действията са по-силни от думите. Колкото и често да казвате на някого, че го обичате, по-важно е какви доказателства давате за това. Всички знаем, че е много по-лесно да кажете нещо, отколкото да го направите. Ето и как може да покажете на партньора си, че наистина го обичате и искате да сте заедно. \r\n1. Напишете бележка с романтично послание или някой окуражителен цитат и я сложете в джоба на якето на партньора или в чантата. Това е красива изненада и ще покаже, че го подкрепяте.\r\n \r\n2. Правете комплименти. Обяснете на вашата половинка какво ви харесва в нея, и не само физически, а кои черти от характера намирате за привлекателни. Покажете им, че ги подкрепяте и се интересувате от това, което правят.\r\n \r\n3. Заведете любимия ви човек на място, което знаете, че харесва и прекарайте време там. Така той ще е очарован от факта, че го познавате добре, че искате да сте част от хобитата му и че неговите желания са важни за вас.\r\n \r\n4. Когато се виждате, отделяайте поне 10 минути, в които само да се гушкате. Без целувки, без закачки, флиртове и страстни докосвания. Ще има достатъчно време и за това. Но с една продължителна прегръдка ще покажете, че го уважавате, подкрепяте го, важен е за вас и гледате на връзката сериозно.\r\n \r\n5. Вземете билети за концерт, на който партньорът ви е споменавал, че иска да отиде. Това, че сте положили усилие да намерите и купите билети, това, че сте запомнили и искате да го зарадвате, трябва да бъде високо оценено.\r\n \r\n6. Слушайте внимателно. Щом помните нещата, които ви е споделял човек, знаете любимите  му места, филми, групи, знаете страховете му, интересите му, мечтите му, значи този човек е наистина важен за вас. Ако не помните разговори, които сте провеждали, значи едва ли ви този човек е толкова специален за вас. \r\n ", "date": "2018.08.29", "title": "Обичате някого? Докажете го по тези 10 начина"}
{"url": "https://www.dnes.bg/mish-mash/2018/08/29/jujasht-problem-na-taims-skueyr-pcheli-okupiraha-shtand-za-hot-dog.386384", "text": "\n\r\nС необичаен проблем се сблъска нюйоркската полиция, след като пчели буквално нападнаха щанд за хот дог на популярната туристическа дестинация Таймс Скуеър.\r\nХиляди пчели буквално окупираха чадър над щанда на Таймс Скуеър, който и така и така си жужи от туристическия трафик.\r\nПолицията отцепи района, но без особена тревога. Защото, оказва се, полицията на Ню Йорк е подготвена дори и за такива ситуации и си има своя собствен полицай пчелар.\r\nЕкипиран с типичното бяло облекло и шапка с мрежа полицай пристигна на мястото, за да се справи с жужащия проблем.\r\n \r\n                    Естествено, сцената не остана незабелязана и десетки минувачи гледаха с интерес как полицаят-пчелар се справя с насекомите.\r\nСъс специално устройство, много подобно на прахосмукачка, полицаят събра пчелите, без да ги нарани и те са вече пренесени на ново място.\r\n Според асоциацията на нюйорските пчелари близо 20 000 пчели са били пренесени. А Андрю Кот, председателят на асоциацията се шегува, че пчелите просто искали малко хот дог.", "date": "2018.08.29", "title": "Жужащ проблем на Таймс Скуеър: Пчели окупираха щанд за хот дог"}
{"url": "https://www.dnes.bg/usa/2018/08/29/trymp-dekonstruira-3-desetiletiia-trud-na-globalistite.386437", "text": "Доналд Тръмп, 45-ият президент на САЩ, е изправен пред огромна машинария, която прави и невъзможното, за да го дискредитира. Срещу него има два големи фронта, зад които прозират всъщност интересите на един общ властови център – този на американските глобалисти, неолиберали/неокони и онова, което наричаме \"дълбоката държава\" – задкулисна олигархия, която все още не може да приеме, че правилата на играта вече не се диктуват от нея. \n\r\nПричината за тази безогледна война, която задкулисието води срещу президента Тръмп, е проста – той деконструира онова, което глобалистите и техният обслужващ персонал са градили в последните три десетилетия – свят без граници, без национални идентичности, в който транснационалните компании имат тотална хегемония, свят на транснационални споразумения, международна бюрокрация и наритана в ъгъла национална държава. \r\n                    \r\n                    \r\nТази неолиберална (анти)утопия вече е пред разпад. Според мен тенденцията, на която Доналд Тръмп е изразител (а защо той именно е изразител на тези настроения, а не, да речем, сенатор Бърни Сандърс, от когото съм дълбоко разочарован, е тема, която заслужава допълнително внимание), има всички шансове да устои на агресивната пропаганда на статуквото и неговите служители.  \n\r\nПърво, кои са тези два големи фронта, които работят срещу Тръмп?Това са, най-общо казано, от една страна медийно-политическата върхушка около Демократическата партия, CNN, MSNBC и другите неолиберални медии, които доминират голяма част от обществения дискурс в Щатите.\r\nВторият фронт е онова, което най-общо се нарича \"Intelligence community\", т.е. все още доминираните от демократите разузнавателни служби. Истеричната война от двата фронта срещу Тръмп е чудовищна – никой никога в историята не е бил обект на толкова злостни, а често и дълбоко лъжливи атаки. \n\r\nНа медийно-политическия терен демократите и голяма част от мейнстрийм медиите правят и невъзможното, за да очернят президента. Опитват се да го брандират като \"расист\", \"ксенофоб\" и едва ли не \"фашист\".\r\nЗащо? Защото иска строг граничен контрол, включително и чрез изграждане на стена с Мексико (за каквато преди десетина години в Сената са гласували и Барак Обама, и всички днешни глашатаи срещу Тръмп), иска разтрогване на транснационалните търговски споразумения, които ограбват работниците в полза на транснационалните елити и въобще иска повече защита на националното, отколкото предаване на суверенитет пред транснационалното.\n\r\nТова, както всички разумни хора виждаме, не е нещо лошо, расистко или фашистко, а съвсем легитимни политики, които намират напълно закономерно присъствие в публичното пространство. Но пропагандата се стели над вашингтонското блато и не пуска американските граждани, а оттам и целия свят, от зловонната си мараня.\n\r\nПо-опасно, сякаш, обаче е второто властово направление, което си е поставило за цел да унищожи Тръмп – това на демократите, облечени в разузнавателна власт. Първо през ФБР и неговия бивш шеф Коми, днес през Робърт Мюлер – специалният разследващ по теорията за съглашателство между Тръмп и руснаците по време на изборите в Щатите. \n\r\nТеория, която до момента остава брутално недоказана. Но това не пречи на разследващите органи да смучат аргументи от пръстите си постоянно като тотално игнорират сигналите за корупция, съглашателство и престъпна небрежност, които идват от страна на демократите. \n\r\nНапример потресаващ е примерът как Хилъри Клинтън е използвала личния си имейл сървър за служебна комуникация, докато бе държавен секретар, което е в разрез с всякакви правила за безопасност – включително вече има данни, че поради липсата на дигитална сигурност китайски компании са успели да хакнат пощата й и да източат почти цялата й комуникация. Но това се игнорира, а ловът на вещици спрямо екипа на Тръмп продължава.\n\r\nИстерията ще се задълбочава с оглед на предстоящите междинни избори в САЩ, на които ако републиканците успеят да задържат мнозинство в Конгреса, тогава ляво-либералите и глобалистите ще бъдат натикани в ъгъла за дълго време. Двата фронта все повече стават един, а кукловодите им все по-ясно се виждат зад прозрачните кулиси на световната политическа сцена. \n\r\nРепубликанците имат към момента всички изгледи за победа, макар тя да би била направо прецедент – обикновено на междинните избори, които са две години след президентските и на които се избира Конгрес, 1/3 от Сената и почти 2/3 от губернаторите, печели партията, която е загубила президентските избори. \n\r\nНо сега ситуацията е друга – въпреки огромната пропаганда срещу Тръмп, в негова полза работят фактите. За няма и две години мандат в САЩ са създадени над 4 милиона работни места, безработицата е най-ниската от десетилетия, безработицата сред латиносите и чернокожите е най-ниската откакто се води статистика, всички индекси пробиват графиките и като цяло икономиката е в невиждан подем. Това вече се усеща активно от хората и те ще продължат все по-активно да подкрепят този тип политики. \n\r\nКакъв ще е крайният резултат на изборите предстои да видим. Но при всички положения Тръмп е и ще става все по-голям бич за глобалисткото статукво. Днес да си неолиберал, да си ляво-левичар, е неприятно занимание – макар да имаш голяма част от мейнстрийма зад гърба си, все пак си на грешната страна на историята.\n\r\nВ последните няколко десетилетия светът отиде твърде много в либералната крайност и Тръмп, като изразител на другата тенденция, просто е обречен на успех. Дали в крайна сметка Вавилонската кула на неолибералите ще падне, никой не знае. Но основите й са толкова разклатени, че вече се вижда как, желаещите да не останат затрупани под останките й, са започнали да я напускат панически.\r\n", "date": "2018.08.29", "title": "Тръмп деконструира 3 десетилетия труд на глобалистите!"}
{"url": "https://www.dnes.bg/sofia/2018/08/29/fandykova-obeshta-sportni-saloni-vyv-vsichki-uchilishta.386416", "text": "До края на 2019 г. предстои да решим окончателно въпроса с липсата на спортни зали и физкултурни салони в столичните училища. През последните години изградихме 10 спортни зали и физкултурни салони в различни училища, каза кметът на София Йорданка Фандъкова.\r\n\"Спортът трябва да се развива и в детските градини и училищата. Затова основните инвестиции от инвестиционната програма на общината насочихме към изграждане на физкултурни салони и спортни зали в детски градини и училища\", заяви тя.\r\nС всички усилия, които полагаме до края на следващата година, предстои да решим окончателно въпроса с липсата на спортни зали и физкултурни салони в столичните училища, допълни тя.\r\r\n                    \r\n                    На пресконференция за обявяването на запазването на титлата \"Европейска столица на спорта\" и представянето на програмата от спортни прояви на фондация \"София – Европейска столица на спорта“ за 2019 г. Фандъкова изброи плановете на общината за спорта на малките столичани.\r\nЗа 2019 година сме предвидили изграждането на 5 спортни зали в 5 училища – 37-о училище в ж.к. \"Люлин\", 176-о училище в с. Негован, 175-о в с. Мрамор, 64-то в район \"Витоша“, 30-о училище в район \"Възраждане\". Процедурите за тях вече се провеждат.\r\nПриключи изграждането на зала в 149-о СОУ в \"Овча купел\". В 81-во СОУ изградихме и басейн, който се използва активно. Стартирахме и програмата за строеж на 6 малки многофункционални спортни зали в дворове на училищата.\r\nПриключи и откритата процедура за обществена поръчка за изработване на типови инвестиционни проекти.\r\nНа 24 август изтече срокът за обжалване и до момента няма постъпили жалби, което означава, че на практика започва работното проектиране. Срокът за изпълнение е кратък - до 2-3 месеца ще приключи и оттук нататък следва поетапно да заложим средства по изграждането на тези 6 зали, каза още кметът Фандъкова, цитирана от \"Фокус\".", "date": "2018.08.29", "title": "Фандъкова обеща: Спортни салони във всички училища!"}
{"url": "https://www.dnes.bg/stranata/2018/08/29/shofior-s-3-80-promila-otiva-na-syd-v-ruse.386446", "text": "Мъж ще бъде съден в Русе, след като шофирал товарен автомобил в нетрезво състояние и предизвикал катастрофа в град Глоджево. Това съобщиха от полицията в крайдунавския град.\r\nСлучаят е отпреди два дни. Сигнал за произшествието е подаден около 21.30 часа в понеделник. Изпратеният на мястото полицейски екип установил, че 47-годишният шофьор на товарен автомобил \"Пежо\" загубил контрол над превозното средство и се блъснал в движещия се срещу него товарен автомобил \"Фолксваген\".\r\nПри инцидента мъжът получил фрактура на ребро. С линейка той бил отведен в Университетската болница в Русе, където след преглед бил освободен за домашно лечение, предаде БТА.\r\nПри проверката за алкохол дрегерът отчел 3,80 промила. Мъжът отказал да даде кръвна проба за химическо изследване в болницата. Съставен му е акт. Образувано е бързо производство. Ако бъде признат за виновен, той може да получи от една до три години затвор и глоба от 200 до 1000 лева.", "date": "2018.08.29", "title": "Шофьор с 3.80 промила отива на съд в Русе"}
{"url": "https://www.dnes.bg/balkani/2018/08/29/i-13-turski-bogatashi-syshto-plachat-buriata-s-lirata-potopi-parite-im.386339", "text": "Заради финансовата буря в южната ни съседка, която стопи 45% от стойността на лирата спрямо долара от началото на годината, 13 от 35-те турски топ богаташи изпаднаха от списъка на милиардерите и вече броят имането си в милиони. А дори и онези, които успяват да се закрепят сред притежателите на състояние с 9 нули, претърпяха големи загуби.\r\nПриятел от 35 г. на президента Реджеп Ердоган е сред турските милиардери, които осъмнаха като милионери заради срива на турската лира. Мустафа Латиф Топбас – собственик на най-голямата турска търговска верига BIM, е загубил 540 млн. долара от състоянието си в сравнение с март, когато сп. \"Форбс\" публикува списъка си на световните богаташи за 2018 г.\n\n\n\r\r\n                    \r\n                    По онова време Топбас притежаваше 1,2 млрд. долара. Веригата на турския тузар има 6000 магазина в страната си, 374 в Мароко и 267 в Египет.\r\nИмето на Топбас често се появява в медиите въпреки желанието му. През 2015 г. избухна скандал, когато съд разпореди да бъдат снижени критериите за опазване на околната среда в защитена природна зона в село Зейтинели край Урла, в егейската област Измир, където бизнесменът градеше комплекс от луксозни вили. Според съдебното решение зоната на строителството отпадна от най-високата степен на защитеност. Медии написаха по този повод, че Ердоган често гостувал в комплекса на стария си приятел. Твърдеше се дори, че част от вилите са негова собственост.\r\nТогава пред магистратите Топбас заяви, че е купил земята преди 34 години заедно с приятели, а едва преди 15 г. мястото било обявено за защитена зона, което било оспорено от собствениците в района. Той призна, че е приятел с Ердоган от 35 г., още преди президентът да влезе в политиката, но заяви, че той е идвал само 3 пъти в Зейтинели заради огромната си заетост.\r\nАли Агаоглу, известен като турския Тръмп, също е в списъка на изпадналите и също е загубил 540 млн. долара, твърди \"Форбс\". Агаоглу е сред най-големите строители на хотели, морски и ски курорти в Турция. Компанията \"Агаоглу груп\" притежава 8 500 000 кв. м земя по западното крайбрежие на страната и продължава да купува парцели и да се занимава с проекти в енергетиката и туризма. В началото на 2018 г. състоянието на Агаоглу бе $1,1 млрд.\r\nГолям финансов удар е сполетял и Мехмед Гюнал, който днес има 990 млн. при 1,7 млрд. преди няколко месеца. Той е най-известен с това, че притежава 10 петзвездни хотела в най-посещаваните от туристи райони в Турция. От миналата година се занимава и с е-търговия.\r\nОт 1,4 млрд. на 970 млн. е паднало състоянието и на Ахмед Зорлу. Той е шеф на една от най-големите турски корпоративни групи, която се занимава с текстил, енергетика, недвижими имоти. Съдбата на Ахмед е споделена и от племенника му Олгун Зорлу, който днес има 780 млн., а преди месеци портфейлът му е бил пълен с $1 млрд.\r\nСефик Диздар сега има 940 млн. при 1,7 млрд. преди, посочва \"Форбс\". Името му се свързва главно с производство на конфекция и стоки за дома. Компанията му разполага с верига от 469 магазина в Турция и 364 в 37 други страни.\r\nПри Дениз Сахенк спадът е от 1,3 млрд. на 880 млн. долара. Това е единствената жена в списъка на милиардерите, които лирата направи милионери. Тя е вдовица на Айхан Сахенк, основател на \"Догус холдинг\", който почина от сърдечен удар през 2001 г. Основното богатство на семейството е натрупано от Гаранти банк, но Сахенк продадоха оставащите 10% от акциите си през 2017 г. Сега притежават основно луксозни хотели по цял свят, сред които \"Атина Хилтън\" в Гърция, \"Капри палас\" в Италия, \"Вила Магна\" в Мадрид и \"Алдрованди вила Боргезе\" в Рим.\r\nСтроителните магнати Ерол Табанка и Мехмед Тара също дължат неволите си на резкия спад на лирата. Сега те притежават съответно 700 и 710 млн. долара при 1,2 и 1,3 млрд. преди. В началото Табанка се е занимавал с изграждане на паркове. Но постепенно портфолиото му обхваща паметници, инфраструктура, индустриални сгради, летища. В момента компанията му работи основно в Туркменистан.\r\nТара, който управлява най-голямата строителна и енергийна турска компания - ЕНКА, притежава хотел и търговски молове в най-скъпите райони на Москва. В родината си той е най-големият частен производител на ток.\r\nРаботещите във фармацията братя Бюлент и Фарук Екзачибаси също са ударени от кризата с лирата. От 1,5 млрд. състояние за всеки един от двамата сега те имат съответно 690 и 560 млн. долара. Те са също едни от най-големите производители и износители за Европа на керамика, тухли, плочки и аксесоари за баня. От баща си наследяват и империя за дистрибуция на лекарства за болниците, която разширяват. Фамилията е най-големият производител на тоалетна хартия в Турция.\r\nВъв фаталната 13-ица влизат още Мехмет Басаран и Мехмет Хатат. Първият е слязъл от 1,1 млрд. на 330 млн. долара, а вторият е изгубил над 1 млрд. от състоянието си и днес има 350 млн. при 1,4 млрд. преди. Басаран се занимава с банки и газ, а Хатат произвежда трактори и развива проекти в недвижимите имоти – хотели, търговски и конферентни центрове и офис сгради.\r\nДори и най-богатият турчин Мурат Юлкер е голям губещ от спада на лирата, тъй като състоянието му е намаляло с 1,4 млрд. Това обаче не го вади от списъка на милиардерите, защото му остават още $ 3,4 млрд. Юлкер контролира 320 хранителни бранда, включително шоколадовата компания \"Годива\".\r\nСмятаната за най-богата туркиня – 89-годишната Семахат Севим Арсел, която дължи благополучието си на империята \"Коч холдинг\", е изгубила също 1,4 млрд. като Юлкер, като преди състоянието ѝ се е изчислявало на 3,2 млрд. Арсел контролира най-вече туристическия бизнес на гигантската компания.\r\nСпоред данните на \"Форбс\" общите загуби на 35-те турски милиардери от началото на годината са 23 млрд. долара.\r\n)", "date": "2018.08.29", "title": "И 13 турски богаташи също плачат…  Бурята с лирата потопи парите им!"}
{"url": "https://www.dnes.bg/zvezdi/2018/08/29/diliana-popova-i-nikol-kidman-na-kokteil-v-rusiia.386426", "text": "\"Вчера в Санкт Петербург с невероятната Никол Кидман\". Това написа Диляна Попова в Instagram. Там тя се похвали, че е имала честта да се запознае с известната холивудска звезда.  \r\nПопова публикува две снимки с Кидман. На едната звездата позира заедно с българския модел, един мъж и още две жени.\r\n \r\nНа другата Диляна държи чаша вино, а до нея е ослепителната актриса, облечена в бяла рокля дантелена рокля.\r\n \r\n\"И все пак българската красота отново изпъква!\", пише последователка на Диляна под фотосите. \r\n \r\nБившата на Асен Блатечки е в Русия по покана на известен бранд. Между ангажиментите тя намери време да се разходи по улиците на Санкт Петербург. \r\n \r\n\r\n ", "date": "2018.08.29", "title": "Диляна Попова и Никол Кидман на коктейл в Русия "}
{"url": "https://www.dnes.bg/politika/2018/08/29/nezakonno-li-e-jivial-car-boris-iii-vyv-vrana.386382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКато второ изгнание, определи Симеон Сакскобургготски отношението на държавата към царските имоти. Това каза той по време на визитата си в Рилския манастир, на панихида по повод 75-ата годишнина от кончината на цар Борис III.\r\nИзказването на Сакскобургготски идва след като Софийския градски съд реши, че дворецът \"Врана\" е собственост на държавата. Споразумение за царските имоти с държавата според бившия премиер Симеон Сакскобургготски не е на дневен ред, защото действията на институциите го карат да се чувства омерзен.\n\n\n\r\nЮристът и бивш депутат от НДСВ Минчо Спасов коментира пред , че имотите не са лични на Симеон Сакскобургготски, а са наследство от цар Борис III.\r\r\n                    \r\n                    \"Симеон Сакскобургготски не ги купил чрез приватизация, чрез мениджърска или друга сделка\", настоя Спасов.\r\nСпоред него решението на Софийския градски съд и преди това на Върховния касационен означава, че българските царе никога не са имали частна собственост и са нарушавали Търновската конституция, в която се казва, че царят и неговото семейство не може да ползва държавни имоти.\r\n\"Излиза обаче според нашия съд, че царят незаконно е ползвал тези имоти от 1918 година до 1943 година, може би ще трябва да плаща наем, че е живял в тези дворци\", добави още Минчо Спасов.\r\nБившият депутат добави също, че е фалшификация на медиите, че Симеон Сакскобургготски е дошъл, за да си вземе имотите, защото те не са негови, а на цар Борис III.\r\nЮристът обясни, че следващата стъпка на царската фамилия е съдът в Страсбург, където по думите му няма съмнение, че решението ще е в полза на Симеон Сакскобургготски.\r\n ", "date": "2018.08.29", "title": "Незаконно ли е живял цар Борис III във \"Врана\"? "}
{"url": "https://www.dnes.bg/politika/2018/08/29/nimh-shte-izleze-ot-ban-koi-shte-go-priiuti.386399", "text": "НИМХ най-вероятно ще излезе от БАН, стана ясно след срещата при премиера Бойко Борисов на представители на спорещите страни.\r\nПросветният министър Красимир Вълчев съобщи, че след проведените разговори това се очертава като значително по-устойчивият и приемлив вариант.\n\n\r\n\"Това извеждане не трябва да бъде механично, а на принципа за запазване на целостта на оперативната дейност и възможност на учените, които се занимават само с научна дейност, да изберат дали да останат в структурата на БАН\", обясни Вълчев пред журналисти в МС.\n\r\nРешението за бъдещето на Института ще бъде разгледано на Общо събрание на БАН, което се очаква да се проведе на 10 септември.\r\r\n                    \r\n                    Ако то не е положително, Вълчев даде да се разбере, че ще се изготвят законови промени за уреждане на дейността на Института извън БАН. Вариантът да бъде предложено уреждане в структурата на БАН като делегирана държавна дейност бил далеч по-малко приемлив.\r\n\"Половината от 130-годишната си история НИМХ е бил извън структурата на БАН\", посочи министърът. \r\nПредседателят на БАН акад. Юлиан Ревалски каза, че ако извеждането е единственото решение и се подкрепя от правителството, ръководството на Академията ще подпомогне процеса.\r\nДиректорът на НИМХ проф. Христомир Брънзов добави, че учени от Института, които искат да продължат да работят в БАН, няма да срещнат пречки за това.\r\nСпоред просветния министър е реалистично да се говори за извеждане на НИМХ от БАН не по-рано от 1 януари 2019 г.\r\n ", "date": "2018.08.29", "title": "НИМХ ще излезе от БАН! Кой ще го приюти?"}
{"url": "https://www.dnes.bg/politika/2018/08/29/vyrne-li-si-dyrjavata-vrana-vryshta-nasilieto.386367", "text": "Според екскмета на Столична община Стефан Софиянски не трябва да се гледа на казуса с царските имоти като на единичен случай.\n\n\n\n\r\nИменно той беше градоначалникът, с чиято заповед през 2001 г. от актовите книги на общината са отписани дворецът \"Врана\" и паркът около него с площ от 800 000 кв. м. Те са предадени във владение на бившия премиер Симеон Сакскобургготски и сестра му, но преди седмица Софийският градски съд реши, че имотът е собственост на държавата, а не на наследниците на цар Борис ІІІ.\r\nСпоред Софиянски, ако се тръгне по пътя да се вземат имоти, които са били върнати, след като са насилствено отнети, рискуваме отново да върнем насилието в политиката на държавата.\r\r\n                    \r\n                    \"Ако тръгнем по този път, ние можем да върнем отново насилието в държавата и  срещу това трябва да се борим. Утре демократите може да кажем, че \"Позитано\" е построен с държавни средства. Комунистите ще кажат: \"Не, той е построен с членски внос\". Ние ще кажем: \"Да, ама членският внос беше задължителен, ЦК на БКП и Държавният съвет бяха едно и също, значи той е построен с държавни пари\", и ще приберем \"Позитано\". ВМРО има много голяма реституция. Утре може да кажем: \"Ама това ВМРО не е онова ВМРО\" и също да му вземем имотите\", коментира той пред bTV.\r\nСофиянски припомни, че между 1945 и 1955 г. е извършена национализацията в България.\r\n\"Хората са изселвани, пращани по лагери, вземано е имущество, на селяните се взема земята. Така държавата се сдобива огромна собственост, придобита с насилие. После идват демократичните процеси и ние не можем да върнем убитите и да съберем разделените семейства, но търсим социална справедливост по демократичен път. Там, където демокрацията влезе в конфликт с насилието, а тя е в постоянно противоречие, там се явяват такива конфликти\", допълни той.\r\n\"Демократичните процеси победиха, може да има грешки, но когато с демократични средства връщаш насилствено взето имущество, винаги може да допуснеш някъде грешка. Случаят с Царя е само една брънка. В София са извършени над 10 000 реституции, върнати са еврейските имоти, върнато е партийното имущество. Ако ние посегнем на едното, значи приемаме това за принцип и може да посегнем и на другото\", аргументира позицията си Стефан Софиянски.\r\n\"Нашето бъдеще е да градим върху постигнатото, а не да се връщаме да ровим в боклука\", смята бившият столичен кмет.", "date": "2018.08.29", "title": "Върне ли си държавата \"Врана\", връща... насилието!?"}
{"url": "https://www.dnes.bg/muzika/2018/08/29/vida-pironkova-gylybo-e-moiat-dar-za-horata.386394", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПесента \"Гълъбо\" е поредното потвърждение, че музиката е най-универсалният език. Творбата на Вида Пиронкова, изпята от Миро, която спечели сърцата на българските фенове, вече е изпята и на гръцки език.\r\n\"Член съм на асоциация, която е културен мост между България и Гърция. За втора поредна година правим общи концерти, филми, книги. Председателят ни един ден се обади, че гръцки певец е проявил интерес към песента и се срещнахме.\r\nВпечатлена съм от творчеството му. Той пише много красиви текстове\", сподели композиторът и автор на \"Гълъбо\" Вида Пиронкова пред .\r\n\"Песента звучи много красиво, защото текстът на гръцкия изпълнител е много красив. Именно той написа гръцкия вариант на \"Гълъбо\". Тази песен е моят подарък към хората. Как може да се сложи стойност на моите чувства?\", попита тя.\r\n ", "date": "2018.08.29", "title": "Вида Пиронкова: \"Гълъбо\" е моят дар за хората!"}
{"url": "https://www.dnes.bg/obshtestvo/2018/08/29/kryvodariteli-v-pomosht-na-ranenite-ot-svoge.386405", "text": "\n\r\nАкция за кръводаряване за пострадалите в тежката катастрофа край Своге организира Първа градска болница в София.\n\n\n\r\nЖелаещите да дарят кръв могат да го направят от 10 до 14 часа.\r\nКъм инициативата се присъедини и университетската болница в Бургас. Там доброволците ще се приемат и извън работното време на дежурния екип.\r\nИзискванията към желаещите да помогнат е да са здрави, да не са дарявали кръв през последните два месеца и да не са приемали лекарства през последните 24 часа.\r\n17 души загинаха, след като автобусът, с който били на екскурзия се преобърна в дере, а над 20 пострадаха и бяха настанени в болници.\r\nПрез уикенда прокуратурата привлече като обвиняем шофьора на автобуса за причиняване на смърт и телесни повреди на хората по непредпазливост. Разследването за причините за трагедията продължава.", "date": "2018.08.29", "title": "Кръводарители в помощ на ранените от Своге "}
{"url": "https://www.dnes.bg/notifikacii/2018/08/29/sled-spor-myj-bi-jena-schupi-i-rykata.386397", "text": "Почти не минава ден, в който да не се появи съобщение за ограбени и пребити хора. Поредният случай на насилие е от Кърджали.\r\nОт полицията в града съобщиха за инцидент, който е станал на 23 август, но сигналът за него е подаден едва вчера.\r\nПо първоначални данни 39-годишен мъж е счупил ръката на 54-годишна жена. Преди да стигнат до физическата разпра, двамата се скарали.\r\nОбразувано е досъдебно производство за нанесена телесна повреда на пребитата и работата по случая продължава.\r\n ", "date": "2018.08.29", "title": "След спор: Мъж би жена, счупи й ръката"}
{"url": "https://www.dnes.bg/politika/2018/08/29/do-15-noemvri-rezervni-kopiia-na-tyrgovskiia-registyr.386407", "text": "До 15 ноември ще заработи централно хранилище за резервни копия на данните от системите и регистрите. Решението за създаването му правителството взе след срива на Търговския регистър.\n\r\nОдобреният днес план предвижда разширяване на капацитета и функционалностите на съществуващото хранилище, разположено в Основния център за данни на електронното управление.\r\nТам ще се съхраняват резервни копия по утвърдена от всяка администрация процедура.\n\r\nДо 10 септември институциите трябва да изпратят на председателя на Държавна агенция \"Електронно управление\" (ДАЕУ) изготвените от тях детайлни процедури за създаване на резервни копия и възстановяване на данни.\n\r\nСъщо в срок до 10 септември председателят на ДАЕУ и отговорните администрации ще извършат анализ на потенциалните рискове по отношение на преносния капацитет на Единната електронна съобщителна мрежа (ЕЕСМ).\r\n                    \r\n                    \r\nЗа трансфера на резервните копия към и от хранилището ще се използва именно тази мрежа.\n\r\nОтговорността за целостта и сигурността, включително криптографска, на резервните копия на данни е на съответната администрация.\r\nДАЕУ ще осигурява физическата, комуникационната и инженерно-техническата сигурност, необходима за съхраняване на копията в Основния център на е-управлението.\r\n ", "date": "2018.08.29", "title": "До 15 ноември – резервни копия на Търговския регистър"}
{"url": "https://www.dnes.bg/notifikacii/2018/08/29/myj-umyrtvi-riba-v-ribarnik-izsipal-kamioni-s-biotor.386398", "text": "Мъж изсипа биотор в дере и умъртви рибата в частен рибарник, съобщиха от МВР София.\r\nОколо 12:50 часа вчера жител на Етрополе се оплакал в полицията, че неизвестен извършител е изсипал камиони с биотор, която се е вляла в дерето, захранващо с вода рибарника му, което довело до смъртта на цялата риба.\r\nНа място са изпратени полицейски служители, които извършили оглед на местопроизшествието. \r\nВ хода на незабавно предприетите издирвателни действия е установена самоличността на вероятния извършител на деянието.\r\nПо случая е образувано досъдебно производство, документирането на което продължава под наблюдението на районната прокуратура в Етрополе.", "date": "2018.08.29", "title": "Мъж умъртви риба в рибарник, изсипал камиони с биотор"}
{"url": "https://www.dnes.bg/muzika/2018/08/29/syrbite-ot-s-a-r-s-otnovo-sa-u-nas-za-sreshta-s-publikata.386406", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна от най-популярните съвременни сръбски групи гостува S.A.R.S. отново е в България. Това е поредна визита на бандата у нас след първото им идване през 2013 година.\r\nЖарко Ковачевич, който е вокалист на S.A.R.S, сподели, че българската публика е една от най-великите.\r\n\"Всеки път, когато идваме в България, е невероятно. Атмосферата на концертите е невероятна\", сподели впечатленията си Ковачевич в студиото на \r\nСръбските музиканти са правили концерти по морските ни курорти, в Ловеч, а днес ще бъде първото им представяне в Пловдив. След това за S.A.R.S. предстои участие в САЩ и Канада.", "date": "2018.08.29", "title": "Сърбите от S.A.R.S. отново са у нас за среща с публиката"}
{"url": "https://www.dnes.bg/zvezdi/2018/08/29/sinio-liato-djaferovich-pak-na-more-sega-v-kranevo.386378", "text": "Всеки би завидял на синьoто лято на това звездно семейство. След като прекараха няколко седмици в Камбоджа и Виетнам, Евгения и Ваня Джаферович отново са на почивка. Този път в България, като с тях са двете им деца. \r\n\"Кранево! Kой не е бил тук като дете?\", написа Евгения във Facebook, където показа как се забавлява с малчуганите.\r\n \r\nНа снимката тя, дъщеричката й Леа и момченцето й Бо позират до пясъчен замък, който са започнали да правят на плажа.\r\n \r\nМного приятели и последователи посъветваха Жени под поста й какво може да разгледат в района на Кранево.\r\n \r\nПо-рано тази седмица бившата плувкиня и една от най-секси участнички в \"Сървайвър\" сподели два фотоса на своите деца, играещи на плажа с текст: \"Това са най-хубавите летни спомени\". \r\n \r\nНаскоро половинката на Ваня Джаферович публикува нов влог в интернет, в който двамата разказват надълго и нашироко за приключенията си във Виетнам и Камбоджа. \r\n \r\n", "date": "2018.08.29", "title": "Синьо лято! Джаферович пак на море, сега в Кранево "}
{"url": "https://www.dnes.bg/sofia/2018/08/29/pytnici-na-raiyneyr-zakotveni-na-letishte-sofiia.386410", "text": "Нискотарифният авиопревозвач \"Райънеър\" закотви на летището в София десетки пътници.\r\nТе трябвало да излетят малко преди 7 ч. сутринта за Атина, но на терминала разбират, че полетът им е с променен час и самолетът ще излети в 15:30 ч.\r\nПътниците прекарват няколко часа в чакане, получават храна и вода, какъвто е регламентът, но въпреки това са им причинени множество неудобства.\r\n\"Промяната ни обърква плановете. Платили сме за втори вътрешен полет, но вече сме загубили тези пари. Не знаем дали ще успеем да вземем и ферибот, защото не сме сигурни дали изобщо ще тръгнем според новото разписание\", коментира един от потърпевшите пред bTV.\r\nСпоред европейският регламент, в такива ситуации хората имат право да получат обезщетение в размер на 250 евро заради закъснението на полета.", "date": "2018.08.29", "title": "Пътници на \"Райънеър\" закотвени на Летище София"}
{"url": "https://www.dnes.bg/temida/2018/08/29/ivancheva-se-srinala-v-slivenskiia-zatvor-gylta-hapcheta-linee.386392", "text": "\n\r\nСпециализираният наказателен съд (СНС) отложи делото за разглеждане на изменение на мярка за неотклонение на отстранената от поста си кметица на столичния район \"Младост\" Десислава Иванчева.\r\nЗащитата й поика тя да излезе от ареста в затвора в Сливен, където дели килия с други като нея – жени без присъди, но с обвинения, заради влошеното й здравословно състояния.\n\n\n\n\r\nОтговорът на съда обаче се отлага с една седмица, тъй като дотогава онколог, психиатър и съдебен лекар ще изследват какво е актуалното й здравословно състояние, от какви заболявания страда и може ли да стои задържана.\r\r\n                    \r\n                    Самата Иванчева, която от април е задържана по обвинение за подкуп, се оплака, че е започнала да пие антидепресанти, защото психическото й състояние не било добро.\r\n\"Спокойна съм, че делото ще започне по същество. Истината ще излезе наяве и тя е в наша полза\", коментира Иванчева.\r\nЗа пореден път тя се оплака от условията в арестите и Сливенския затвор, където е в момента.\r\n\"Дори и да си невинен, ще признаеш вина, за да излезеш по-бързо\", каза подсъдимата, която от преди дни официално е с обвинителен акт, внесен от прокуратурата в спецсъда.\r\nИванчева, заместничката ѝ Биляна Петрова и бившият районен кмет Петко Дюлгеров са обвинени за получаване на подкуп в особено големи размери - тежък случай, извършен чрез изнудване, посредством злоупотреба със служебно положение.\r\nВ обвинителния акт срещу арестуваната кметица, която още тази есен ще застане пред съда, става ясно, че сумата, която тя е искала от бизнесмена Александър Ваклин, се е увеличавали с дни.\r\nСамо за три дни подкупът, поискан от Десислава Иванчева е скочил двойно – от 250 хиляди на половин милион евро.\r\nВаклин разказва, че за четирите обекта, които е готвил да строи в \"Младост\", му поискали половин милион евро.\r\n\"Хората си настояваха за пари и си водеха преговорите докато се договорихме. Неприятно беше. Съжалявам, че посредникът стана обвиняем. Защото той беше добър човек и беше отвратен от сумата, която беше поискала госпожата\", каза преди време Ваклин.", "date": "2018.08.29", "title": "Иванчева се сринала в Сливенския затвор – гълта хапчета, линее!"}
{"url": "https://www.dnes.bg/notifikacii/2018/08/29/momche-na-13-g-v-tejko-systoianie-sled-incident-do-uasg.386414", "text": "Момче на 13 години е в тежко състояние след инцидент, станал близо до Университета по архитектура, строителство и геодезия (УАСГ).\r\nСигналът е подаден минути след 11 часа.\r\nНа място е изпратена линейка, която е дошла за по-малко от пет минути.\r\nМомчето е с тежки наранявания и кръвозагуба вследствие на спортна травма, съобщи БНР.\r\nДетето е настанено в противошокова зала на \"Пирогов\" с множество порезни рани и е в изключително тежко състояние.", "date": "2018.08.29", "title": "Момче на 13 г. в тежко състояние след инцидент до УАСГ"}
{"url": "https://www.dnes.bg/snimka-na-denia/2018/08/29/septemvri-idva-sys-slynce-posle-dyjd-4-11-15-18-22-25-ti.386404", "text": "През идния септември се очаква средните месечни температури да бъдат около нормата, която за равнините е между 18 и 21°, за високите полета – между 15 и 17°, а за планините – между 3 и 8°. \n\r\nНай-високите температури през септември ще бъдат между 28° и 33°, а най-ниските – между 3° и 8°, съобщиха от Националния институт по метеорология и хидрология (НИМХ).\r\nМесечната сума на валежите ще бъде около и над нормата, която за равнините е между 30 и 50 л/кв.м, а за планинските и припланински райони – от 50 до 80 л/кв.м.\r\nМесецът ще започне с предимно слънчево време и максимални температури между 28 и 33°. Промяна ще настъпи към 4-ти септември и през втората половина от десетдневието, като тогава времето ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода.\rПрез повечето дни и от второто десетдневие се очаква променливо време, с температури около нормата. Превалявания ще има около 11-и - 15-и и 18-и септември.\r\nПрез последните десет дни температурите ще се понижат и при изясняване в края на периода по високите полета се очакват и първите слани. Температурите ще бъдат близки и по-ниски от обичайните. Вероятност за валежи има около 22-и, 25- и в края на месеца.\r\nПрез септември отслабва интензивността на атмосферната циркулация над Европа, поради намаляването на топлинните различия между океана и сушата. Това е причина за усилване на климатичното засушаване в нашата страна.\r\nМакар и рядко в някои години валежите превишават неколкократно месечните норми. Обикновено облачните дни са от два до шест, а тези с дъждове – около четири. Измервани са изключително високи температури – около 40°, но през втората половина от месеца има условия за слани във високите полета.\r\nНа 23 септември в 4 ч. и 54 мин е есенното равноденствие и започва астрономическата есен.", "date": "2018.08.29", "title": "Септември идва със слънце! После дъжд (4, 11, 15, 18, 22, 25-ти)"}
{"url": "https://www.dnes.bg/notifikacii/2018/08/29/pikolo-svi-kasa-s-nad-40-bona-v-bansko-hvanaha-go.386400", "text": "Маскирани отмъкнаха от хотел в Банско каса с над 40 000 лева и златни накити в нея. Крупният обир е станал преди 3 нощи.\r\nПовече от 10 часа криминалисти от Благоевград подложили на разпити всички служители на хотела и стигнали до организатора на грабежа.\r\nАрестуван е криминалнопроявеният В.К., който е работел като пиколо в хотела, съобщава \"Монитор\".\r\nТой не е местен - след като е бил разобличен и направил пълни самопризнания е завел полицаите до мястото, където касата с парите и ценностите е била заровена.\r\nПредприети са мерки по задържането и на другите участници в обира.", "date": "2018.08.29", "title": "Пиколо сви каса с над 40 бона в Банско, хванаха го!"}
{"url": "https://www.dnes.bg/rusia/2018/08/29/putin-poiska-smekchavane-na-pensionnata-reforma.386401", "text": "Руският президент Владимир Путин представи в телевизионно обръщение подробни предложения как да се смекчи пенсионната реформа, предаде Ройтерс.\r\nПрезидентът посочи, че пенсионната възраст за жените ще бъде увеличена с 5 вместо с 8 години. При многодетните майки пенсионната възраст ще бъде 50-57 години.\n\n\r\nОсвен това Путин предложи с три години да бъде намален трудовият стаж, даващ право на предсрочно пенсиониране - съответно до 37 години за жените и до 42 години за мъжете, уточнява ТАСС, цитирана от БТА.\r\nПовишението на пенсионната възраст няма да засегне работниците във вредни производства, както и коренните народи на север, предлага държавният глава. \r\nСред предложенията му е и да се увеличи двойно от 2019 година помощта за безработица за лица в предпенсионна възраст.\r\nВ обръщението си Путин изтъкна, че решението за промяна на пенсионната възраст е отлагано с години и не е възможно да се отлага повече.", "date": "2018.08.29", "title": "Путин поиска смекчаване на пенсионната реформа "}
{"url": "https://www.dnes.bg/notifikacii/2018/08/29/pojar-izbuhna-na-grycki-feribot-s-nad-1000-dushi.386358", "text": "Гръцки ферибот с 875 пътници на борда и 141 души екипаж се прибра обратно в пристанището тази сутрин, след като на автомобилната му палуба избухнал пожар, съобщи гръцката брегова охрана, цитирана от ДПА.\r\n \r\nПътническият ферибот \"Елефтериос Венизелос\", който пътувал за Ханя на остров Крит, се върнал обратно в Пирея, откъдето бил отплавал.\r\n \r\nКапитанът казал на бреговата охрана, че пожарът избухнал в камион.\r\n \r\nПротивопожарната система на ферибота веднага се задействала.\r\n \r\nПожарът бил овладян, но поради силния дим пътниците били помолени да се преместят на външните палуби на плавателния съд, съобщи гръцката обществена телевизия.\r\n \r\nКогато пожарът започнал, фериботът се намирал на около 65 км южно от Пирея, край бреговете на остров Хидра.\r\n \r\nЗасега няма данни за пострадали, заяви за Ройтерс представител на бреговата охрана.\r\n \r\nФериботът уведомил бреговата охрана за пожара към полунощ.\r\n \r\nПлавателният съд е акостирал в Пирея и пътниците го напускат, добави представителят на бреговата охрана.\r\n \r\nОчевидец заяви за Ройтерс, че видял пътници със спасителни жилетки да слизат по странично стълбище, а от кораба все още излизал дим. На пристана били разположени пожарникари, пише БТА.", "date": "2018.08.29", "title": "Пожар избухна на гръцки ферибот с над 1000 души"}
{"url": "https://www.dnes.bg/notifikacii/2018/08/29/kak-da-priemate-po-malko-kalorii-bez-da-gladuvate.386341", "text": "Искате да отслабнете или да поддържате оптимално тегло? Ако залагате на намалено количество калории, защото смятате, че това ще ви помогне да свалите излишните килограми, трябва да знаете, че в дългосрочен план стратегията ви не е добра.\r\nЗащо това е така? Защото не само количеството калории е от значение, а най-вече от какъв вид са.\r\nПравилото на простата математика гласи, че колкото повече калории изгаряте, толкова трябва да приемете, за да поддържате тегло. Или да приемате по-малко, за да започнете да топите мазнини.\r\nАко се стараете да приемате правилния вид калории ще ви е много по-лесно да отслабнете без да гладувате и да поставяте организма си в състояние на стрес.\rАко се концентирате върху качествените калории това не означава, че ще консумирате по-малко количество.\r\nНапример, 1800 калории, добити от плодове, зеленчуци, пълнозърнести храни, зърнени храни, салати, риба, яйца, варива в никакъв случай не могат да се сравняват с 1800 калории, добити от чипс, тестени изделия, бял ориз, мазни меса, десерти, бургери.\r\nЯдките биват смятани за калорична храна и много хора ги избягват. Те обаче са сложна и полезна смес от фибри, мазнини и протеини. Заради това могат да бъдат наречени истински хранителни бомби.\r\nСъществуват три лесни начина да добиете качествени калории чрез диетата си, без да гладувате, които помагат да останете сити през целия ден. Ето кои са те:\r\n\r\nХората, които ядат повече фибри, консумират по-малко калории и имат по-малък апетит, нахранват се с по-малки порции, освен това теглото им е по-малко. Диетичните фибри помагат на тялото да поддържа оптимални нива на кръвната захар и предпазват от резки скокове в стойностите, тъй като спомагат за качественото усвояване на въглехидратите.\r\n\r\n ", "date": "2018.08.29", "title": "Как да приемате по-малко калории, без да гладувате?"}
{"url": "https://www.dnes.bg/world/2018/08/29/kitai-stroi-pyrvata-si-voenna-baza-v-afganistan.386360", "text": "Китай започна да строи първата си военно-тренировъчна база в провинция Бадахшан в Североизточен Афганистан в рамките на засилващото се сътрудничество с Кабул в борбата с тероризма. Това пише вестник \"Саут Чайна морнинг пост\", цитиран от ТАСС. Изданието се позовава на свои източници.\r\n \r\n\"Строежът на базата започна. Китай ще прехвърли там най-малко един батальон с въоръжение и оборудване за учебна подготовка на афганистанските си колеги\", заявява пред изданието единият от източниците.\r\n \r\nБазата ще бъде разположена във Ваханския коридор, който представлява тясна ивица в планините, граничеща с три страни: Таджикистан на север, Пакистан на юг и Синцзян-уйгурския автономен район на Китай на изток. В населения предимно с мюсюлмани Синцзян действат сепаратистки групировки, свързани с международна терористична и ислямистка нелегална дейност.\r\n \r\nКакто отбелязва вестникът, това ще бъде първият случай на военно присъствие на Китай на територията на съседен Афганистан. Миналата година Пекин разположи първата си военно-логистична база в чужбина в Джибути на източния бряг на Африка. Но засега основата на базирания там контингент са инженери и строители, заети с инфраструктурата. \r\n \r\nБазата в Афганистан трябва да играе съвсем различна стратегическа роля заради близостта си до Синцзян, където през последните години имаше нападения на ислямски терористи.\r\n \r\nПо мнение на наблюдатели военният лагер се създава и финансира от Пекин, за да предотврати проникване в Китай на бойци от уйгурите и други екстремисти, преминали подготовка и получили опит във воденето на бойни действия в редиците на терористичната групировка \"Ислямска държава\". Наред с това Китай изхожда от необходимост да гарантира сигурността по трансграничните търговско-транспортни коридори на проекта \"Един пояс, един път\".\r\n \r\nКитайското министерство на отбраната досега не е потвърждавало официално планове да бъде създадена китайска база в Афганистан, пише БТА. \r\n ", "date": "2018.08.29", "title": " Китай строи първата си военна база в Афганистан"}
{"url": "https://www.dnes.bg/temida/2018/08/29/shofioryt-na-reisa-ubiec-mislel-za-samoubiistvo-teji-mu.386362", "text": "Григор Григоров - шофьорът, който в събота преобърна автобус с пътници край Своге, е обмислял да се самоубие. \r\n\"Имало е такива мисли веднага след инцидента. Сега вече мисля, че ги няма. Към момента състоянието му е такова, че той не може сам да прецени каква е грешката, но всичко, което с се срупва върху него, много му тежи\", коментира адвокат Христо Ботев, който ще защитава Григоров в съда.\r\n\"Очевидно той няма много голям спомен от самия инцидент, а и не искам да го натискам в това състояние\", добави Ботев и обяви, че няма информация някой да е разсейвал шофьора, докато се е движел.\r\nНа твърдението, че Григоров се е движел с 53 км/ч - с 13 км/ч повече от разрешеното в участъка, адвокатът каза пред Нова тв: \"Каква е била скоростта, това тепърва ще стане ясно. Към момента това е твърдение на прокуратурата\".\r\r\n                    \r\n                    В момента Григор Григоров е в ареста на Национална следствена служба. Той беше преместен в килия на следствените арести на столичния бул. \"Г. М. Димитров\", след като бе  изписан от болница \"Царица Йоанна – ИСУЛ\".\r\nГригоров е задържан за 72 часа, обвинен е за причиняване на смърт по непредпазливост на 17 души и нанасяне на телесни повреди на 21 ранени. \r\nСпоред прокуратурата той е нарушил правилата за движение, след като превишил скоростта с 13 км/ч при разрешени 40. Данните за скоростта са по информация от тахошайбата на рейса.\r\nКогато са му повдигали обвинение в неделя, Григоров не е давал обяснения пред разследващите. Очаква се прокуратурата да му иска и постоянен арест от съда.\r\nГригоров е управител и съсобственик на фирмата превозвач \"Мобилус 5\".\r\nЗасега той е единственият обвинен за трагедията край Своге. От прокуратурата обаче увериха, че разследването продължава и най-вероятно отговорност ще се търси и на други.", "date": "2018.08.29", "title": "Шофьорът на рейса убиец мислел за самоубийство. Тежи му!"}
{"url": "https://www.dnes.bg/za-da-se-razbirame/2018/08/29/kak-da-zapazite-vryzkata-si-ako-rabotite-s-liubimiia.386344", "text": "Казват, че е добре да не носиш проблемите от работата си вкъщи. За някои двойки, които работят заедно обаче, това се оказва доста трудна задача за разрешаване. Не малко връзки приключват заради професионални несгоди. Да имаш собствен семеен бизнес и да поддържаш интимни взаимоотношения едновременно е непосилно за много хора.\r\nИ все пак не е невъзможно, стига да следвате някои прости правила, които ще ви помогнат да запазите и връзката си, и професионалните си успехи.\r\n\r\nВсички са запознати с тази максима, но следват ли я? Ако искате наистина да запазите връзката си в хармония и същевременно работата да върви с нормални ефективни обороти, трябва да си наложите да не пренасяте проблемите от едното място на другото.\r\r\n                    \r\n                    \r\nБез значение дали управлявате собствен бизнес или просто работите заедно някъде е необходимо да си давате малко лично пространство. Това ще ви помогне едновременно да се дистанцирате от личните си взаимоотношения и да запазите професионализма си.\r\n", "date": "2018.08.29", "title": "Как да запазите връзката си, ако работите с любимия?"}
{"url": "https://www.dnes.bg/travel/2018/08/29/evtino-septemvriisko-more-kolko-i-kyde.386357", "text": "Морето поевтинява през септември. Специални оферти се подготвят по цялото българско Черноморие.\r\nВ Слънчев бряг повечето хотели започват поетапно да затварят. Голяма част от тях ще разчитат на празничните дни около 6 септември.\r\n\"Тоест, краят на сезона да прелее с празничните дни, подготвили сме намаление дори до 50% за български гости, което е изключително добра възможност\", заяви Диана Колчева, хотелиер.\r\nОтстъпките в курортите край Варна са между 10 и 40%. В тризвезден хотел, отдалечен от плажа, цените на нощувка със закуска на човек започват от 40 лв, а ол инклузив на Златни пясъци е от 55 до 140 лева.\r\nЗа разлика от лошия старт на сезона заради дъждовете, сега хотелите в Балчик са пълни. В един от тях няма свободни стаи за септември.\r\r\n                    \r\n                    \"След като започнат да спират скандинавските полети, започват да се появяват, имаме туристи и от Румъния и от България, защото септември е един прекрасен месец за почивка. Цените ще са по-евтини с около 30%. Една двойна стая ще струва около 80 лева с включена закуска\", обясни пред bTV Сослан Кокаев, управител на хотел в Балчик.\r\nНякои хотелиери планират двукратно намаление на цените – в началото и в края на септември.\r\nПрогнозата за времето също е добра, така че септември може да се окаже по-успешен за туризма от юни и юли.", "date": "2018.08.29", "title": "Евтино септемврийско море! Колко и къде?"}
{"url": "https://www.dnes.bg/health/2018/08/29/sled-ada-krai-svoge-trima-s-opasnost-za-jivota.386365", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрима от пациентите от катастрофата край Своге, които са настанени в \"Пирогов\", са с опасност за живота.\r\nНа другите три жени, които са в по-добро състояние, им предстоят оперативни интервенции днес и утре.\r\n\"В петък ще имаме повече информация какво точно е направено\", коментира пред  изпълнителният директор на лечебното заведение проф. д-р Асен Балтов.\r\n\"Другата седмица ще бъде преценено дали и кога ще бъдет изписани. След интервенции е добре да има едно добро обезболяване, особено след такива тежки катастрофи. Прави се всичко, което е необходимо\", категоричен бе той.\r\nВ Бургас вече има кръводарителска кампания, а днес ще има такава в Първа градска болница в столицата.", "date": "2018.08.29", "title": "След ада край Своге: Трима с опасност за живота!"}
{"url": "https://www.dnes.bg/politika/2018/08/29/diabet-slepota-bybreci-g-da-ot-telk-koe-e-nai-tejko.386363", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПациенти внасят колективна жалба срещу новата наредба за медицинската експертиза. Инициаторите на подписката са притеснени, че обновените правила за определяне на процента ТЕЛК ще ощетят много от тях и съществува опасност да останат без социални добавки. \n\r\nОт началото на месеца, новата методика за определяне на процента нетрудоспособност вече е в сила. \n\r\nСпоред нея - процентът на намалена работоспособност вече няма да се определя от всички заболявания на пациента, а от основната диагноза.\n\n\r\nПациентите питат: Кой ще е този, който ще реши кое е най-тежкото заболяване? Ако например си инсулино зависим диабет, много е лесно – обаче развиваш дископатия, бъбреците ти блокират, слепота, гангрени. Кой ще реши кое ти е по-тежкото? \r\n                    \r\n                    \r\nПациентите поставят и друг въпрос: Ще паднат ли процентите ТЕЛК, след като се изчисляват по нова методика? \n\r\nС този мотив днес те ще внесат жалба в Здравното министерство. \r\nИнициатор е Павлина Георгиева, която твърди пред , че е нагледен пример за както я нарича \"сбърканата система\". \r\nЖената е с множество автоимунни болести, но водещото заболяване се води кардиологично. Пациентите като нея са огромна част от хората с ТЕЛК. \r\nЗдравните власти все пак успокояват, че опасност да бъдат рязко намалени процентите по ТЕЛК няма, а всичко, което се прави, е с цел да се хванат стотиците случаи на фалшифициране на ТЕЛК. Това обаче не е начинът, категорични са пациенти. \r\nПред сградата на Здравното министерство днес ще отидат болни с тежки заболявания, всички до един пряко зависими от решението на ТЕЛК-комисиите.", "date": "2018.08.29", "title": "Диабет, слепота, бъбреци... Г-да от ТЕЛК, кое е най-тежко? "}
{"url": "https://www.dnes.bg/sofia/2018/08/29/goshko-gruh-hit-v-mrejata-raste-no-ne-gruhtee-vilnee.386359", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБезпризорно прасе се разхожда в центъра на София вече седмица и е обект на стотици коментари в социалните мрежи. Забелязано е в района столичния булевард \"Черни връх\".\r\nИ тъкмо когато столичани решиха, че Гошко се е пренесъл в прасешкия рай,  той отново се появи на разходка.\r\nПоявиха се и нови снимки, като коментарите в социалната мрежа не пощадиха нито грухчо, нито Столичната община.\r\nБлагой Цицелков и операторът на  Виктор Петров потърсиха прасето и го намериха.\n\r\nКрай една схлупена къща откриват роднините на Гошко и неговия собственик. Инак  в квартала на Гошко имотите вървят около €1300 квадратния метър.", "date": "2018.08.29", "title": "Гошко Грух – хит в мрежата! Расте, но не грухтее... Вилнее "}
{"url": "https://www.dnes.bg/notifikacii/2018/08/29/masovoto-biagstvo-ot-venecuela-kato-v-sredizemno-more.386361", "text": "Перу обяви извънредно положение в здравеопазването по северната си граница. Хиляди венецуелци, бягащи от икономическата криза и глада в родината си, продължават да се стичат на перуанска територия въпреки затегнатия режим по границата за тях, предаде Ройтерс.\r\n \r\nВ указ президентът Мартин Вискара обяви 60-дневно извънредно положение в две провинции по северната граница. Като причина се посочва \"непосредствена опасност\" за здравето и хигиената вследствие на имиграцията. Повече подробности не се споменават.\r\n \r\nБягството на венецуелците към други южноамерикански страни отива към \"кризисен момент\", сравним със събитията с бежанците в Средиземно море, заяви тези дни ООН.\r\n \r\nЗдравните власти в Перу преди това изразиха безпокойство, че може да тръгнат болести като дребна шарка и малария, пренасяни от мигрантите, тъй като много от тях не са имали достъп до основни здравни услуги в родината си.\r\n \r\nПо-рано този месец бразилските власти заявиха, че миграционната вълна е предизвикала епидемии от дребна шарка в съседните на Венецуела страни, включително в Бразилия, където болестта се е смятала за изкоренена.\r\n \r\nВисокопоставени представители на миграционните власти на Перу, Колумбия и Бразилия се събраха на двудневна среща в Богота, за да обсъдят как да се справят с миграционните потоци.\r\n \r\nСега близо 1 милион венецуелци живеят в Колумбия, а над 400 000 в Перу, обявиха вчера властите на двете страни в съвместно изявление след срещата. Само 178 000 от тези в Перу имат разрешение да останат или случаите им се разглеждат.\r\n \r\nКолумбия и Перу ще обменят данни за мигрантите чрез обща база данни, за да следят пристигащите и да разпределят справедливо помощта, заявиха двете страни. Те поканиха и други засегнати от венецуелската миграция държави да се присъединят към инициативата им, пише БТА.\r\n \r\nТози месец Перу и Еквадор започнаха да изискват паспорти вместо лични карти от венецуелските мигранти. Перуанските власти затегнаха и крайните срокове, в които венецуелците могат да се заявяват за разрешение за временно пребиваване, което им позволява да работят законно в Перу.\r\n \r\nДругата седмица министрите на външните работи на Еквадор и Колумбия, а може би и на Перу и Бразилия ще се съберат в Еквадор, за да обсъдят въпроса за венецуелската миграция, каза Кристиан Крюгер, началник на колумбийската Агенция \"Миграция\".\r\n \r\nПеру призова и за среща на Организацията на американските държави и ООН за обсъждане на темата, заяви перуанският министър на външните работи. ", "date": "2018.08.29", "title": " Масовото бягство от Венецуела – като в Средиземно море "}
{"url": "https://www.dnes.bg/stranata/2018/08/29/orient-ekspres-u-nas-malki-i-golemi-go-posreshtnaha.386364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛуксозният влак \"Ориент експрес\" пристигна в Русе. На жп гарата композицията беше посрещната от десетки малки и големи, дошли да се снимат и да я видят на живо.\r\nВлакът остана около час, преди да продължи пътя си за Варна и Истанбул.\r\n94 пътници от пет континента са платили близо 9000 евро за еднопосочен билет. \r\nНай-голям е броят на американците, които са половината от пасажерите в легендарната композиция.\r\n42 души персонал от Франция и Италия се грижат за комфорта на пътниците и изисканата храна, предаде .\r\nВлакът ще бъде отново в Русе на 1 септември, на връщане от Истанбул.", "date": "2018.08.29", "title": "\"Ориент експрес\" у нас: Малки и големи го посрещнаха"}
{"url": "https://www.dnes.bg/stranata/2018/08/29/shofior-na-bus-se-vriaza-vyv-fontan-v-pazardjik.386372", "text": "Микробус се удари във фонтан в Пазарджик, шофьорът е починал на място, съобщи \"Дарик\". \r\nИнцидентът е станал рано тази сутрин на кръговото кръстовище при Спортната зала в града.  \r\nКато най-вероятна причина за катастрофата се посочва, че на шофьора му е прилошало и е изгубил управление.\r\nМикробусът е собственост на сдружение за хора с увреждания в село Звъничево. В него не е имало други пътници.\r\nПолицията разследва случая.", "date": "2018.08.29", "title": "Шофьор на бус се вряза във фонтан в Пазарджик"}
{"url": "https://www.dnes.bg/obshtestvo/2018/08/29/protest-v-zashtita-na-shofiora-na-avtobusa-kovcheg.386366", "text": "Жители на 4 села се събраха в Курило в подкрепа на обвинения за автобусната катастрофа край Своге шофьор Григор Григоров. Всички те са пътували с него през годините и бяха категорични, че той никога не кара с превишена скорост и е изключително внимателен.\n\n\n\n\r\n\"Гришата не е виновен. Той е изключително скромен и добър човек\", каза пред bTV Стефка Георгиева.\r\n\"Вземаме пенсии, с които само Гришата може да ни вози, за да ходим по екскурзии, той ни прави много отстъпки, много уважава възрастните хора. Нека съдът бъде справедлив към него, нека да не поема негативността на управниците\", призова тя.\r\r\n                    \r\n                    \"С Гришата пътуваме от 8-9 г., той е навсякъде с нас. Никога не е карал с превишена скорост\", категорична беше друга жена, дошла в Курило, за да подкрепи Григоров.\r\n\"Винаги се возя на първата седалка, толкова е внимателен, изчаква, не разрешава да разговаряме с него, докато шофира. Не сме виждали по-внимателен човек. За тази голяма и тежка катастрофа причините са комплексни – в България некачествени пътища се строят от години, проливният дъжд. Възможно и той да се е разсеял\", отбеляза тя.\r\nДруги от събралите се в Курило заявиха, че Григоров е изряден и винаги следи автобусът му да е изправен. Хората се страхуват как той ще понесе тежкия инцидент със 17 жертви и се опасяват, че ще рухне.\r\nДнес изтича 72-часовата мярка за задържане на шофьора. Очаква се Софийският окръжен съд да реши дали ще остави постоянно в ареста Григор Григоров, или ще му бъде наложена по-лека мярка за неотклонение. Според прокуратурата по непредпазливост той е причинил смъртта на повече от един човек.", "date": "2018.08.29", "title": "Протест в защита на шофьора на автобуса - ковчег"}
{"url": "https://www.dnes.bg/stranata/2018/08/29/gaf-sled-gaf-a-padat-peshki-ne-vajnite-figuri.386371", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДържавата от месеци се тресе от скандали, а тежкият пътен инцидент край Своге, който взе 17 жертви, отново стана причина за политически реакции. Бяха свикани пресконференции, появиха се призиви за оставки. \r\nКорнелия Нинова заяви, че най-голямата гордост на премиера – магистралите, са най-голямата кражба в държавата и поиска оставката на цялото правителство. \r\nОт своя страна премиерът Бойко Борисов отвърна, че е рано от БСП да издават присъди, за да не берат после срам социалистите, които грубо политизират темата. \r\n\"Стабилността на правителството е разклатена от много скандали. Умъртвените животни, Търговскияя регистър, фалирането на \"Олимпик\"… няма кой да носи отговорност в държавата. Знаем, че решенията в България са еднолични, но премиерът не носи отговорност. Тази есен ни очакват подобни събития – още неща ще се сриват и падат. Нинова е права. Но след оставката трябва да се даде решение какво следва\", подчерта политологът Мария Пиргова пред \r\r\n                    \r\n                    \"Там където няма усещане за справедливост, винаги има политически атаки и набеждаване. Обществото търси справедливост. А някой удобно му дава виновника. Нинова какво ще направи с олигарсите? Дали ще изчисти съдебната система? Дали ще премахне корупцията? Трагедията дойде много удобно. Левицата търси кризи\", контрира политологът Цветанка Андреева.\r\nИ добави, че бившите конунисти са произвели сложна система от зависимости между власт, бизнес, политика и съд. \r\n\"БСП няма да разплетат това. Всички знаем системата на държавните поръчки. Това е голямата корупция в България\", настоя Андреева.\r\nМария Пиргова бе категорична, че политиците не могат да решат политическата криза и заяви, че \"падат пешки, а не ключови фигури като министри\". По думите и икономиката и политиката са слети, а държавата е загубила възможност за взимане и прилагане на решения. ", "date": "2018.08.29", "title": "Гаф след гаф, а... \"падат пешки, не важните фигури!\""}
{"url": "https://www.dnes.bg/obshtestvo/2018/08/29/pyt-shofior-vina-tyjno-a-i-trudno-uravnenie.386370", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНаред с болката покрай трагедията край Своге, останаха и купища въпроси, които се превърнаха в тъжно и трудно уравнение с много неизвестни. \n\r\nИзвестно е обаче, че както и да продължи разследването, един шофьор ще носи вината за стореното от него, докато други - не по-малко виновни, ще си прехвърлят топката и отговорността и вината верятно ще се размие.\n\r\n\"Вината на шофьора не може да се обсъжда, виновен е. Дискусията е безсмислена и трябва да се остави настрана. По света обаче ако има опасност от акули, хората строят съоръжения за милиони. В България слагаме табела: \"Къпането забранено\". Същото е и в Своге. Там просто са сложили ограничение от 40 км/ч\", подчерта журналистът Юлий Москов пред .\r\n                    \r\n                    \r\nПо думите му на мястото на инцидента е направен път убиец, защото при мокър асфалт колата просто тръгва и няма спасение.\n\r\n\"Каква е тази държава, която не може да задължи подчинената си фирма, на която плаща пари, да си свърши работата. Това не е държава! У нас държавата избяга от всичко. Държавата не се занимава с обучението на шофьорите, не се занимава с изпитите на водачите, не се занимава с още много неща. Държавата не се занимава и с инвеститорския контрол\", категоричен е Москов.\n\r\nМнението на Гроздан Караджов, бивш председател на Комисията по транспорт в Народното събрание, е, че първият и основен виновник за този тежък инцидент са именно политиците.\n\r\n\"България губи няколко хиляди души във войната по пътищата. Няколко министри и общо 14 административни единици се занимават с безопасността на пътя. Институциите очевидно към момента на издаване на пътя не са си свършили работата. Те са имали редица забележки, пътят е бил опасен, но те не са предприели необходимите действия\", настоя той.\n\r\nВъпреки това Караджов обясни, че към този момент не трябва да се издават присъди предварително, защото все още не са излезли резултатите от всички експертизи.", "date": "2018.08.29", "title": "Път, шофьор... вина? Тъжно, а и трудно уравнение! "}
{"url": "https://www.dnes.bg/science/2018/08/29/za-pryv-pyt-ucheni-nabliudavaha-razpadane-na-higs-bozon.386373", "text": "Учени от ЦЕРН за пръв път наблюдаваха разпадане на Хигс бозон на дънни кварки, предадоха Франс прес и ТАСС.\n\r\nШест години след откриването на Божията частица най-после специалистите от екипите \"Атлас\" и \"Си ем ес\" можаха да наблюдават нейното разпадане на елементарни частици, известни под наименованието дънни кварки. \n\r\nОпитите бяха осъществени в Големия адронен колайдер и потвърдиха хипотезата, че всепроникващото квантово поле, обусловено от Хигс бозона, дава маса и на дънния кварк, пише БТА.\n\r\nПресслужбата на ЦЕРН припомни, че съгласно Стандартния модел на физиката на частиците разпадането на Хигс бозона на двойка дънни кварки е най-честото явление /при 60 процента от случаите/. \r\n                    \r\n                    \r\nПроверката на това предположение бе от изключително значение за потвърждаването на Стандартния модел. Дълго време учените не успяваха да уловят сигнали от разпада на Хигс бозона на дънни кварки и от наличието на \"шумове\", които съпровождат този процес. По-рано бе констатиран един друг разпад на \"Божията частица\" - на двойка фотони. \n\r\n ", "date": "2018.08.29", "title": "За пръв път: Учени наблюдаваха разпадане на Хигс бозон"}
{"url": "https://www.dnes.bg/temida/2018/08/29/mercedes-i-trikolka-razmishliavat-ti-li-me-butna-ili-az-sam.386353", "text": "\r\nВътрешният министър Валентин Радев обяви своята убеденост, че фактите по случая с ПТП-то, в което участва бащата на президента Румен Радев - Георги, са подменени.\r\n\"Видях се с началниците и с директора на областната дирекция на МВР в Хасково, разпитвах ги защо не е стигнало до нас. Не искам да ги оповестявам преди края на проверката, но убеждението ми е, че са подменени\", заяви той, цитиран от \"Сега\".\r\nВътрешният министър обяви, че в случая \"или е повлияно, или от незнание, или кой знае какво, но фактите не са такива\", както и че \"този, който е констатирал автопроизшествието, е направил така, че ситуацията е една, а той я е описал по друг начин\".\n\n\n\n\n\r\r\n                    \r\n                    Радев съобщи, че Инспекторатът на МВР и Националната полиция проверяват пътния инцидент в Харманли, за който се разбра едва седмица по-късно. Прокуратурата също нищи ПТП-то.\r\nDnes.bg ви припомня, че при произшествието автомобилът на Георги Радев и акумулаторна триколка се сблъскаха на кръгово кръстовище. \r\nОгледът на място продължава близо час и завършва с акт за шофьора на триколката. В констативния протокол, изготвен от младши автоконтрольор, е описано, че причина е \"внезапна промяна на движението от водача на ППС акумулаторна тротонедка\" (според оригиналния правопис на полицая – бел.ред). \r\nСпоред униформения триколката ударила странично \"Мерцедес\"-а на бащата на президента.\r\nКакто става ясно от самия протокол на автоконтрольора, той признава, че триколката е ППС и че и за него, и за Георги Радев са важали еднакви правила за движение.\r\nСамо преди два дни пострадалият Стефчо Тодоров обяви, че полицията се е престарала в конкретния случай.\r\n\"Не знаех кой е в колата. Попитах шофьора защо не е спазил пътния знак, а той ми отовори, че просто не ме е видял\", разказа инвалидът. Допълни, че не се е движил бързо с електрическата триколка.\r\n\"Когато минавам по кръговото, съм много внимателен. Пътят там е под наклон и заради инерцията количката винаги засилва, затова винаги ползвам спирачката\", обясни той.\r\nМинути след инцидента той се обадил на тел. 112, поискал да изпратят линейка, защото не можел да прецени какво е състоянието му след удара. Пристигнали полицаи и медицински екип. \r\nСтефчо бил отведен с линейка в болницата, където му направили рентгенова снимка на ударената ръка. Станало ясно, че тя не е счупена. След прегледа се прибрал у дома. Тогава получил телефонно обаждане от съпругата на Георги Радев. Тя го разпитала как е и има ли счупвания.\r\n\"Казах ѝ да е спокойна, че се чувствам добре. После ме извикаха в полицията. Седяхме с Георги Радев един до друг\", разказа мъжът.\r\nВ полицията му бил връчен акт, а той поискал да му го прочетат, защото бил написан нечетливо.\r\n\"Казах, че в акта не е написана истината. Възразих по всички точки и тогава се подписах. Дори в началото не исках да го правя, но ми казаха, че трябва да го подпиша\", обясни той. Тодоров не е обжалвал акта.\r\nКатегоричен е, че не желае да се занимава със съдилища. \r\n\"Дори и да го осъдя, какво ще спечеля? Ще взема 1000 или 2000 лв. Как ще ги харча? И да ми ги сложат тука, няма да ги погледна. Не съм богат, но такива пари не искам\", отсича мъжът. ", "date": "2018.08.29", "title": "\"Мерцедес\" и триколка размишляват: Ти ли ме бутна, или аз сам? "}
{"url": "https://www.dnes.bg/sofia/2018/08/29/vmesto-relaks-na-vitosha-schupeni-peiki-pylni-koshcheta-s-bokluk.386296", "text": "\nПредставяме ви още един сигнал от платформата на HelpBook.info, който получихме. Наш читател алармира за състоянието на пътя към планината Витоша откъм кв. \"Княжево\".\r\n\"На 5 август тази година решихме да си направим семейна разходка до Бялата вода в Природен парк \"Витоша\". Отидохме с трамвай )5 и оттам нагоре. Това, което виждам всеки път, е едно и също, струва ми се нередно и реших да Ви пиша. Голяма част от софиянци ходим на Витоша, а и не само ние - чужденци и хора откъде ли не.\r\r\n                    \r\n                    Пейките са счупени, точно преди Бар Шишарка малко над Княжевската вода на колелото на трамвай 5. Не се почиства също така в околността. Кошчетата са препълнени с боклук.\r\nСъгласна съм, че много от хората не почистват след себе си, не взимат боклука си и не го изхвърлят в кошчетата, но като цяло именно Витоша трябва да бъде нашето място за релакс сред природата и условията да бъдат добри. Лифтът за жалост също не работи от години и най-искренно се надявам и той да отвори до няколко години.\r\nОт телевизията преди дни разбрах, че чешмата ще се пусне, нещо което много ме зарадва. Браво на Столичната община и кмета!\r\nПаднало е и едно дърво, точно до чешмата на Бялата вода, коетои пречи туристите да преминават нормално - може би трябва да се отстрани и извози оттам. Повечето от дърветата нагоре към Златните мостове също не са подрязвани от много време, а имат нужда.\r\nМного моля да се обърне внимание на сигнала и да се помисли за поставянето на нови пейки и да се почиства по-често\".\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата  на Investor Media Group ще ви даде възможност не само да придадете  гласност на проблема, но и да изпратите сигнал до отговорните  институции.", "date": "2018.08.29", "title": "Вместо релакс на Витоша – счупени пейки, пълни кошчета с боклук"}
{"url": "https://www.dnes.bg/politika/2018/08/29/vremeto-dnes-protestirashto-ot-09-00-ch-pred-ban.386340", "text": "Работещите в Националния институт по метеорология и хидрология излизат отново на протест.\r\nТе ще се съберат в 09:00 ч. пред сградата на БАН на бул. \"Цар Освободител\", а в 09:30 ч. ще са пред сградата на Министерския съвет, където ще поставят отново исканията си за изваждане на института от структурата на БАН.\n\n\n\r\nТова се казва в съобщение на протестния щаб, публикувано на сайта на института.\r\n\"Решението ни е категорично – не желаем повече да сме част от БАН. Настояваме правителството да вземе своето категорично решение за бъдещето на Националния институт по метеорология и хидрология. Безвремието за нас трябва да приключи, преди да е станало твърде късно\", пише още в съобщението.\r\r\n                    \r\n                    Повече от две седмици \"преговори\", единствено върху предложението на БАН, ни убедиха окончателно, завършват от института.\r\nДо разговори между НИМХ и БАН се стигна след поредните протести от началото на август на метеоролозите и заплахата да спрат работа заради липсата на адекватно финансиране.\r\nТогава премиерът Бойко Борисов даде срок на двете страни да се разберат до 22 август.\r\nСлед този срок синоптиците продължаваха да настояват за отделяне от Академията на науките.\n\r\n ", "date": "2018.08.29", "title": "Времето днес: Протестиращо, от 09:00 ч., пред БАН"}
{"url": "https://www.dnes.bg/zvezdi/2018/08/29/liym-pein-na-25-zvezdata-ot-one-direction.386286", "text": "\n\r\nНа днешния 29 август рожден ден празнува младият британски музикант Лиъм Пейн. Роден през 1993 година в Улвърхамптън, Великобритания, той добива популярност като част от популярната бой банда \"One Direction\".\n\r\nПреди това той става известен с участието си в британския X Factor.\n\r\n\n\r\nМузикантът има две по-големи сестри – Рут и Никола. \n\r\nДо четири годишна възраст постоянно му правят медицински тестове в болница, тъй като лекарите забелязват, че единият от бъбреците му е деформиран и не функционира нормално. \n\r\nКато ученик, Пейн спортува активно, като тренира активно бокс и бягане.\r\n                    \r\n                    \r\nЛиъм определя Джъстин Тимбърлейк като едно от най-големите си вдъхновения. \n\r\nМузикантът има дете от популярната своя колежка Черил Коул. Преди малко повече от месец обаче двамата разкриха, че връзката им е приключила след 2 години и половина заедно.\n\r\nПризнава, че е луд фен на филмите за Хари Потър.", "date": "2018.08.29", "title": "Лиъм Пейн на 25: Звездата от \"One Direction\""}
{"url": "https://www.dnes.bg/temida/2018/08/29/brutalen-pedofil-s-beleznici-gavril-se-s-dyshteria-si.386354", "text": "Брутален педофил, насилвал месеци наред родната си дъщеря е бил арестуван от полицията в айтоското село Караново.\r\n35-годишният насилник Живко Петров е арестуван, след подаден сигнал от бабата и майката на 9-годишното момиченце.\r\nС разпореждане на районния съд в Айтос, педофилът е оставен зад решетките с постоянна мярка \"задържане под стража\", която бе потвърдена и от Окръжните магистрати в Бургас.\r\nСъдът мотивира решението си с опасността, че Живко може да повлияе на дъщеря си и да я накара да промени показанията си.\r\nВсички в малкото село Караново са потресени от бруталната гавра с невръстното момиченце. Никой не предполагал, че зад стените на дома, в който живеели семейство Петрови се случват извращения между баща и дъщеря.\r\r\n                    \r\n                    Майката Мария също не подозирала на какво е подложено детето й. Момиченцето мълчало и не казвало на никого, защото бащата го заплашвал, че ако проговори ще се случи нещо ужасно на майка й, както и с нея самата.\r\nИзвращенията излезли на бял свят преди броени дни, когато детето не издържало и споделило с баба си.\r\nВъзрастната жена пък от своя страна веднага казала на майката и двете бързо отишли в полицията.\r\nПедофилът-извратеняк бил закопчан веднага, а детето е изпратено при психолог. Според събраните до момента данни от разследващите, сексуалните посегателства са продължили поне 4 месеца.\r\nВ деня на ареста съпругата Мария разбрала, че е бременна в трети месец, но казала пред съседи че ще направи аборт.\r\n\"Жената е много разстроена, самообвинява се, че нищо не е забелязала по-рано и сега не иска да роди друго дете от този изверг. Не знаем дали бащата е признал, но в селото се говори, че не е отричал. Дори се разчу, че се оправдавал, че не е насилвал детето, а всичко, което са правели било по взаимно съгласие. Казвал, че имали много специална връзка\", разказаха потресени съседи пред \"Монитор\".\r\nСемейството живеело повече от скромно, а родителите работели основно сезонна работа през лятото. Този сезон бащата се цанил в Слънчев бряг като сервитьор в голям хотел и си идвал веднъж в седмицата само за почивните дни. Ако обвиненията срещу него бъдат доказани, го грози затвор от 2 до 8 години.", "date": "2018.08.29", "title": "Брутален педофил с белезници! Гаврил се с дъщеря си"}
{"url": "https://www.dnes.bg/snimka-na-denia/2018/08/29/slyncheva-i-topla-sriada-s-gradusi-do-celi-31.386355", "text": "Днес ще бъде предимно слънчево. Ще духа слаб, в Източна България - до умерен вятър от север-североизток. Максималните температури слабо ще се повишат и ще бъдат предимно между 26 и 31 градуса.\r\nАтмосферното налягане слабо ще се повиши и ще бъде малко по-високо от средното за август. \r\nПо Черноморието ще бъде предимно слънчево и топло. Ще духа до умерен североизточен вятър, сочи  на НИМХ при БАН. \r\nМаксималните температури ще бъдат между 28 и 31 градуса, а температурата на морската вода - 26-27 градуса. Вълнението на морето ще бъде 2-3 бала.\r\nВ планините ще бъде предимно слънчево. След обяд на места в масивите Западна и Централна България ще се развива купеста и купесто-дъждовна облачност и краткотрайно ще превали. Ще духа умерен до силен североизточен вятър. \r\nМаксималната температура на височина 1200 м ще бъде около 21 градуса, на 2000 м - около 15 градуса.\r\n ", "date": "2018.08.29", "title": "Слънчева и топла сряда, с градуси до цели 31"}
{"url": "https://www.dnes.bg/index/2018/08/29/receptata-dnes-pystyrva-s-domati-i-luk.385943", "text": "\r\n500 г филе от пъстърва\r\n200 г домати, нарязани\r\n2 стръка пресен босилек, нарязан\r\n4-5 колелца кромид лук\r\n3-4 супени лъжици зехтин\r\n1 чаена лъжичка сол\r\n1 чаена лъжичка черен пипер\r\n \r\n\r\n \r\nОвкусете добре рибеното филе с подправките. Подредете го върху хартия за печене в плитка тава. Върху рибата подредете парчетата домати. Поръсете с босилека и лука, които предварително сте нарязали на ситно. Полейте със зехтин и завийте рибата в хартията. Може да използвате и алуминиево фолио по желание.\r\n \r\nПечете в загрята на 200 градуса фурна за около 15 минути.\r\n\r\n", "date": "2018.08.29", "title": "Рецептата Dnes: Пъстърва с домати и лук"}
{"url": "https://www.dnes.bg/sofia/2018/08/29/iz-sofiiskite-ulici-15-hil-kotki-4-hil-kucheta-i-140-konia.386356", "text": "15 000 бездомни котки обикалят по улиците на София. Данните са неофициални, защото преброяване на уличните котки в столицата никога не е правено.\r\nЯсно е обаче, че проблем с популацията на бездомните котки има и за последните години тя се е увеличила драстично.\r\nПричината е намаляването на броя на бездомните кучета, тъй като двете популации са взаимно свързани, става ясно от доклад на фондация \"Четири лапи\", която направи последното преброяване по искане на Столичната община.\n\r\nПри преброяването на уличните кучета обаче не са броени бездомните котки.\r\n\"Причината е в архитектурата на София, особено в центъра, където има много затворени вътрешни дворове и достъпът до тях е труден. Обикновено трябва да се минава през мазетата и е нужно съдействие от домоуправителите, което прави изключително трудна задачата. Достъпът до тези дворове е важен, защото често котките се разхождат точно в тях\", обяснява пред \"\" Явор Гечев от \"Четири лапи\".\r\r\n                    \r\n                    Фондацията е готова да разработи специална методология, за да може да има яснота колко точно са бездомните котки в столицата. Идеята е да има няколко контролни зони - в центъра, жилищен комплекс, индустриална и вилна част. И в тях да се следи популацията на котките, за да може да се направи обективен извод за целия град.\r\nСпоред експертите вероятно съотношението на бездомните котки спрямо уличните кучета е 5 към 1, а в центъра може би достига и 10 към 1.\r\nЗатова в доклада се препоръчва общината да предприеме мерки за кастрация на уличните котки и да изгради приют.\r\nПритокът на изоставени котки към улицата е по-голям, защото те се гледат по-лесно и изискват по-малко грижи. Обикновено са домашни любимци на възрастни и самотни хора. Често те не гледат само по една, а по няколко. Когато стопанинът почине, животните остават на улицата. \r\nИмало е такъв случай, след който 15 котки са се озовали едновременно на улицата. Затова липсата на приют за котки е проблем. За разлика от кучетата котките не могат да ухапят човек, но пък пренасят различни болести и паразити.\r\nИма и 140 бездомни коня...\r\n140 скитащи коня в София са преброили от фондация \"Четири лапи\" по време на преброяването на бездомните кучета. Броят им спрямо предишното преброяване през 2015 г. е намалял наполовина. Тогава те са били 300.", "date": "2018.08.29", "title": "Из софийските улици: 15 хил. котки, 4 хил. кучета и 140 коня"}
{"url": "https://www.dnes.bg/obshtestvo/2018/08/29/uj-slynchevo-i-liatno-a-cherni-oblaci-nadvisnaha-nad-sinopticite.386374", "text": "\n\r\nСиноптиците ни отново излязоха на протест. Причината – начинът на формиране на бюджета им.\r\nОт Националния институт по метеорология и хидрология (НИМХ) искат незабавно да напуснат БАН. В противен случай те заплашват да спрат работата си по изготвяне на прогнозата за времето.\n\n\n\n\r\nКонфликтът продължава повече от четири месеца. Според метеоролозите от БАН ги ощетяват при разпределянето на държавните пари. \r\nТова е причината да поискат статут на независима научна организация със свой бюджет. От академията обаче отказват раздяла с института заради опасение, че и други учени ще поискат същото.\r\r\n                    \r\n                    В средата на август премиерът Бойко Борисов даде 10-дневен срок на двете страни да се разберат помежду си. Компромис обаче не беше постигнат.\r\nСиноптиците днес бяха категорични, че настояват за намеса на правителството, защото агонията на НИМХ продължава прекалено дълго. \r\n\"Ако нещата продължават така, ще напуснат още хора от  института и прогнозата за времето сама по себе ще отпадне\", предупреди Лилия Бочева от НИМХ. \r\nТя призна, че като главен асистент получава 600 лева. \r\n\"Кой ще дойде да работи за такава заплата\", риторично попита тя. \r\nПротестът на метеоролози започна в 9 ч. пред сградата на БАН, след което се отправиха към Министерския съвет.", "date": "2018.08.29", "title": "Уж слънчево и лятно, а черни облаци надвиснаха над синоптиците "}
{"url": "https://www.dnes.bg/obrazovanie/2018/08/29/kym-final-mladite-ni-debatiori-se-gotviat-za-sasht.386375", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарски ученици получиха престижна номинация за състезание по дебати в САЩ. Те бяха селектирани сред 2500 деца. За да стигнат дотам, те грабнаха златни отличия от Световното първенство по дебати на английски език в Барселона.\r\nНо таксата за САЩ от 5000 лева е непосилна за учениците, съобщава \r\nВ Барселона българчетата имали шанс да премерят сили с най-острите умове от над 56  държави. Темите са провокативни: Каква би била съдбата на Гърция, ако  боговете станат политици?\n\r\nМладите дебатьори имали шанс да премерят сили с най-острите умове от над 56 държави. Темите са провокативни: Каква би била съдбата на Гърция, ако боговете станат политици?\r\n                    \r\n                    \r\nСъстезателите ни умело защитили тезата, че боговете биха били добри управници. \n\r\nСрокът, в който можем да подкрепим умелите дебатьори от Румънската гимназия в София, е едва първи септември, когато трябва да потвърдят участието си.\r\n ", "date": "2018.08.29", "title": "Към финал: Младите ни дебатьори се готвят за САЩ"}
{"url": "https://www.dnes.bg/obshtestvo/2018/08/29/borisov-se-zareche-nikoi-vinoven-za-svoge-niama-da-byde-poshtaden.386381", "text": "Премиерът Бойко Борисов заяви, че никой от виновните за жестоката катастрофа край Своге няма да бъде закрилян или пощаден. При тежкия инцидент с автобус, станал в събота, загинаха 17 души, има и тежко пострадали хора.\r\n\"Много ясно са отрегулирани всички процеси в държавата, конкурси, строителен надзор, приемателни комисии, където всеки се подписва и си носи своята отговорност. Всяко длъжностно лице, което не си е свършило работата, ще бъде подведено и под съдебна отговорност, и ще му бъде поискана и политическа отговорност\", увери премиерът в началото на правителственото заседание, като изрази съболезнования на близките на загиналите.\n\n\n\n\r\r\n                    \r\n                    Той призова и опозицията да изчака няколко дни, докато станат готови експертизите и текат проверките на прокуратура и следствие.\r\nВчера социалистите поискаха оставката на правителството след изнесените данни за нарушения при строителството на пътя.\r\n\"Мога да ги уверя, че както винаги никого не сме пожалили. До там, докъдето е вината, до там ще се носи и отговорността\", заяви Борисов.\r\nСпоред него след катастрофата институциите са си свършили работата добре в лицето на здравния министър, пожарната, полицията.\r\nВъв връзка с протеста на метеоролозите от НИМХ, който се провежда пред сградата на Министерския съвет, премиерът съобщи, че ще се срещне с представители на страните по-късно.\r\nТой обаче заяви, че държавата няма да бъде заложник на процесите в БАН и ако учените не се разберат помежду си дали институтът да се отдели или не, правителството ще реши въпроса.", "date": "2018.08.29", "title": "Борисов се зарече: Никой виновен за Своге няма да бъде пощаден!"}
{"url": "https://www.dnes.bg/sofia/2018/08/29/koi-stolichni-kvartali-ostavat-bez-voda-utre.386386", "text": "\"Софийска вода\" временно ще прекъсне водоснабдяването в някои части на столицата в четвъртък, 30 автуст, съобщиха от дружеството.\r\nВъв връзка с извършване на строително-монтажни работи на бул. \"Президент Линкълн“, кв. \"Овча купел“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: бул. \"Президент Линкълн“ - от ул. \"Централна“ до бл. 18, бул. \"Президент Линкълн“, ул. \"Централна“, ул. 761. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 9.\r\r\n                    \r\n                    Във връзка с подмяна на пожарен хидрант на бул. \"Тодор Александров“, Център, се налага спиране на водоподаването от 09:00 до 18:00 часа на клиентите на \"Софийска вода\", живеещи на бул. \"Тодор Александров“ - от ул. \"Брегалница“ до ул. \"Шар планина“(нечетни номера). При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Тодор Александров\" и ъгъла с ул. \"Шар планина“.\r\nВъв връзка с прекъсване на сградно водопроводно отклонение на ул. \"Костенски водопад“, кв. \"Манастирски ливади“, се налага спиране на водоподаването от 09:30 до 17:00 часа на клиентите на \"Софийска вода\", живеещи в района на:\r\nул. \"Шарл Шампо“ - от ул. \"Боянски водопад“ до ул. \"Акад. Георги Наджаков“, ул. \"Костенски водопад“ - от №119 до ул. \"Тодор Каблешков“ и ул. 409. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Костенски водопад“ и ъгъла с ул. \"Шарл Шампо“.\r\nВъв връзка с монтаж на спирателни кранове на ул. 5, 20, кв. \"Враждебна“ се налага спиране на водоподаването от 09:00 до 21:00 часа на клиентите на \"Софийска вода\", живеещи в района на:\r\nул. 5, ул. 20, ул. 10\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. 5 и ъгъла с ул. 21.\r\nВъв връзка с подмяна на сградно водопроводно отклонение на ул. \"Цигов чарк“, кв. \"Орландовци“, се налага спиране на водоподаването от 09:00 до 19:00 часа на клиентите на \"Софийска вода\", живеещи в на ул. \"Цигов чарк“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Александър Невски“ и ъгъла с ул. \"Цигов чарк“.\r\nПоради реконструкция на уличен водопровод на ул. \"Хотнишки водопад“, вилна зона \"Малинова долина“, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на:\r\nул. \"Хотнишки водопад“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Хотнишки водопад“ №7.\r\nЗаради подмяна на сградно водопроводно отклонение на ул. \"Странето“, местност \"Детски град“, се налага спиране на водоподаването от 09:00 до 17:00 часа на клиентите на \"Софийска вода\", живеещи на ул. \"Белоснежка“, ул. \"Странето“, ул. \"Хитър Петър“, ул. \"Синаница“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Странето“ №17.\r\nВъв връзка с подмяна на спирателен кран на ул. \"Проф. Борис Боровски“, жк. \"Студентски град\", се налага спиране на водоподаването от 09:30 до 21:30 часа на клиентите на \"Софийска вода\", живеещи в на ул. \"Проф. Борис Боровски“, ул. \"Проф. Георги Брадистилов“, бул. \"Св. Климент Охридски“ №2-10 (без ректорат на ЛТУ). При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. Проф. Борис Боровски“ №6.\r\nВъв връзка с подмяна на хидрофорна уредба до бл. 18-20, жк. \"Овча купел\", се налага спиране на водоподаването от 10:00 до 19:00 часа на клиентите на \"Софийска вода\", живеещи в бл. 18-20. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес бл. 18-20.", "date": "2018.08.29", "title": "Кои столични квартали остават без вода утре"}
{"url": "https://www.dnes.bg/sofia/2018/08/29/jivei-spokoino-gledai-samo-napred.386368", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГероите на Дисни - сурикатът Тимон и глиганът Пумба са сред любимците на няколко поколения деца. За авторите на култовата фраза \"Хакуна матата\" си спомниха и колегите от , заставайки пред едно от обновените пространства на столичния зоопарк.\n\r\nСурикатите - 15 на брой, са и сред най-посещаваните животни тук. За тях се грижи Мария Тереза, която от 14 години отговаря за дребните хищници в зоопарка.\n\r\n\"Всяко животно си има име и собствен характер\" - казва Тереза, която всяка сутрин ги пуска на слънчева светлина, защото те много обичат да посрещат изгрева.\r\n                    \r\n                    \r\nОсвен, че са едни от най-любимите животни на децата, тази година, именно сурикатите са и животните, които предрекоха развръзката на първия двубой от Световното първенство по футбол.\n\r\nДиректорът на зоопарка Добромир Бориславов обаче, е категоричен, че нашите биха се справили много по-добре с прогнозите, особено що се отнася до българския национален отбор по футбол.", "date": "2018.08.29", "title": "Живей спокойно, гледай само напред..."}
{"url": "https://www.dnes.bg/cars/2018/08/29/evtinite-zastrahovki-skypi-obezshteteniia-shte-ima-li.386379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОткъде ще дойдат парите, с които ще бъдат обезщетени българските шофьори със застраховки в кипърската компания \"Олимпик\"?\r\nСпоред Бойка Атанасова, кореспондент на в. \"Труд\" в Гърция, надали всички клиенти на компанията, която фалира, ще получат обезщетения.\n\n\n\r\n\"Когато започнах да разговарям с кипърците за \"Олимпик\" те ми казаха, че евтиното месо го ядат кучетата. Надали за евтините застраховки българите ще получат обезщетение. Застрахователите в Кипър не смятат, че могат да изплатят всички обезщетения, сключени в друга държава\", категорична беше журналистката пред .\r\r\n                    \r\n                    По думите ѝ вече трябва да има двустранно споразумение между правителствата на Кипър и България по казуса.\r\n\"В момента има временен ликвидатор, след 12-ти септември ще стане ясно дали всички ще си получат обезщетенията от застраховките. Първо \"Олимпик\" ще се издължи към държавата, а след това към своите клиенти\", обясни още Атанасова.\r\nНаскоро доста българи попаднаха под капана на гръцкото законодателство. Българи продават своите автомобили на гръцки граждани, а съответно след това с тези коли се извършват нелегални дейности, а виновни са българските собственици.\r\n\"Тук пак имаме пропуск в законодателството на Гърция и България. Решението му на този етап е да има разговор между двете страни. Българите тук неглижират този проблем. Ако в Гърция бъдат осъдени, те ще бъдат издирени чрез Интерпол и ще понесат своята отговорност. Има огромен вакуум в този момент. Хората трябва да са много внимателни. Виновен е човекът, който е собственик на автомобила по талон\", посъветва Бойка Атанасова.\r\n ", "date": "2018.08.29", "title": "Евтините застраховки – скъпи! Обезщетения ще има ли?"}
{"url": "https://www.dnes.bg/zvezdi/2018/08/29/pevicata-djodjo-dala-ime-na-depresiiata-si-burlinda.386387", "text": "ДжоДжо проговори искрено за борбата си с депресията. 27-годишната певица обяви с пост в Instagram, че ще си вземе едноседмична почивка от тази социална мрежа, за да види как ще се отрази това на емоционалното ѝ състояние.\r\n\"Няма спокойствие в този тревожен ум. Понякога, през годините, депресията и безпокойството са ме убеждавали, че не заслужавам любов, търпение, (истинска) грижа за себе си и прошка. Заради тези неща съм се запитвала дали съм достатъчно добра да правя нещо постоянно. Трудно ми е било да имам продължителни романтични връзки, без да ги саботирам\", написа тя.\r\n \r\nИзпълнителката на \"Leave (Get Out)\" и \"Too Little Too Late\" дори е измислила име на депресията си, нарича я \"Бурлинда\". Описва я така: \"нуждаеща се, мрази ме, но в същото време иска цялото ми внимание, когато се появи\".\r\n \r\nДжоДжо казва, че е оставяла много пъти депресията да я завладее. \"Прекалено много пъти я каних да стои с мен, храних я моментално с неща, които ѝ помагаха да расте - среднощни разходки за храна, клюки, секс, вещества, променящи съзнанието, сравняване на моя живот с този на приятелите ми, чрез социалните мрежи\", призна звездата.\r\n \r\nПевицата направи своя дебют с песента \"Leave (Get Out)\" през 2004 г., когато беше едва на 13 години. Тогава излезе и първият ѝ албум.\r\n \r\n\r\n                    \r\n                    ", "date": "2018.08.29", "title": "Певицата ДжоДжо дала име на депресията си – \"Бурлинда\""}
{"url": "https://www.dnes.bg/zvezdi/2018/08/29/metoo-proval-aktrisa-si-mylchala-za-aziia-ardjento.386377", "text": "Приятелка на Азия Ардженто е знаела похотливите й забежки, но си е траела. Актрисата Роуз Макгауън, която бе една от първите, присъединили се към движението, призна публично, че е скрила истината за нейната колежка. \r\n \r\n\"Много хора искат от мен да дам отговори, свързани със скорошните събития около Азия Ардженто. Тези хора смятат, че понеже съдбите ни бяха неизменно свързани през последната година, че съм свързана по някакъв начин с инцидента. Това не е така\", се казва в официалното изявление на звездата от \"Чародейките\".\r\n \r\nРоуз Макгауън изтъква, че единственото общо нещо между нея и Ардженто е, че и двете са били жертва на сексуален тормоз.\r\n \r\n\"Получих телефонно обаждане и няколко съобщения от приятелката ми Рейн Доув (известен модел). Тя каза, че е поддържала комуникация с Азия и че самата тя й признала, че наистина е имала сексуален контакт с Джими Бенет. Рейн сподели още, че Азия е получавала голи снимки от него от времето, в което той е бил още на 12 години. Самата тя казала в кореспонденцията си с Рейн, че не е предприела никакви действия спрямо тези снимки\", обяснява още Макгауън. \r\n \r\nАктрисата, която вече не е в добри приятелски отношения с Азия, коментира, че има още информация по случая, но за момента смята да не я разкрива заради започналото разследване. \r\n \r\nПреди броени дни 22-годишният Джими Бенет обвини колежката му Азия Ардженто в сексуален тормоз. Звездата, която му платила крупна сума пари, за да си мълчи, обяви, че ще търси правата си в съда. \r\n \r\n", "date": "2018.08.29", "title": "#MeToo провал! Актриса си мълчала за Азия Ардженто"}
{"url": "https://www.dnes.bg/zvezdi/2018/08/29/meri-keit-i-ashli-se-chuvstvat-kato-jeneni.386385", "text": "Близначките Мери-Кейт и Ашли Олсън признаха, че приемат връзката си не само като приятелска и роднинска, а дори повече като партньорска, която се е развивала цели 32 години.\r\nАшли сподели: \"Ние правим всичко заедно. Това е като брак или партньорство. Имали сме спадове и върхове. 32 години сме се учили как да общуваме една с друга\". Мери-Кейт добави пред списанието WSJ: \"Ние излязохме от утробата, правейки това\".\r\nБлизначките дори усещат когато другата е тъжна или се нуждае от помощ. \r\n\"Заедно сме всеки ден, от 9 сутринта до полунощ, понякога и повече. Усещаме, когато се нуждаем една от друга. Ние сме огледални близначки - когато едната е добре, другата не е, и някак се опитваме да балансираме\", коментира Ашли.\r\r\n                    \r\n                    Мери-Кейт и Ашли се чувстват и като помощнички и менторки на по-малката си сестра, Елизабет Олсън, която също е актриса.\r\n", "date": "2018.08.29", "title": "Мери-Кейт и Ашли се чувстват като женени"}
{"url": "https://www.dnes.bg/sofia/2018/08/29/ot-igrachka-plachka-dete-padna-ot-opasna-katerushka-v-sofiia.386380", "text": "Дете падна от катерушка в столичния квартал \"Гоце Делчев\" и си нарани главата. \n\r\nСъоръжението е направено преди 1989 г. Сигнал, че катерушката е опасна, е бил подаден още през 2016 г.  Вече две години обаче ремонт не е направен.\r\n\"Още преди 2 години бях подала жалба през виртуалното деловодство на Столичната община, в което имам писмено обещание от заместник-кмет, че тези съоръжения поетапно ще бъдат демонтирани\", разказа майката на пострадалото дете Кристина пред Нова тв.\r\nТя призна, че въпреки че е наясно, че катерушката е опасна, е оставила детето си да играе там, защото нямало \r\nкъде другаде.\r\nСпоред нея вече всички площадки в района са със счупени и ръждясали катерушки.\r\r\n                    \r\n                    \"Тази площадка е тук от 31 години, беше много добре поддържана, а сега опасенията са ни, че всичко ще бъде демонтирано, но няма да бъде подменено с нищо ново\", каза майката на пострадалия малчуган.\r\n\"Площадката ще бъде ремонтирана в максимално кратък срок и съоръженията ще бъдат заменени\", обеща Антоний Кръстев, заместник-кмет на район \"Триадица\".\r\nНа територията на района има над 120 площадки. Освен това всички били големи по площ и във всяка една от тях имало от пет до десет съоръжения за игра.\r\n\"Периодично се ремонтират. Една-трета от тях са изцяло подмемени, Конкретно за тази явно сме я пропуснали, но ще вземем мерки, за да има в това каре от блокове площадка, която да отговаря на наредбите за безопасност заедно с пейки, кошове за боклук\", обясни Кръстев. ", "date": "2018.08.29", "title": "От играчка - плачка: Дете падна от опасна катерушка в София"}
{"url": "https://www.dnes.bg/football/2018/08/29/levski-sreshtu-amatiori-montana-cska-za-kupata.386393", "text": "Монтана – ЦСКА е най-интересната двойка от 1/16-финалите за Купата на България. Това отреди жребият, който беше изтеглен преди минути.\n\r\nЛевски ще срещне победителя от Югоизточна България. Възможните съперници са Атлетик Кулкен – Марица Пловдив, които днес от 18.00 часа играят финал в област Пловдив и ФК Созопол. \n\r\nНосителят на трофея Славия гостува на Пирин, шампионът Лудогорец ще пътува до морето за мач с Несебър.\n\r\nМачовете ще се състоят на 25, 26 и 27 септември, като пълната програма ще бъде обявена следващата седмица. Четири от срещите ще бъдат излъчени по телевизията, а за гостуването на Левски на Атлетик или Куклен ще се търси стадион, който да отговаря на изискванията.\r\n                    \r\n                    \r\nДо края на годината ще бъдат проведени само още срещите от 1/8-финалите. Това ще се случи на 25, 26 и 27 октомври. Следват 1/4-финалите през февруари, 1/2-финалите през април в два мача и финалът през май на стадион \"Васил Левски\".\n\r\nПълният жребий за 1/16-финалите на Купата на България:\n\r\nБотев (Гълъбово) - Витоша (Бистрица)\r\nНесебър - Лудогорец (Разград)\r\nЛокомотив (Горна Оряховица) - Дунав (Русе)\r\nДобруджа (Добрич) - Локомотив (София)\r\nЗона \"Югозапад\" - Берое (Стара Загора)\r\nЦСКА 1948 - Ботев (Пловдив)\r\nАрда (Кърджали) - Черно море (Варна)\r\nЧерноморец (Балчик) - Ботев (Враца)\r\nКариана (Ерден) - Септември (София)\r\nЗона \"Север\" - Верея (Стара Загора)\r\nПоморие - Локомотив (Пловдив)\r\nПирин (Благоевград) - Славия\r\nМонтана - ЦСКА-София\r\nЛитекс (Ловеч) - Етър (Велико Търново)\r\nСтрумска слава (Радомир) - Царско село\r\nЗона \"Югоизток\" - Левски\n\r\n\r\n ", "date": "2018.08.29", "title": "Левски срещу аматьори, Монтана – ЦСКА за Купата"}
{"url": "https://www.dnes.bg/zvezdi/2018/08/29/tedi-burgazlieva-s-vtori-brak-no-s-pyrva-rojba.386383", "text": "\n\r\nКрасивата Теодора Бургазлиева чака първородната си рожба. \"Мис България\" 2002-ра сама обяви новината, публикувайки снимка в профила си в Instagram. \r\nНа кадъра е повече от видно, че красивата българка е в напреднала бременност. Тя дори пояснява фотоса и пише, че със съпруга ѝ - автомобилният състезател Симеон Иванов, очакват първото си дете съвсем скоро. Двамата живеят в Лос Анджелис от няколко години.\r\nDnes.bg припомня, че това е втори брак на 33-годишната бъдеща майка, която на 5 септември има рожден ден. \r\nТя беше омъжена за футболиста Александър Младенов - по-големия син на треньора по футбол Стойчо Младенов. \r\nБургазлиева и Младенов-младши се ожениха тайно през 2005 г. Повече от две години те успяха да скрият брака си от медиите. Живяха и в Русия заедно. Разводът им също беше забулен в тайна.\r\n ", "date": "2018.08.29", "title": "Теди Бургазлиева с втори брак, но с първа рожба"}
{"url": "https://www.dnes.bg/stranata/2018/08/29/sled-spor-za-imot-myj-stroshi-rebrata-na-brat-si.386388", "text": "Мъж е със счупени ребра след сбиване в село Вазово, община Исперих, съобщиха от МВР. \r\n56-годишният мъж е участвал в разправия с брат си за неподелено наследство. \r\nСигналът в полицията е подаден от жена, с която пострадалият живее на семейни начала. Спорът за наследството прераснал в побой. \r\nМъжът, който е със счупено 6-то и 7-мо ребро, е откаран за лечение в МБАЛ-Исперих. Без опасност за живота е. \r\nПо случая е образувано досъдебно произвоство.\r\nАко бъде доказана вина, братът на пострадалия може да получи присъда от три до десет години лишаване от свобода.", "date": "2018.08.29", "title": "След спор за имот – мъж строши ребрата на брат си!"}
{"url": "https://www.dnes.bg/eu/2018/08/29/anketa-evropeicite-si-iskat-liatnoto-chasovo-vreme.386408", "text": "Над 80 процента от европейците, участвали в онлайн допитване, искат да бъде премахната практиката да се превъртат стрелките на часовниците пролет и есен. Това съобщи днес германският вестник \"Вестфаленпост\", цитиран от ДПА.\r\nВ допитването на Европейската комисия от началото на юли до средата на август взеха участие 4,6 милиона души. Това е рекордно участие в онлайн сондаж на ЕС. Над три милиона от гласовете бяха дадени на територията на Германия.\n\n\n\r\nОт хората, предпочитащи да спре смяната на часовото време, повечето предпочитат да се запази за постоянно лятното часово време.\r\nГоворителка на ЕК каза снощи, че Еврокомисията ще проучи подробно резултатите, преди да направи каквито и да било публични изявления.\r\r\n                    \r\n                    Макар да не е правно обвързващо, допитването може да послужи като основа за законодателни действия, необходими за промени в нормативната уредба, пише БТА. \r\nВсяка окончателна реформа трябва да бъде одобрена от Европейския парламент и държавите членки.\r\n ", "date": "2018.08.29", "title": "Анкета: Европейците си искат лятното часово време!"}
{"url": "https://www.dnes.bg/world/2018/08/29/kitai-otreche-che-stroi-voenna-baza-v-afganistan.386421", "text": "Китай заяви, че не планира да строи военна база в Афганистан, с което отрече публикация на хонконгския вестник \"Саут Чайна морнинг пост\", предаде Ройтерс.\n\r\nПо-рано днес вестникът, цитиращ неназовани източници, близки до китайската армия, писа, че Китай изгражда военно-тренировъчна база в провинция Бадахшан. Провинцията е разположена във Ваханския коридор - тясна ивица в планините, граничеща с три страни: Таджикистан на север, Пакистан на юг и Синцзян-уйгурския автономен район на Китай на изток.\n\r\nГоворителката на външното министерство в Пекин Хуа Чунин отрече това твърдение. \"След като се вгледах в него, въпросното съобщение не е истина\", каза тя на редовния всекидневен брифинг.\r\n                    \r\n                    \r\n\"След като няма строителство и обучение, тази ситуация не съществува, тя не е истина. Така че всичко свързано с нея, не е истина\", добави Хуа, с което отхвърли и предположенията, че Китай е пратил там войници. Говорителката не даде повече подробности и не реагира на заявка от Ройтерс за допълнителен коментар.\n\r\nПекин и друг път е отричал публикации, че китайски военни автомобили патрулират на афганистанска територия. Китай се опасява, че нестабилността в Афганистан може да се прехвърли в размирния западен китайски Синцзян-уйгурски автономен район, обитаван предимно от мюсюлманския етнос уйгури, припомни агенция Ройтерс, цитирана от БТА.\r\n ", "date": "2018.08.29", "title": "Китай отрече, че строи военна база в Афганистан"}
{"url": "https://www.dnes.bg/politika/2018/08/29/otgovornostta-za-kryvta-na-pytia-niama-da-e-razmita-shte-se-nosi.386420", "text": "Всички служби, които имат отношение към пътната безопасност в министерства и ведомства, ще се обединят в една структура. \r\nПринципното решение за това е било взето на среща при премиера Бойко Борисов, съобщи след нея заместникът му Томислав Дончев. \r\nЗвеното вероятно ще бъде подчинено лично на министър-председателя.\r\n\"По този начин няма да има типичното, особено в критична ситуация, разделяне на отговорности\", обясни Дончев.\r\nТепърва ще се конкретизират детайлите – структура, състав, правомощия, но техническата работа по темата започва днес. \r\nМинистър Дончев уточни, че КАТ остава в МВР, а новото звено ще има отговорността да прави политики в областта на пътната безопасност, а за целта ще се използва и експертният потенциал на неправителствени организации. Още чиновници обаче нямало да бъдат назначавани.\r\r\n                    \r\n                    Според вицепремиера е необходим преглед на всички компоненти, което включва образователната система, обучението на водачи, издаването на свидетелство за провоуправление, състояние на пътната инфраструктура, ефективност на контрола.", "date": "2018.08.29", "title": "Отговорността за кръвта на пътя няма да е размита: Ще се носи!"}
{"url": "https://www.dnes.bg/obshtestvo/2018/08/29/54-bylgari-v-kapan-avtobusyt-im-za-viena-avarira-v-ungariia.386423", "text": "54 българи са прекарали кошмарна нощ, след като автобуса, с който пътували за Виена, ги остави на унгарска територия, съобщават потърпевши пред bTV.\r\nКурсът на българския превозвач бил София - Виена и возилото потеглило вчера в 16ч., но през нощта аварирало малко след сръбско-унгарската граница.\r\nВ момента пътниците се намират на паркинг, на който има храна и вода. \r\nТе споделят, че не са успели да се свържат с представители на фирмата. \r\nСред тях има пет деца и бременна жена, която се е наложило да спи на две седалки, а съпругът ѝ на земята. \r\nОт фирмата-превозвач потвърдиха за случая и обясниха, че от Австрия е тръгнал автобус на техен партньор, който ще качи пътниците.", "date": "2018.08.29", "title": "54 българи в капан! Автобусът им за Виена аварира в Унгария"}
{"url": "https://www.dnes.bg/politika/2018/08/29/pametnici-na-funkcioneri-na-bkp-a-vyzroditelniia-proces.386413", "text": "Бившият втори в ДПС Лютви Местан обвини бившите си съпартийци, че се гаврят с избиратели си, защото на местно ниво подкрепят изграждането на паметници на бивши функционери от БКП, пряко отговорни за т.нар. Възродителен процес за смяна на турските имена, заради което хиляди избягаха зад граница.\n\n\r\n\"Да реабилитираш участниците в престъплението \"Възродителен процес\" само по себе си е престъпление. Когато това се прави от партия, която на думи се бори за права и свободи, освен престъпление, това е и морално падение, загуба на политическа легитимност\", обвини в декларация партията на Месан – ДОСТ. \r\r\n                    \r\n                    Оттам припомнят, че преди няколко месеца общинарите на ДПС във Велинград са подкрепили единодушно идеята на БСП за изграждане на паметник на ген. Атанас Семерджиев, който в качеството си на началник на Генералния щаб на армията и зам.-министър на отбраната през периода от 1962 до 1989 г. носи пряка вина за Възродителния процес.\r\nСпоред ДОСТ той обаче не е просто участник в т.нар. Възродителен процес, но е човекът, изпратил танкове и БТР-и срещу мирно протестиращите за своите имена и религия турци и мюсюлмани.\r\nВ крайна сметка след бурни спорове Общинският съвет във Велинград се отказа от искането за паметник на партийният деец, но от ДОСТ смятат, че при всички случай това е било \"безумна гавра с паметта на жертвите на асимилационната политика на комунизма\".\r\nОт политическата сила посочват още, че с Решение на Общинския съвет на Лозница, в който ДПС има тотално мнозинство, отново с пълно единодушие е взето решение за изграждане на паметник на друг участник в престъплението Възродителен процес и член на Политбюро на БКП – Пенчо Кубадински.\r\n\"Тук обаче ДПС няма полезен ход – точно с Решение на тази партия паметникът на Пенчо Кубадински вече е изграден и скоро предстои откриването му. На ДПС не им остава нищо друго освен да понесат тежка политическа отговорност за моралното си падение. Престъплението рано или късно се разкрива. Въпросът е докъде може да стигне ДПС в гаврата си с избирателите. Предполагаме те ще застанат до Корнелия Нинова при откриването на паметника на комунистическия деец. Остава те да застанат до нея и да поднесат цветя пред паметника на комунистическия диктатор Тодор Живков в Правец! Това би било естествено продължение на една последователна политика за реабилитиране на комунистическия режим като отплата за създаването на ДПС – процес, започнал с прословутото помирително кафе, изпито в дома на диктатора Тодор Живков между него и Ахмед Доган още през далечната 1992 година\", пише в декларацията на ДОСТ.\r\n\"Реабилитирането на преките участниците в престъплението Възродителен процес наистина е престъпление, при това тежко. Повтарянето на това престъпление вече е тежък рецидив. Мястото на рецидивистите не е в политиката, а в бунището на историята. Щяхме да отправим призив да се засрамите, но за това е необходимо да имате елементарна човешка съвест\", обобщават от партията на Местан.  ", "date": "2018.08.29", "title": "Паметници на функционери на БКП! А Възродителния процес?"}
{"url": "https://www.dnes.bg/politika/2018/08/29/firmite-remontirali-pytia-ubiec-otstraniavat-defekti-do-svoge.386415", "text": "Макар и \"след дъжд качулка\", и другата фирма от консорциума, строил отсечката край Своге, отстранява нередности по пътя.\n\n\n\n\r\nБез да споменава имена, регионалният министър Николай Нанков заяви, че по линия на гаранционните си ангажименти една от фирмите е започнала тези дейности в понеделник, а другата - днес.\n\r\n\"Току-що получихме писмо, това е след дъжд качулка, но по категоричен начин виждаме, че действието на АПИ по това да търси гаранционната поддръжка, е била правилна като логика“, коментира министърът пред журналисти в МС. \n\r\nНанков заяви категорично, че ще има санкции за забавянето.\r\n                    \r\n                    \r\nСпоред него това е първи случай тази година, в който строител отказва да отстрани дефекти в определения срок. \n\r\n\"Фактът, че след това започва, не искам да си помислям, че трагичното събитие е довело до съвестта на някои хора\", заяви министърът.\n\r\nНанков уточни, че пътят е приет по документи от АПИ, като частна лаборатория е правила пробите, на база на които е станало това. \n\r\nВчера обаче беше обявено, че според извършените сега проверки материалите не отговарят на нормативните изисквания.\n\r\nНа въпрос дали Пътната агенция работи с лабораторията на сина на председателя на Надзорния съвет на \"Трейс груп\" Николай Михайлов, Нанков каза, че въпросът е важен, но само разследващите могат да го коментират. Министърът обаче допусна, че е възможно да има конфликт на интереси.", "date": "2018.08.29", "title": "Фирмите, ремонтирали пътя убиец, отстраняват дефекти до Своге"}
{"url": "https://www.dnes.bg/sofia/2018/08/29/sofiia-priznata-za-postoianna-stolica-na-sporta.386412", "text": "София е обявена за постоянен носител на титлата \"Европейска столица на спорта\", каза кметът на София Йорданка Фандъкова по време на пресконференция за представянето на програмата от спортни прояви на фондация \"София – Европейска столица на спорта\" за 2019 г.\r\n\"На финала на летния сезон сме в годината, в която София е европейска столица на спорта. Ще станат 4 години, в които работим активно по увеличаване на хората, занимаващи се с масов спорт. Разчитаме на всички знаменити български спортисти, които с примера си заразяват деца и възрастни. Провеждат се спортни събития от европейска и световна величина\", заяви Фандъкова, цитирана от \"Фокус\".\r\r\n                    \r\n                    Фандъкова обяви, че София е обявена за постоянен носител на Европейска столица на спорта.\r\n\"Това е голямо признание, но и голяма отговорност. От тук нататък ние трябва да поддържаме и увеличаваме темпото. Целта е една - все повече хора да имат интерес към спорта\", каза още Фандъкова.\r\nОколо 1.2 млн. души взеха участие в мероприятията на \"София – Европейска столица на спорта\" за последните 4 години. През последните 4 години участниците и гостите са се удвоявали всяка година.\r\n\"За 4 години бяха проведени близо 500 събития като за 2018 година събитията са над 200. Близо 90 % от тези събития бяха подкрепени от Фондация \"София – Европейска столица на спорта\", както и от Дирекция \"Превенция, интеграция, спорт и туризъм\" на Столична Община\", каза още кметът на София.\r\n\"Бих искала да се спра на една важна тема, а именно инвестициите в спортната инфраструктура. Инвестициите по програмите на Столична Община и спортните събития се увеличават през годините. За мен интересът към спорта започва от семейството. През 2015 година отворихме най-големия открит спортен комплекс в парк \"Възраждане\", предназначен за спорт за цялото семейство и интересът към този комплекс се увеличава. За 2018 година до сега там са спортували 130 000 души, което е близо 30% повече от същия период за миналата година. Продължаваме да изграждаме площадки за фитнес и тенис маси на открито, защото това също е възможност семействата да спортуват\", допълни още тя. \n\r\nФандъкова заяви още, че до края на 2019 г. трябва да бъде решен проблема с липсата на спортни зали и физкултурни салони в столичните училища. \n\r\n\"Спортът трябва да се развива и в детските градини и училищата. Затова основните инвестиции от инвестиционната програма на Столична община насочихме към изграждане на физкултурни салони и спортни зали в детски градини и училища\", заяви Фандъкова и уточни, че през последните години са изградили 10 спортни зали и физкултурни салони в различните училища. ", "date": "2018.08.29", "title": "София – призната за постоянна столица на спорта"}
{"url": "https://www.dnes.bg/zvezdi/2018/08/29/i-ariana-grande-shte-pee-v-pamet-na-areta-franklin.386418", "text": "25-годишната Ариана Гранде също ще пее на погребението на Кралицата на соул музиката Арета Франклин, предаде Асошиейтед прес. Певицата ще се присъедини към изпълнители като Стиви Уондър, Шака Кан, Фейт Хил и др.\r\nАриана Гранде и Арета Франклин се запознали през 2014 г. в Белия дом. Певиците участвали в концерта \"Жените на соул музиката\", който бил за тогавашния президент Барак Обама и съпругата му Мишел.\r\nВчера в Детройт бе първият ден от поклонението пред тленните останки на голямата Арета Франклин, която почина от рак на 16 август, припомня БТА.\r\nПогребалната къща разкри, че Кралицата на соул музиката е плащала разходите на много семейства, които не можели да си позволят погребение на близките си.", "date": "2018.08.29", "title": "И Ариана Гранде ще пее в памет на Арета Франклин"}
{"url": "https://www.dnes.bg/obshtestvo/2018/08/29/651-lineiki-v-sistemata-za-speshna-pomosht-dostatychno-li-sa.386411", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПри тежки инциденти като този край Искърското дефиле, реакцията на спасителни екипи е от изключително значение. Времето е един от най-важните фактори, когато става дума за още един спасен човешки живот.\r\nКолкото по-бърза е реакцията на лекарите, толкова по-голям е шанса пострадал при тежък инцидент да оцелее. Т.нар. златен час е периодът, в който бързата медицинска помощ може да предотврати смъртта, пише .\n\n\n\r\nПри инцидента в Своге във филиала там не е имало нито един екип, защото единствената линейка на Своге е била в София, транспортирайки човек с инфаркт, така че линейката е стигнала за 30 минути от София, ако беше в Своге, би стигнала за 4-5 минути.\r\r\n                    \r\n                    Системата за спешна медицинска помощ разполага с общо 651 линейки в страната. Според здравно министерство няма център за спешна помощ, който да не е оборудван с достатъчно линейки.\r\n ", "date": "2018.08.29", "title": "651 линейки в системата за Спешна помощ... Достатъчно ли са?"}
{"url": "https://www.dnes.bg/temida/2018/08/29/prokuraturata-iska-domashen-arest-za-shofiora-ot-svoge.386429", "text": "Държавното обвинение не поиска най-тежката мярка за неотклонение на Григор Григоров, шофьорът, чийто автобус се преобърна край Своге. При катастрофата загинаха 17 души, а над 20 бяха настанени в болници с тежки наранявания.\n\n\n\r\nСамият Григоров също пострада, но вчера беше преместен от болницата в ареста.\r\nДнес изтича 72-часовата мярка \"задържане под стража\", поискана от прокуратурата веднага, след като му повдигна обвинение за каране с превишена скорост и причиняване на смърт по непредпазливост.\r\nОкръжната прокуратура в София обаче не поиска той да остане за постоянно в ареста, а внесе искане в Софийския окръжен съд за взимане на мярка за неотклонение \"Домашен арест\".\r\r\n                    \r\n                    С постановления на наблюдаващия прокурор на обвиняемия е наложена забрана да напуска пределите на страната и му е отнета книжката, допълниха от обвинението.\r\nПричината шофьорът да бъде подведен под наказателна отговорност са показанията на тахографа, според които в момента на катастрофата автобусът се е движил с 53 км/ч, при ограничение от 40 км/ч.\r\nРешението дали Григоров ще бъде под домашен арест ще бъде взето по-късно днес от окръжният съд в София.", "date": "2018.08.29", "title": "Прокуратурата иска \"домашен арест\" за шофьора от Своге"}
{"url": "https://www.dnes.bg/zvezdi/2018/08/29/bez-rojdeni-dni-za-dyshterichkata-na-serena-uiliams-zashto.386428", "text": "\"Олимпия няма да празнува рождените си дни\". Това заяви Серена Уилямс пред журналисти, попитана дали ще направи празненство за първата годинка на дъщеря си през септември. \r\n\"Ние сме последователи на Свидетели на Йехова, затова няма да правим рожден ден\". обясни 36-годишната тенисистка, която от няколко месеца не кърми момиченцето си. \r\n \r\nСерена вярва, че рождените дни имат езически произход и Бог не одобрява организирането на празниците за тях. По думите й, родителите трябва да обръщат внимание на детето си и да му показват колко го обичат всеки ден, а не един път в годината. \r\n \r\nТенисистката е споделяла в много интервюта, че нейната майка е свидетелка на Йехова от началото на 80-те години. \"За мен е важно да бъда свидетел на Йехова, но не съм от най-вярващите\", коментира Серена пред \"Vogue\" през 2017 г.\r\n \r\nКогато е на корта, спортистката често благодари на Бог за подкрепата. \"Мисля, че ако не вярвате в Бог, ще живеете по-трудно, защото той е в основата на живота\", обяснява тя. \r\n \r\n", "date": "2018.08.29", "title": "Без рождени дни за дъщеричката на Серена Уилямс! Защо?"}
{"url": "https://www.dnes.bg/obshtestvo/2018/08/29/kupon-s-mladi-futbolisti-i-edin-policai-psuva-nalita-na-boi.386422", "text": "Разследват служител на Районното управление на полицията във Велико Търново, за който има данни, че е псувал и обиждал грозно юноши от футболните отбори \"Етър\" и \"Локо\" Дряново.\r\nВидеоклипът с блюстителя на реда взриви социалните мрежи. Скандалното видео е публикувано във Facebook.\r\nИнцидентът се случва преди няколко дни в квартира във Велико Търново.\r\nПолицейски екип пристига в жилището, обитавано от двама футболисти, родом от Белене от юношеската школа на ФК \"Етър\" и \"Локомотив\" (Дряново), и в която очевидно е имало купон, който е обезпокоил съседите.\r\nВъв въпросната вечер в квартирата са били четирима млади футболисти.\r\r\n                    \r\n                    Видеоклипът показва как единият от униформените е особено агресивен и рита, псува, и обижда непълнолетните момчета.\r\nВъпросният полицай е Цветомир Цонев от Горна Оряховица, който е служител на РУ- Велико Търново.\r\nПо случая е назначена дисциплинарна проверка, съобщи Христо Христов – заместник -директор на ОДМВР.\r\n\"Ще бъдат разпитани всички лица, присъствали на проверката на полицаите в жилището и самите полицаи\", каза той.\r\n\"Веднага се самосезирахме от публикациите в социалните мрежи и предприехме необходимите действия. Разпоредена е проверка по случая, която все още не е приключила\", обясни пред \"Труд\" инспектор Веселин Райков, който в момента ръководи Полицейското управление в старата столица. \r\n", "date": "2018.08.29", "title": "Купон с млади футболисти и един полицай: Псува, налита на бой..."}
