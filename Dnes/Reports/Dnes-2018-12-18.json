{"url": "https://www.dnes.bg/cars/2018/12/18/renault-otnovo-s-rekord-po-prodajba-na-elektromobili.396929", "text": "Френският производител Renault изненада през ноември с рекорд от 6453 продадени електрически автомобили. Това е не само ръст от 152% спрямо същия месец на 2017 г., но и с 1300 бройки повече от предишния най-добър месец за компанията - март 2018 г.\r\nИзглежда, че не само продажбите на модела ZOE са рекордни с близо 5400 бройки, но Kangoo Z.E. също отбеляза най-добрия си резултат в историята -1046 (за пърти път четирицифрени продажби). Трудно е да се каже каква е причината за това огромно нарастване в търсенето, но компанията се надява то да продължи.\n\r\nПрез ноември на изцяло електрическите леки автомобили се падат 3,5% от общите продажби на бранда в света (в Европа, където са продадени повечето такива коли, делът им е 7,3%). През 11-те месеца на 2018 г. Renault пък е продала около 43 800 плъг-ин хибрида, като 95% от тях са реализирани в Европа.\r\n                    \n                    \n                ", "date": "2018.12.18", "title": "Renault отново с рекорд по продажба на електромобили"}
{"url": "https://www.dnes.bg/notifikacii/2018/12/18/myj-udari-s-iumruk-lekar-ot-speshnoto-v-gorna-oriahovica.396962", "text": "30-годишен мъж удари лекар от Спешна помощ в града и срещу него се води разследване.\n\r\nНевен бил афектиран, защото като тъстът му издъхнал след преглед в спешния център, уточниха от полицията.\n\r\nПочиналият бил Асан Мустафов от с.Родина. Той бил на   работа в Лясковец, но му прилошало и извикали линейка. \n\r\nВ спешното 49-годишният работник бил прегледан от д-р Емил Николов и освободен, понеже не успели да открият причина за припадъка. Близките му обаче тръгнали да търсят кардиолог, защото Асан получил силни болки в сърдечната област. Колата стигнала до кооперативния пазар, когато мъжът съвсем се влошил. Изкарали го от автомобила, но през това време той издъхнал и близките позвънили на тел. 112.\n                \n                \r\nЗет му Невин се върнал в Спешната помощ, където нападнал лекаря.\n\r\nОт дежурния екип веднага извикали полиция и биячът бил задържан. Съставили му акт по Указа за борба с дребното хулиганство, но съдът преценил, че се касае за престъпление от общ характер и го предал на прокуратурата. Ако бъде признат за виновен го грози до 2 години затвор или пробация и обществено порицание.", "date": "2018.12.18", "title": "Мъж удари с юмрук лекар от спешното в Горна Оряховица "}
{"url": "https://www.dnes.bg/politika/2018/12/18/sds-pak-protiaga-ryka-kym-demokratichna-bylgariia-kym-dbg.396978", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В политически аспект 2018 година ще бъде запомнена с европредседателството от една страна, около което безспорно имаше обединение. От друга обаче с множеството скандали, които се пренасяха от малката в голямата коалиция. Това коментира в студиото на \"Денят ON AIR\" лидерът на СДС Румен Христов. \n Toй отбеляза също, че се работи в посока на това синьото единство да изплува на повърхността и е оптимист, че още на евроизборите ще се случи. \n\r\n\"Разговорите вдясно засега вървят много добре. Обединението \"Демократична България\" е добър център за широко партньорство. Надяваме се на такова и с \"Движение България на гражданите\" (ДБГ)\", каза Христов. \n                    \n                    \n                \r\nПред  лидерът на СДС обаче бе категоричен, че за партията е важно не толкова \"с кого ще бъдат\", а \"в какво ще бъдат\". \n\r\n\"Допускам, че през 2019 г. може да се стигне и до предсрочни парламентарни избори. Тогава ще коментираме какви действия бихме предприели, ако влезем в парламента. Сега задачата ни е да влезем в Европейския парламент\", допълни още той.\r\n ", "date": "2018.12.18", "title": "СДС пак протяга ръка към Демократична България, към ДБГ"}
{"url": "https://www.dnes.bg/akoshtete-vqrvaite/2018/12/18/krokodili-si-pochivat-s-telefon-v-reka.396875", "text": "Видео, запечатващо реакцията на туриста Дилън Роса, който изпуска телефона си в яма с крокодили, стана хит в социалната мрежа Instagram, пише The Sun.\n\n\r\nНа кадрите от Коста Рика се вижда лицето на тъжния Дилън, моменти след изтърваването на смартфона.\r\nДали това не е коледен подарък за динозавроподобните, се чудят потребители в мрежата, други се смеят с искрена радост на забавната случка.\r\nВидеото за кратък период от време събра 350 хиляди гледания. \r\n \r\n ", "date": "2018.12.18", "title": "Крокодили си почиват с телефон в... река! "}
{"url": "https://www.dnes.bg/notifikacii/2018/12/18/pravitelstvena-bolnica-skypa-aparatura-no-dali-e-za-deca.396979", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Националната педриатична болница да бъде специално проектирана и изградена от нулата, а не друго здравно заведение да бъде приспособено за целта. Това поиска председателят на Националната пациентска организация д-р Станимир Хасърджиев, коментирайки спорния казус с болница \"Лозенец\", за която бе предвидено да бъде преструктурирана. \n\n Здравната комисия в парламента отхвърли идеята задлъжнялото лечебно заведение да заработи като педиатрия, а премиерът Бойко Борисов настоя, че болница \"Лозенец\" трябва да продължи да приема пациенти от всички възрасти, но да влезе в системата на здравното министерство.\n                \n                \r\n\"Държавата изненадващо реши, че е намерила някакво решение. Болница \"Лозенец\" притежава много сериозно оборудване, закупено с нашите средства, но дали е подходящо за лечение на новородени и деца, много трудно би могло да се каже. Тези специалисти категорично не съществуват в болница \"Лозенец\", каза д-р Хасърджиев пред .\n\r\nТой е на мнение, че съветниците на премиера не са му казали цялата истина и какво ще се случи. \n\r\nСпоред д-р Хасърджиев е нормално от Медицинския факултет към Софийския университет да скочат срещу преструктурирането на болница \"Лозенец\", тъй като това е тяхната основна база.\n\r\n\"Изведнъж всички се изненадаха, че болница \"Лозенец\" е натрупала сериозни дългове. Сегашният здравен министър дълги години беше зам.-финансов министър и финансов министър. Този дълг към Министерството на здравеопазването ли ще се прехвърли и кой ще се грижи за неговото погасяване?\", коментира още д-р Станимир Хасърджиев в предаването \"Денят ON AIR\".", "date": "2018.12.18", "title": "Правителствена болница - скъпа апаратура, но дали е за деца?"}
{"url": "https://www.dnes.bg/akoshtete-vqrvaite/2018/12/18/spored-zodiiata-kak-se-spraviate-s-tygata.396944", "text": "Нека да бъдем честни – тъгата не е рядкост в нашето общество. Много хора се опитват да прикриват меланхолията си и да поддържат имиджа на жизнерадостни личности, но тъгата ги разкъсва отвътре. \r\nБез значение коя е зодията ви, ако когато преглеждате потока от информация във Facebook, всичките ви познати ви се виждат много по-щастливи от вас, опитайте се да приемете, че това е временно.\r\n \r\nВижте как се справя с тъгата всяка една от 12-те зодии. Част от знаците изживяват меланхолията по-дълбоко от други, но за добро или лошо, всички си имат свои собствени уникални начини да преминат през нея:\r\n \r\n\r\n \r\nКогато един Овен е тъжен, всички около него са наясно с това. Овенът е гневен, заядлив и хаотичен. Той е склонен да поема още повече рискове, тъй като се стреми към саморазруха. Цялата тази ярост Овенът трябва да изразходи с помощта на активен спорт – енергични танци, кикбокс, джогинг или с разходки в планината. Ако се погрижат да пренасочат яростта си, за да не влошат нещата, процесът на оздравяване на хората със зодия Овен ще бъде много по-бърз.\r\n\r\n\r\n \r\nТелците изчезват от света, когато са тъжни. Те искат да останат сами с демоните си и се изолират в компанията на нездравословна храна. Телците са убедени, че целият свят е против тях. В такъв момент те могат да излязат от „дупката“ с някакво културно мероприятие – концерт, театър, кино или просто да заминат на почивка, да се отпуснат и да достигнат до някое ново прозрение за живота.\r\n \r\n\r\n \r\nСтранното е, че Близнаците се справят с тъгата си като се усмихват и се забавляват на максимум. Те са склонни да отхвърлят негативните си чувства или по-скоро да ги потискат. Можете да разберете, че човек от тази зодия е тъжен, ако е по-тих от обикновено или ако изглежда леко отнесен. Представителите на този знак могат да се справят с чувствата си като слушат любимата си музика или напишат на лист хартия всичко, което им тежи.\r\n \r\n", "date": "2018.12.18", "title": "Според зодията: Как се справяте с тъгата?"}
{"url": "https://www.dnes.bg/zvezdi/2018/12/18/smiah-sylzi-smiah-prez-sylzi-godinata-na-slaveia-sirakova.396947", "text": "\"Тази година беше изпълнена с толкова много емоции и преживявания... Беше много различна от предходната. Срещнах много колоритни и интересни хора, имаше смях, сълзи, после още смях през сълзи\". Това написа Славея Сиракова във Facebook. Дъщерята на Илиана Раева и Наско Сираков, която е доста активна в социалните мрежи, пусна пост с равносметката си за 2018 г.\r\n\"Предстоящите празници често ме карат да си спомням за хората, които не са сред нас, за онези, които са били толкова дълги години част от живота ни. За близки и приятели... Ами да, мисля ги, но ги мисля с усмивка и една топлина в сърцето за всичко, което са ми дали. Във всеки един момент им отдавам заслужено внимание, докато се връщам в спомените\", написа още тя.\r\n \r\nПо думите на Славея, сладката страна на живота променя всяка глътка, но тя все още пие сутрешното си кафе горчиво.\r\n \r\n\"И така, докато се отправям към нови хоризонти знам едно. Тази година пак бях себе си и пак научих много. Надявам се и вашата година да е била ползотворна, ако е имало лоши или тъжни моменти, пак си спомнете колко повече са били хубавите. Не губете надежда и не затваряйте сърцата си, защото през този месец ангелите са по-близо до нас и ще изпълнят най-съкровените ни желания\", завърши Сиракова.\r\n \r\nВ началото на декември Славея Сиракова сподели със своите фенове във Facebook, че е загубила любимото си куче.\r\n \r\n\r\n ", "date": "2018.12.18", "title": "Смях, сълзи, смях през сълзи... Годината на Славея Сиракова"}
{"url": "https://www.dnes.bg/usa/2018/12/18/klient-na-riben-restorant-nameri-v-obiada-si-perla.396936", "text": "Късметлия намери перла в обяда си в известен рибен ресторант в Ню Йорк, предаде Асошиейтед прес. \n\n\r\nНа 5 декември тази година Рик Антъш отишъл с приятели в Гранд Сентрал Ойстър Бар и си поръчал порция стриди - ястието, което обикновено поръчвал в този ресторант за сумата от 14,75 щатски долара.\r\nОсвен препечена филийка, порцията включвала и шест миди.\r\n\"Докато се хранех, усетих дребен твърд предмет в устата си,\" сподели 66-годишният американец пред в. \"Ню Йорк пост\".\r\nОтначало Антъш си помислил, че си е счупил зъб, но после се оказало че това е перла с размера на грахово зърно, пише БТА. \r\nГлавният готвач на ресторанта - Санди Ингбър - каза, че през 28-годишния му стаж в ресторанта, това е вторият клиент, който си намира перла.", "date": "2018.12.18", "title": "Клиент на рибен ресторант намери в обяда си... перла! "}
{"url": "https://www.dnes.bg/balkani/2018/12/18/viarno-li-e-nastypva-li-kraiat-na-erata-na-erdogan-v-turciia.396878", "text": "Турският президент Реджеп Таип Ердоган удържа през лятото историческа победа, с която пое кормилото на Турция като президентска република. Ключовите президентски и парламентарни избори на 24 юни бяха най-оспорваните от издигането на Ердоган на власт, но с подкрепата на своя коалиционен партньор Девлет Бахчели и на неговата националистическа партия той успя да си осигури президентския пост и парламентарно мнозинство. \n\r\nБроени седмици след като на практика се превърна във \"всесилен президент\" обаче, Ердоган се оказа изправен пред едно от най-големите си предизвикателства досега - остра икономическа криза, породена от силна девалвация на турската лира. Това сгъсти облаците в небето над Сарая, където турският лидер теоретично би могъл да продължи да живее чак до 2033 г. На фона на икономическите затруднения и други проблеми вътре в страната, както и на изолацията, в която се оказа поставена Турция от Запада след години на непоследователна външна политика, тази перспектива днес изглежда малко вероятна, пише Мина Иванова, БТА.\n                    \n                    \n                \r\n2018-та се превърна в историческа година за Турция, която отбеляза края на десетилетна парламентарна система на управление. Изходът от вота на 24 юни, с който влязоха в сила конституционните поправки за промяна на системата, обаче съвсем не бе гарантиран. Това накара Ердоган да изтегли за по-предна дата изборите и да въведе промени в изборните правила, така че да бъде проправен път за предизборно коалиране между политическите сили. Така той се възползва от объркаността на отслабената и разпокъсана опозиция, капитализира турската офанзива в сирийския район Африн, ползваща се с широка обществена подкрепа, и изпревари очакваните икономически трудности. \n\r\nНезависимо от всичко победата не бе извоювана лесно, а ключова роля за успеха на Ердоган и неговата Партия на справедливостта и развитието (ПСР) изигра Партията на националистическото действие (ПНД) на Бахчели. Без нейната ценна помощ управляващите нямаше да получат парламентарно мнозинство, а самият Ердоган надали щеше да спечели президентските избори още на първия тур.\n\r\nС влизането в сила на новата президентска система Ердоган започна да съвместява три функции - на държавен глава, на правителствен ръководител и на партиен лидер. Макар че постът на министър-председателя бе премахнат, функциите му бяха прехвърлени на президента. Той има право да назначава министрите в кабинета, да избира и назначава висшите съдии и прокурори и да ги освобождава, под негово ръководство в качеството му на върховен главнокомандващ са отбраната и националната сигурност, а така също и Дирекцията по религиозните въпроси. Въпреки че през юли Анкара премахна въведеното след опита за преврат през 2016 г. извънредно положение, Ердоган запази правото си да управлява чрез укази благодарение на новата система.\n\r\nРезултатът и последиците от изборите задълбочиха безпокойствата за затвърждаване на авторитарните тенденции и националистическия курс, а с тях и на изолацията на Турция в международен план. Фактор за това е и ролята, която изборите отредиха на опозиционната ПНД на Бахчели. Подкрепата за ПСР през юни осигури решаваща дума на националистическата формация в Меджлиса, а смесицата между политически ислям и ултранационализъм останаха предпоставка за запазване на хладните отношения на Анкара с ЕС и САЩ, но и за напрежения вътре в страната с кюрдското малцинство и по-специално с неговите политически лидери.\n\r\nПрез ноември Европейският съд за правата на човека постанови, че най-влиятелният кюрдски лидер в Турция Селяхаттин Демирташ е държан неправомерно дълго в предварителен арест, където той се намира от над две години. През този период Демирташ, който определя сам себе си като \"политически заложник\", пропусна кампаниите за два кръга политически избори - референдума през април м.г. и тазгодишните избори за президент и парламент. И макар че Европейският съд за правата на човека (ЕСПЧ) призова за незабавното му освобождаване, Ердоган обяви, че Анкара не е длъжна да се съобрази с решението и планира да го обжалва.\n\r\nМеждувременно продължи и преследването на журналисти. Според доклад на Комитета за защита на журналистите (КЗЖ) \"Турция продължава да бъде най-големият затвор за журналисти в света\". \"Макар че турският президент Реджеп Таип Ердоган е най-яростният критик на Саудитска Арабия заради убийството на (журналиста на \"Вашингтон пост\") Джамал Хашоги, неговото правителство продължава да вкарва в затвора повече журналисти от всяка друга държава на планетата\", отбеляза КЗЖ. Според данните, публикувани в доклада, най-малко \"68 журналисти са задържани в Турция заради своята работа\".\n\r\nПродължаващото разследване на неуспешния опит за държавен преврат през 2016 г. и преследването на заподозрените за връзки с ФЕТО - мрежата на ислямския проповедник Фетхуллах Гюлен, обвинявана за пуча, постави Турция в челната петорка на страните, чиито граждани търсят убежище в Европа. Според доклад, публикуван на 11 декември от Европейската служба за подкрепа в областта на убежището, през октомври Турция се е наредила на пето място в класацията. През същия месец са били подадени рекорден брой молби за убежище от турски граждани - 2880, предимно млади хора и висшисти.\n\r\nНовата система на управление съсредоточи в ръцете на турския президент безпрецедентна власт, а добре известно е, че голямата власт носи и големи отговорности. Поставил в ръцете си практически цялата власт в държавата, Ердоган трудно би могъл да прехвърля върху други вината за неуспехите на Турция. Сривът на турската лира през август в резултат на търканията със САЩ се оказа първият следизборен изпит за президента и неговия икономически екип, оглавен не от някой друг, а от зетя на турския лидер - министъра на финансите и държавната хазна Берат Албайрак. \n\r\nТурската лира достигна до рекорден минимум през август, когато се обезцени с 47 процента спрямо щатската валута. Кризата тласна годишната инфлация до над 25 процента през октомври - най-високото равнище от 15 години, а икономическият растеж рязко се забави през третото тримесечие до 1,6 процента на годишна база спрямо 5,3 процента, отчетени през второто тримесечие на 2018 г., и 7,2 през първото.\n\r\nИ докато финансовите показатели не изглеждат обещаващи и за първите месеци на 2019 г., а икономическите затруднения на държавата сериозно удариха по джоба турците, мрачните облаци, надвиснали над президентския дворец, изглежда вещаят буря. Възобновяването на икономическия растеж изисква значително външно финансиране, но примамването обратно в Турция на чуждестранните инвеститори е трудно осъществимо в краткосрочен план, смятат анализатори. \n\r\nПрез март предстоят местни избори и не е изключено разочарованията на електората да се изразят в отлив на гласове от ПСР. Това може да насочи президента към действия, с които да отклони вниманието към външната политика и да мобилизира националистически чувства. Само след няколко месеца ще стане ясно дали турският лидер ще успее да запази славата си на \"непобедим на избори\" или пък трудностите, пред които страната е изправена в най-новия мандат на управлението му, известяват началото на края за ерата Ердоган.", "date": "2018.12.18", "title": "Вярно ли е: Настъпва ли краят на ерата на Ердоган в Турция?"}
{"url": "https://www.dnes.bg/notifikacii/2018/12/18/kak-da-se-plashta-noshtniiat-trud-pak-niama-syglasie.396950", "text": "\n\r\nСоциалните партньори не постигнаха съгласие за начина, по който да бъде заплащан нощният труд.\r\nСлед Нова година работна група с участието на работодателите и синдикатите ще обсъди и предложи съответни законодателни промени, обяви министърът на труда и социалната политика Бисер Петков.\n\r\n\"В очерталата се дискусия се обединихме, че това заплащане на нощния труд е неадекватно на другите равнища на заплащане\", каза Петков.\n\r\nМинистърът заяви, че в бюджета за следващата година не са предвидени допълнителни пари за по-висока добавка за нощен труд за служителите на МВР, отбраната и здравеопазването, предаде БНР.\n                \n                \r\nОт синдикатите реагираха остро на отказа сегашната ставка от 25 стотинки за час нощен труд да бъде увеличена от догодина.\n\r\n\"В рамките на бюджета за тази година се решаваха какви ли не безумни проблеми. На какви ли не безумни групи хора - тук говорим за пари, които са заработени. Вие раздадохте какво ли не кому ли не – само не на хората, които работят\", обърна се към социалните партньори лидерът на КТ \"Подкрепа\" Димитър Манолов.\n\r\n\"Ако се очаква ние да правим палатки, да сложим черни тениски, да застанем на глава или да жонглираме с топки, можем и това да направим, но междувременно трябва да си даваме сметка за това, че българските граждани изтичат\", каза експертът Ваня Григорова.\r\nОт своя страна Васил Велев от Асоциацията на индустриалния капитал в България посочи, че в 38 бранша е договорено по-високо заплащане на нощния труд: \"Тоест, тази ставка, която е изостанала от времето от преди 10 години, изглежда смешно ниска – всъщност, де факто я няма\".", "date": "2018.12.18", "title": "Как да се плаща нощният труд? Пак няма съгласие!"}
{"url": "https://www.dnes.bg/eu/2018/12/18/plan-iskash-da-rabotish-v-angliia-godina-i-se-vryshtash.396874", "text": "Великобритания драстично ще ограничи възможностите за работа на европейски граждани на нейна територия, след като напусне Европейския съюз. Това става ясно от пакет с мерки, който британското вътрешно министерство е разработило с цел намаляване на имиграцията от европейските държави.\n\r\nНай-потърпевши ще са нискоквалифицираните работници, сред които са и много българи. Те ще имат право да получават само едногодишна трудова виза, след което ще трябва да се върнат в родината за 12 месеца, преди отново да могат да кандидатстват.\n\r\nТази схема много наподобява квотния принцип, по който сънародниците ни се трудеха в английски ферми преди 2014 г., когато действаха трудови ограничения за българи и румънци. Тогава те получаваха разрешително за максимум 6 месеца и можеха да кандидатстват за ново след 3 месеца. \n                    \n                    \n                \r\nНа практика обаче точно това условие ги лишаваше от възможността да получат пълни трудови права на Острова и да се установят трайно, каквато е целта и на новите ограничения. По данни на Националния съюз на фермерите във Великобритания 99 на сто от сезонните работници в британското селско стопанство са от Източна Европа, като 2/3 от тях са от България и Румъния, пише \n\r\nОсвен това кабинетът в Лондон вече обяви, че от следващата пролет ще позволи наемането на сезонни работници извън ЕС, за да се разреши проблемът с недостига на работна ръка. На практика тези хора ще са пряка конкуренция на българите и румънците. Единственото успокоение за сънародниците ни е, че отпуснатата квота е само за 2500 души, докато по данни на британските фермерски съюзи са необходими поне четири пъти повече.\n\r\nСпоред британския в. “Таймс” очакванията на правителството са новите ограничения да отблъснат около 40 000 нискоквалифицирани европейци, които годишно търсят препитание във Великобритания, а общо имиграцията от ЕС да се намали с 80% до 2025 г. През последната година около 74 хил. европейски граждани са пристигнали в кралството, което е най-малката бройка за последните 6 г. Британските власти обаче смятат, че пак е много, и искат да ги\r\nнамалят до 25 000 души.\n\r\nПлановете им включват и въвеждане на финансов праг за средноквалифицирани работници, за да получат трудова виза. За да кандидатстват за 5-годишно трудово разрешително, те ще трябва да докажат, че имат осигурена работа, която ще им носи доход от 30 000 паунда годишно. \n\r\nТази сума обаче е твърде висока, показва проверка на средните заплати, изчислявани от британската статистическа агенция, и редица професии, упражнявани от източноевропейци на Острова, са под нея. Например през миналата година сервитьорите и барманите са вземали около 7500 паунда. \n\r\nС 500 паунда по-високо е било възнаграждението на чистачите, а на работещите в салони за красота – с 2500. Средната заплата на фермери, бояджии и санитари е била 22 000, на учители – 18 600, на готвачи – 17 500, на болногледачи - 16 600, а служители в колцентрове – 15 000. \n\r\nС доход от около 30 000 паунда годишно са университетски преподаватели, електротехници, мениджъри в хотели. 2000 паунда по-малко от тях на година вземат социалните работници и физиотерапевтите. 27 хиляди паунда пък е средната заплата на водопроводчици, медицински сестри и зъботехници.\n\r\nАвтомонтьори, дърводелци и строители разчитат на около 24 000-25 000 паунда.\n\r\nПрагът от 30 000 паунда годишен доход е близо до средната работна заплата за страната от 27 271 паунда. От британското вътрешно министерство обаче правят уточнение, че визи ще се издават и на по-ниско платени специалисти, ако за тях има търсене на Острова. Въпреки това те очакват този тип европейски работници да намалее от сегашните 18 500 до 4500 годишно.\n\r\nНай-малък спад е планиран при висококвалифицираните европейски специалисти, които от 15 хил. трябва да станат 11 хил. души годишно. След Brexit те също ще трябва да кандидатстват за виза, като ще се състезават с кандидати от цял свят. Причината е, че по-рано кабинетът обяви премахването на съществуващата до момента квота за такива служители от страни извън ЕС, която беше за 20 700 души годишно. \n\r\nТакива са брокерите, изкарващи около 133 000 паунда годишно, директори на компании и мениджъри с доход от 107 000, пилоти и авиоинженери - 90 000 паунда, адвокати – 46 000, лекари – 69 000, и счетоводители – 38 000 паунда. От висококвалифицираните работници също ще се изисква да представят доказателства, че имат предложение за работа.\n\r\nСпоред британските медии миграционният план е голяма победа за британския премиер Тереза Мей в спора ѝ с вътрешния министър Саджид Давид, който е против спирането на нискоквалифицираната имиграция от ЕС. Той настоява за по-лек режим в отговор на опасенията на бизнеса, че строги рестрикции ще доведат до недостиг на работна ръка.\n\r\nВсе още не е ясно дали британският парламент ще успее да разгледа документа, преди да излезе в коледна ваканция в края на тази седмица, и дали ще го одобри.\n\r\nИзтичането на данни от него към медиите обаче се смята за подкрепа към Мей, която в момента се опитва да убеди депутатите да гласуват за постигнатото от нея споразумение с ЕС за Брекзит. Ако това не стане и Великобритания напусне в края на март догодина съюза, визовите ограничения за европейските граждани ще влязат веднага. Ако сделката все пак бъде одобрена, което е малко вероятно, те ще бъдат отложени за 2021 г., когато е планиран да приключи преходният период по излизането на Обединеното кралство от Евросъюза.\n\r\nЕвропейските граждани, които искат да влязат във Великобритания след Brexit, ще трябва да кандидатстват за специални разрешителни. Това ще става онлайн и към момента не е ясно дали услугата ще е платена. Може да се очаква обаче, че ще е платена, тъй като същият режим ще важи и за британските граждани, пътуващи в страни от ЕС, и въпросното разрешително за тях ще струва 6 паунда, или около 13 лева. \n\r\nОсвен това пътуването вече няма да може да става с българска лична карта, тъй като Лондон смята да допуска в Обединеното кралство само европейски граждани с международни паспорти.\n\r\nЕвропейските студенти също ще пострадат от новия миграционен план. Те ще изгубят правото на привилегировано отношение при кандидатстване и ще трябва да се състезават за места в английските университети с младежи от цял свят. Също като тях ще трябва да доказват добро владеене на английски език. Все още не е ясно и дали ще плащат повече за следването си като тях. \n\r\nДо момента кабинетът в Лондон е обявил само, че приетите тази и следващата учебна година европейски студенти ще продължат да разчитат на по-ниски такси като британските си колеги, и то за целия курс на обучение. Освен това ще имат възможност и да получават студентски кредити. Британското правителство отпуска до 9000 паунда на човек годишно, които покриват напълно таксите за обучение. Отделно дава и пари за издръжка. Заемите са при много ниска лихва и изплащането им започва, когато студентът завърши, тръгне на работа и стигне определен доход. За България той е 12 000 паунда годишно, а за Англия – 21 000. Всяка година около 2000 сънародници се възползват от системата за кредитиране, което е около 95% от всички нашенци, избрали да следват на Острова.\n\r\nШотландското правителство обаче взе самостоятелно решение по въпроса и обяви преди дни, че европейските граждани ще продължат да се обучават безплатно в университетите в Шотландия, след като Обединеното кралство напусне ЕС догодина.\n\r\nСпоред плана европейските студенти ще могат да кандидатстват за виза за квалифицирани специалисти три месеца преди да завършат следването си във Великобритания, и след като се дипломират, ще могат да останат още 6 месеца, за да си търсят работа.\r\n ", "date": "2018.12.18", "title": "План: Искаш да работиш в Англия? Година и се връщаш"}
{"url": "https://www.dnes.bg/notifikacii/2018/12/18/premieryt-na-belgiia-podade-ostavka-zaradi-migraciiata.396980", "text": "Белгийският премиер Шарл Мишел подаде оставка 10 дни, след като коалиционния му партньор от крайнодясната Нов фламандски алианс го напусна заради Глобалния пакт за миграцията на ООН.\n\r\nМинистър-председателят обяви тази вечер, че отказва поискания от опозицията вот на доверие и че ще представи пред краля оставката си.\n\r\nТова стана, след като партиите на фламандските и валонските социалисти, подкрепени от зелените, внесоха в парламента искане за вот на доверие преди гласуването на бюджета.\n\r\n“Намирам, че призивът ми не беше подкрепен и си вземам бележка от ситуацията. Реших да подам оставка и ще информирам незабавно краля за това”, заяви Мишел минути, след внасянето на искането за вот на доверие в парламента тази вечер.\n                \n                \r\nТрите опозиционни партии се съмняват, че правителството на Шарл Мишел ще може да изпълнява бюджета, като кабинет на малцинството.\n\r\nИскането на доверие беше внесено, след като премиерът предложи вместо да се гласува бюджет за 2019 г, разходите до редовните избори през май да се харчат в размера от тази година. Той обеща на левите партии мерки за намаляване на енергийните сметките и на данъчната тежест за гражданите. Според опозицията обаче такава стратегията с харченето на месечни бюджети е нереалистична, защото кабинетът ще трябва да иска от одобрение за разходите на държавата от парламента месец за месец.\n\r\nПравителството загуби мнозинството си в парламента след раздялата с фламандските националисти, които са най-голямата група в парламента.\n\r\nБелгия е в политическа криза от 9 декември, когато коалиционният партньор на правителството Нов фламадски алианс оттегли министрите си заради несъгласие с решението на останалите партии в управляващото мнозинство с подкрепата на Глобалния пакт за миграцията на ООН.\n\r\nТогава Мишел прие оставките на военния, вътрешния и финансовия министър и на двама държавни секретари и заяви, че ще управлява с правителство на малцинството. Той подкрепи от името на Белгия пакта и назначи нови министри от останалите партии в управляващата коалиция.\n\r\nСега белгийският крал Филип Втори ще реши дали да приеме оставката на Шарл Мишел и ще посочи името на политик, който ще се опита да състави ново правителство.\n\r\nМишел ще обсъди с краля дали след 40 дни да бъдат насрочени предсрочни избори или временно правителство ще продължи да управлява до редовния парламентарен вот на 26 май, който ще се проведе заедно с евроизборите. До момента социалистите и зелените не са заявявали намерение за организиране на предсрочен вот, чието насрочване е правомощие на правителството.", "date": "2018.12.18", "title": "Премиерът на Белгия подаде оставка заради миграцията"}
{"url": "https://www.dnes.bg/rusia/2018/12/18/moskva-za-us-dokladite-za-namesa-vyv-vota-neobosnovani.396931", "text": "Кремъл днес отхвърли като необосновани двата нови американски доклада, в които се твърди, че е имало руска политическа дезинформационна кампания в социалните медии, свързана с президентските избори в САЩ, предадоха Ройтерс и Асошиейтед прес.\n\r\nВ докладите, разпространени вчера от сенатската комисия по разузнаването, се казва, че опитите на Москва да помогне на Доналд Тръмп в кандидат-президентската му кампания през 2016 г. през социалните медии са били по-широко разпространени, отколкото се мислеше по-рано.\n\r\nОрганизирани групи от руски тролове са работили, за да откажат чернокожи гласоподаватели, които традиционно гласуват за демократите, от участие в изборите и да \"размият границите между истина и измислица\", предаде Асошиейтед прес.\n\r\n                    \n                    \n                В докладите на частни експерти се твърди, че намесата на Москва в изборите чрез социалните медии е включвала опити за разделяне на американците по расов и идеологически признак, предаде Ройтерс.\n\r\nКремъл многократно отрече всякаква намеса в политиката на САЩ, твърдейки, че обвиненията са част от политически мотивирана антируска кампания.\n\r\nГоворителят на Кремъл Дмитрий Песков каза пред журналисти, че не разбира какво се има предвид в доклада, защото в него има \"общи претенции, обвинения, някои от които са ни напълно непонятни\", предаде ТАСС, цитирана от БТА. \"Смятаме, че това са напълно необосновани твърдения\", заяви Песков. Той подчерта, че руската държава, руското правителство не е имало и няма нищо общо с някаква намеса във вътрешните работи на други държави, още повече с такива абстрактно описани\".\n\r\n ", "date": "2018.12.18", "title": "Москва за US докладите за намеса във вота: Необосновани!"}
{"url": "https://www.dnes.bg/science/2018/12/18/skypa-smalih-realnostta-tehnologiiata-e-fakt-a-sega-nakyde.396879", "text": "Спомняте ли си лудия учен Уейн Залински от филма \"Скъпа, смалих децата\"?  Той трябваше някак си да обясни на съпругата си, защо хлапетата са с размера на хлебарки.\r\nНяколко десетилетия след излизането на лентата, учените от университета в Масачузетс изобретиха уред, с който могат да свият всякакви предмети до наноразмери.\r\nИзползвайки лазер, те могат да смалят всеки предмет на една хилядна от размера му – тоест, по-малки от това, което окото може да види. По-малки дори и от някои микроби, които можеш да видиш с микроскоп.\r\nЗа какво би се използвала обаче подобна технология? Със сигурност не за смаляването на деца. Лазерът ще създава миниатюрни лещи за микроскопи и телефони, а също така и за създаването на мънички роботи, които да подобрят всекидневния ни живот.\r\n                    \n                    \n                \"От много време се опитваме да подобрим техниката си, за да можем да създаваме нано материали. Има толкова много неща, които може да правим с тях\", обяснява невротехнологът, професор Едуард Бойдън.\r\nЛазерът не е толкова силен, колкото този в \"Скъпа, смалих децата\", но пък продуктите му имат страхотни приложения в истинския живот. Например, учените ще се опитат да \"вградят\" малки роботчета в лекарствата за лечение на рак, които да са програмирани да търсят само раковите клетки и да ги унищожават напълно. А и може да забравите за микрочиповете. Експертите ще направят наночипове за бъдеще.\r\nНай-интересното е, че машината е много проста. Има нужда от лазер и абсорбиращ гел, който най-често се използва в... памперси.  Материали, които всички лаборатории имат в излишък.\r\nЕто как работи: използвайки лазера, технолозите създават структура, използвайки абсорбиращия гел, подобно на 3D писалка. След това могат да прикачат към нея всички материали – от метал, та чак до ДНК. И накрая ги свиват до възможно най-малкият размер.\r\n\"Прилича малко на фотография. - разкрива студентът Даниел Оран. - Латентно изображение се формира след като сензитивен материал в гел е изложен на светлина. След това проявяваш това латентно изображение в истински предмет, като прибавяш друг материал, като сребро, например\".\r\nВсъщност, Оран е професионален фотограф, който започва проекта през 2014 г. заедно със свой колега, студент по физика. Днес, тази технология бързо може да навлезе дори в домовете ни, училищата или офисите, тъй като материалите, които се използват, не са токсични.", "date": "2018.12.18", "title": "Скъпа, смалих... реалността! Технологията е факт. А сега накъде?"}
{"url": "https://www.dnes.bg/politika/2018/12/18/pavlova-niama-da-e-ministyr-sdava-posta-na-1-ianuari.396975", "text": "Министерството за европредседателството ни отива в история от 1 януари 2019 г. От тази дата и Лиляна павлова вече няма да е министър.\n\n\r\nПредложението идва от премиерът Бойко Борисов, който вече го е депозирал в деловодството на парламента.\r\nВ мотивите си той посочва, че в края на годината приключва ротационното председателство на ЕС на триото Естония – България – Австрия.\r\nВ четвъртък депутатите ще решат да закрият министерството. А след края на нашето еврошефство Павлова отчете, че мисията е изпълнена успешно.\r\nТя получи поздравление за добре свършената си работа и от извънредните и пълномощни посланици на държавите членки на Европейски съюз, акредитирани в България.\r\n                    \n                    \n                Първите дипломати на страните от ЕС и министър Павлова са се срещнали в Зала 6 на НДК днес, за да отчетат резултатите и постиженията по досиетата от програмата на Триото Естония - България - Австрия, държавите, които председателстваха Съвета на Европейския съюз през последните 18 месеца, съобщиха от пресцентъра на ресорното министерство на Павлова.\n\r\nТя е представила добрите практики, научените уроци и напредъка, постигнат през шестте месеца, през които страната ни ръководи заседанията на Съвета на ЕС (1 януари - 30 юни 2018 г.). \n\r\n\"Показахме как можем да постигнем наистина силно сътрудничество и диалог на различни нива, бяхме прозрачни и отворени и това беше ключът към успеха, е казала Павлова пред посланиците. Заедно успяхме да изпратим силни послания, които избрахме и за девизи на нашите страни, започвайки от \"Единство чрез баланс\", показахме как \"Съединението прави силата\" и че всички заедно работим за \"Европа, която защитава, е подчертала тя. \n\r\nПавлова е посочила, че през този период на предизвикателства и изпитания за Европа, страната ни е трябвало да защитава националните интереси и в същото време да бъде честен и балансиран посредник между различните позиции на държавите членки. \n\r\nПавлова е благодарила на посланиците и на служителите на дипломатическите представителства за сътрудничеството през целия период на работата на Тройката.\n\r\nПървите дипломати на Естония и Австрия също са представили резултатите от техните ротационни председателства, а заместник-посланикът на Румъния - приоритетите на неговата страна в навечерието на първото за неговата страна председателство, което започва на 1 януари 2019 година.\n\r\nВ срещата са участвали и заместник-министрите за Българското председателство на Съвета на ЕС 2018 Моника Панайотова и Олег Петков, заместник-министърът на външните работи Емилия Кралева и експерти, представители на Министерския съвет и ръководителят на Представителството на Европейската комисия в България Огнян Златев.", "date": "2018.12.18", "title": "Павлова няма да е министър, сдава поста на 1 януари "}
{"url": "https://www.dnes.bg/obshtestvo/2018/12/18/vseki-35-ti-jitel-na-planetata-migrant-ili-bejanec.396976", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ежегодно на 18 декември светът отбеляза Международния ден на мигранта. Датата има символично значение, тъй като на този ден през 1990 г. ООН приема Международната конвенция за защита правата на работниците-мигранти и членовете на техните семейства. \n\r\nПричина за новия международен акт става нарастващият брой на мигрантите в световен мащаб. Към днешна дата близо 70 милиона са бежанците и вътрешно разселените по света, а според статистиката всеки 35-ти жител на планетата е мигрант, живеещ и работещ в чужбина. \n\r\nДанните сочат, че над 2 млн. български граждани са мигранти, а в страната ни около 22% от децата имат родител, който живее в чужбина. \n                    \n                    \n                \r\nКак изглежда проблемът с мигрантите днес и защо всеки от всеки 110 души е принуден да живее извън дома си - коментар в предаването \"Директно\" по телевизия  на проф. Катя Владимирова от БАН, проф. Петранка Филева – зам.-председател на Дружеството за ООН в България и Розалина Недкова – председател на младежката секция на Дружеството за ООН в България. \n\r\n\"България активно участва в миграционните процеси. Намалението на населението през последните години не се дължи главно на миграцията, а напротив - само 1/3 е заради тази причина. Другите причини, които са по-големи са смъртността и ниската раждаемост\", поясни в студиото проф. Владимирова. \n\r\nПо нейни думи все повече хора се завръщат и разликата между емигранти и имигранти се доближава поетапно. \n\r\nВ глобален план според проф. Петранка Филева конфликтите в света продължават относително дълго и много от държавите остават основен източник на бежански потоци. По думите и Сирия продължава да бъде много голям източник, а сред останалите са Южен Судан, Онго, Мианмар. \n\r\n\"Покрай истерията с мигрантския пакт започна да става малко по ясно, че би трябвало да се прави разлика между мигранти и бежанци\", подчерта още Филева.", "date": "2018.12.18", "title": "Всеки 35-ти жител на планетата - мигрант или бежанец"}
{"url": "https://www.dnes.bg/stranata/2018/12/18/ravnopostavenost-na-1000-myje-se-padat-1060-jeni-v-bylgariia.396908", "text": "На 1000 мъже в България се падат 1060 жени. Жените и мъжете у нас сключват брак все по-късно – съответно на 28,4 и 31,4 години.\r\nТова сочат данните на Националния статистически институт в специална разработка, посветена на двата пола, съобщи БНР.\r\nЗа сравнение, през 1960 година средната възраст за сключване на първи брак и при двата пола е с около 7 години по-ниска.\n\n\n\r\nСпоред данните на националната статистика мъжете в България са малко над три милиона и 400 хиляди, а жените над три милиона и 600 хиляди. За сравнение през 1960 година на хиляда мъже са се падали хиляда и три жени, тоест разпределението по пол тогава е било по-равномерно.\r\n                    \n                    \n                Средната възраст на жените при раждане на първо дете се увеличава от почти 22 години през 1980-а, на малко над 27 години през 2017 година.\r\nПрез 2017 средният брой живородени деца от една жена е 1,56. За сравнение през 1900 година той е бил почти седем деца.\r\nПрез учебната 2017-2018 година близо 42 хиляди от учителите от първи до 12 клас са жени, а мъжете са малко над осем хиляди.\r\nПо последни данни, средната заплата на жените е 842 лева, а на мъжете 1054 лева. Разпределението на наетите по икономически дейности и класове професии е основната причина за различието на заплатите в полза на мъжете.\r\nНапример в хуманното здравеопазване около 35 на сто от жените са акушерки и медицински сестри, а 34 процента от мъжете са лекари.", "date": "2018.12.18", "title": "Равнопоставеност!? На 1000 мъже се падат 1060 жени в България"}
{"url": "https://www.dnes.bg/zvezdi/2018/12/18/predkoledna-romantika-naum-shopov-i-tea-v-berlin.396937", "text": "\"Моят коледен подарък\". Това написа приятелката на Наум Шопов-внук в Instagram. Теа Минкова качи снимки от разходката им на коледния базар в Берлин.\r\nДвамата пият греяно вино в специални чаши във формата на ботушчета и се радват на празничната украса из германския град.\r\n \r\nСлед като Теа и Наум приключиха с ангажиментите си, първо заминаха на спа почивка със своите приятели Алекс и Даниел Петканови. После двамата се отправиха на заслужена почивка в Берлин.\r\n \r\nПреди близо седмица Наум Шопов се дипломира и положи Хипократовата клетва. Той и приятелката му се сгодиха преди няколко месеца и вече кроят планове за сватба, която, по думите им, ще бъде в тесен кръг.\r\n \r\n", "date": "2018.12.18", "title": "Предколедна романтика: Наум Шопов и Теа в Берлин "}
{"url": "https://www.dnes.bg/sofia/2018/12/18/vijdali-li-ste-stefan-policiiata-go-tyrsi.396966", "text": "Столичната полиция издирва 73-годишния Стефан Стоянов Манчев.\r\nМъжът е в неизвестност от 20 септември 2018 година, когато е напускал дома си в столицата. \r\nСтефан Манчев е висок 170 см, с кафяви очи, нормално телосложение и прошарена коса. Данни за облеклото му няма.\r\nЛипсва и личният автомобил на възрастния човек. Колата е марка „Ford-Fiesta“ и също е обявена за издирване.\r\nГражданите, които имат информация за мъжа могат да сигнализират на тел.112, 02/ 9820820, 02/ 9820838 или в най-близкото районно поделение на МВР.\r\n ", "date": "2018.12.18", "title": "Виждали ли сте Стефан? Полицията го търси "}
{"url": "https://www.dnes.bg/eu/2018/12/18/britanskite-vlasti-gotovi-da-si-trygnat-ot-es-i-bez-sdelka.396974", "text": "Британското правителство заяви днес, че подготовката за евентуално излизане на Великобритания от Европейския съюз без споразумение ще бъде \"работен приоритет\", предадоха световните агенции. \n\n Според кабинета Великобритания ще започне да осъществява планове за Брекзит без сделка, а обществеността и бизнесът трябва да се подготвят за тази възможност.\n\r\nМинистрите се съгласиха, че е дошло време да се засили подготовката за Брекзит без сделка, каза правителствен говорител. По думите му обаче излизането на Великобритания от ЕС през март догодина със споразумение продължава да бъде най-вероятният сценарий.\n\r\n\"Правителството се съгласи, че след като до нашето излизане от ЕС остават само малко повече от три месеца, вече сме достигнали момента, при който е необходимо да засилим своите приготовления. Това означава, че вече ще задействаме останалите елементи от нашите планове за случай без сделка\", заяви той.\n                    \n                    \n                \r\nМинистърът за Брекзит Стивън Баркли каза, че правителството продължава да е ангажирано с осигуряване на сделка за излизането на Великобритания от ЕС, но трябва да е готово за възможността да няма споразумение.\n\r\n\"На правителственото заседание днес ние се съгласихме, че подготовката за \"без сделка\" ще бъде работен приоритет в правителството, но нашият цялостен приоритет остава осигуряването на сделка\", заяви той.\n\r\nСпоред него възможността за внезапен Брекзит би трябвало да бъде възприемана доста по-сериозно от фирмите.\n\r\nПо думите му \"едно отговорно правителство се подготвя за възможността да напуснем без сделка\".\n\r\nМинистърът на отбраната Гавин Уилямсън каза, че около 3500 войници ще бъдат в готовност да помогнат на правителството да се справи с евентуален хаос в случай на Брекзит без сделка.\n\r\nТой заяви, че макар армията да не е получила официално искане за оказване на помощ, \"това, което ще направим, е да имаме в готовност 3500 военнослужещи, включително редовни и запасни, за да подкрепят което и да е правителствено ведомство в случай на нужда при непредвидени обстоятелства\". /БТА/", "date": "2018.12.18", "title": "Британските власти готови да си тръгнат от ЕС и без сделка"}
{"url": "https://www.dnes.bg/snimka-na-denia/2018/12/18/sriada-idva-s-oblaci-na-mesta-dori-snejni-vielici.396918", "text": "През тази нощ времето ще бъде облачно и на места, главно в източната половина от страната, ще превалява слаб сняг. В Източна България ще духа умерен до силен северен вятър и там ще има снежни виелици, .\n\r\nМинималните температури ще са между минус 5 и 0 градуса.\n\r\nУтре над Източна България ще се задържи облачно, със слаби валежи от сняг, които постепенно ще спират, но в югоизточните райони ще продължат през целия ден. В Източна България ще продължи да духа умерен до силен северен вятър. Там ще се задържат условията за снежни виелици.\n\r\nНад Западна България облачността ще се разкъса и намалее. Максимални температури от минус 2-3 градуса в североизточните райони, до 6 градуса - в крайните югозападни. В София около 0 градуса.\n                \n                \r\nНад Черноморието ще бъде облачно с превалявания от сняг, по южното крайбрежие през целия ден. Ще духа умерен и силен северен вятър. \n\r\nМаксимални температури между 0 и 2 градуса. Температурата на морската вода е 8 градуса. Вълнението на морето ще бъде 3-4 бала.\n\r\nНад планините ще има значителна облачност и на отделни места ще превали слаб сняг. Ще духа умерен североизточен вятър. Максимална температура на 1200 метра минус 2 градуса, на 2000 метра - около минус 6 градуса.\n\r\nВ четвъртък ще е студено, особено сутринта, но ще е без валежи, ще има и временни разкъсвания и намаления на облачността. Вятърът ще бъде слаб, с южна компонента.\n\r\nВ петък ще преобладава облачно време, на места в западната половина от страната ще превали, предимно сняг. Вятърът ще се ориентира от запад-северозапад, ще стане умерен и дневните температури слабо ще се повишат.", "date": "2018.12.18", "title": "Сряда идва с облаци, на места – дори снежни виелици"}
{"url": "https://www.dnes.bg/obshtestvo/2018/12/18/v-kraia-na-2018-g-ravnosmetkata-semeistvoto-prioritet-na-bylgarina.396862", "text": "Личната равносметка на българите за отминаващата 2018 година се запазва на рекордно високи нива. Спрямо миналата година с почти 10% нарастват позитивните оценки за годината, достигайки 35 на сто, показват данни на \"Алфа рисърч\", проведено сред 1030 пълнолетни българи между 8 и 14 декември.\n\r\nСоциолозите коментират, че за последните 20 години само в 1998 г. е имало подобно усещане за удовлетвореност. Отрицателните оценки нарастват с 2 на сто спрямо миналата година, но остават вторите най-ниски за целия този период. Най-голям дял от хората (46 на сто) отново заемат неутрална позиция - \"годината беше същата като предишната\", но за първи път позитивните оценки надвишават почти два пъти негативните (35:19). Това е най-благоприятното съотношение за периода 1998-2018, пише БТА.\n\n\n\n                    \n                    \n                \r\nВпечатление прави продължаващият пета година ръст в позитивния поглед към близкото бъдеще. 57 процента очакват 2019 да бъде по-добра от 2018 г. срещу едва 12 на сто, които предвиждат по-лоша година. Впечатлява и широко разтворената ножица между оптимисти и песимисти (5:1), което, дори и да се окаже кратковременен, е необичаен за България феномен, посочват от \"Алфа рисърч\".\n\r\nТози ярко изразен индивидуален оптимизъм контрастира силно със запазващата се социална тревожност за икономическото развитие на страната - в съотношение 37:14 на сто българите смятат, че икономическото състояние на страната не се подобрява, а се влошава, коментират социолозите. Те отбелязват, че и тук негативните оценки бележат спад (с 12 на сто спрямо миналата година), но позитивните не вървят нагоре.\n\r\nПодобна е картината и при очакванията за бъдещото състояние на икономиката. Оптимизмът преобладава над песимизма, (40 на сто към 22 процента), но е далеч от свръхсилните лични очаквания, които продължават да растат, докато тези за социалната среда започват да се влошават.\n\r\nПротиворечието между индивидуалните равносметки и негативните нагласи към управленските политики може да се дължи отчасти на конкретния социален контекст и конюнктура, но анализът показва, че зад него стоят и доста по-съществени трансформации в българското общество през последните години, констатират социолозите. Те посочват, че в ситуация на растящо недоверие към институциите, политиката, партиите и политическия елит и при отсъствието на ентусиазиращ социален проект, все по-голяма част от сънародниците ни изграждат своя свят около най-близкия си социален кръг - семейството, приятелите, колегите, работата, съмишлениците по интереси. Така емоционалните връзки, семейството, приятелите започват във все по-голяма степен да определят равносметката за индивидуалния жизнен път, а отношението към властта и политиката - за социалните хоризонти.\n\r\nВ отговор на въпроса \"Каква е равносметката ви за тази година, от какво се чувствате удовлетворен?\" българите определят по следния начин най-важния си социален капитал: семейството, близките, приятелите - 81 на сто усещат тяхната подкрепа; натрупания социален опит и авторитет - 59 на сто се чувстват полезни, защото хората ги търсят за съвет; личните постижения - 58 процента са удовлетворени от неща, които са постигнали през изминалата година.\n\r\nВсеки втори твърди, че му е интересно онова, което работи или учи, всеки трети - че е получил признание за професионална или извънпрофесионална дейност, а всеки четвърти - че има хоби, участва в клуб по интереси и пр.\n\r\nКато се допълни и това, че въпреки икономическите трудности, които съпътстват голяма част от българските семейства, двама от всеки трима заявяват, че се стремят към по-малко ангажименти, за да отделят повече време за себе си и за семействата си, можем да кажем, че през последните години светът на българина все повече се съсредоточава в един \"интимен кръг\", констатират от \"Алфа рисърч\" и отбелязват, че това \"затваряне\" обяснява както успеха, така и неуспеха политически да се експлоатира привързаността към традиционни идентичности и ценности. Много от българите посочват, че се стремят към по-малко ангажименти, за да отделят повече време за себе си и за семействата си, тоест в последните години светът на българина все повече се съсредоточава в един \"интимен кръг\". \n\r\nТова затваряне обяснява и отношението на обществото към традиционните идентичности и ценности. Страховете да не бъде разрушен по някакъв начин светът на семейството и децата разбуди опасенията от \"Истанбулската конвенция\" (така, както тя беше поднесена на българското общество). Същевременно, именно отказът на хората да се ангажират с \"големите разкази и интерпретации\" обуслови неуспеха на партиите, които се опитаха да превърнат темата в кауза и на тази база да разширят обществената си подкрепа, смятат социолозите.\n\r\nАко в равносметката за отминаващата година българите са единодушни, че индивидуалните постижения и семейните отношения са най-честите поводи за оптимизъм, то в оценката си за събитията с най-голямо влияние върху следващата година, те са далеч по-разколебани.\n\r\n37 процента посочват протестите в страната от последните месеци като събитията с най-голямо значение за следващата година, а 32 на сто отдават приоритет на местните избори. 23 на сто отбелязват увеличението на бюджетните заплати, 12 процента - акциите на прокуратурата срещу бизнесмени и политици, 11,8 на сто - конфликтите в Обединените патриоти.\r\n ", "date": "2018.12.18", "title": "В края на 2018 г., равносметката: Семейството – приоритет на българина "}
{"url": "https://www.dnes.bg/akoshtete-vqrvaite/2018/12/18/samota-sylzi-smiah-koledno-chudo-za-liubimata-uchitelka.396871", "text": "Остава по-малко от седмица преди Коледа. Светлите празници традиционно се превръщат в катализатор на добрина и успяват да отворят сърцата на мнозина. Това е времето, в което искаме все по-често да подаряваме усмивки и то напълно безвъзмездно.\r\nИменно това правят и група ученици, които решават да направят празниците не само по-поносими, а и приятни за своята преподавателка. Идеята е породена от едни прости думи, споделени между другото, които обаче са напълно достатъчни да запалят искрата. \n\r\nПроф. Уортън преподава в гимназия в Тексас. Споделила съвсем случайно пред учениците си, че празниците са много труден момент за нея, тъй като всички нейни близки вече били покойници. Починали двамата и родители, единствената и сестра. \n                    \n                    \n                \r\nЕдно от момичетата в класа запомнило тези думи. Никой не трябва да прекарва празниците сам. Затова момичето решило да организира целия клас и заедно да изненадат своята учителка. \n\r\nВ последния ден преди края на срока, когато бил и техният финален тест при преподавателката, проф. Уортън била извикана при директора. Това, разбира се, било част от плана, защото докато учителката не била в класната стая, децата бързо приготвили изненадата - всеки от тях донесъл подарък. \n\r\nКогато Уортън влязла в класната стая, всички дружно извикали: \"Весела Коледа\", а жената била напълно слисана заради милия жест. Емоционалният момент предизвикал сълзи в очите на абсолютно всички, а видеото, което показва реакцията, обикаля света за броени часове.\r\n \r\n\"Искам всички да разберат колко прекрасни са младежите - те са много по-мили, отколкото ги представя по-голямата част от обществото. Децата направиха този жест просто защото са щедри и добри от дъното на душата си\", написа в профила си в Twitter преподавателката. \n\r\nСлед като милият жест обиколи социалните мрежи, много хора се свързали с преподавателката и поискали да направят дарение. Вместо да приеме предложените й суми, обаче, учителката помолила онези, свързали се с нея, да дарят сумата на болни от рак или на други хора в нужда. \n\r\n\"Няма значение къде ще бъда по време на празниците, защото където и да съм, ще се чувствам обичана заради тези деца\", споделя още проф. Уортън. ", "date": "2018.12.18", "title": "Самота, сълзи... смях! Коледно чудо за любимата учителка"}
{"url": "https://www.dnes.bg/zvezdi/2018/12/18/bashtata-na-megan-opitva-da-stiga-do-neia-chrez-kralicata.396938", "text": "За пореден път бащата на Меган Маркъл прави опит да се сдобри с дъщеря си. Томас заяви, че се надява британската кралица Елизабет Втора да му помогне да се сдобри с дъщеря си, която е омъжена за принц Хари, предаде Ройтерс.\r\n\"Бих оценил всичко, което Нейно Величество би предприела в тази насока, за да можем да решим нашите семейни проблеми\", заяви Томас Маркъл в интервю, дадено за телевизионния канал ITV предаването Good Morning Britain.\r\n \r\n\"Всички семейства са еднакви, независимо дали са кралски или най-обикновени. По празниците всички би трябвало да сме заедно\", изтъкна Томас Маркъл.\r\n \r\nРодителят се оплака, че не е получил честитка за Коледа от дъщеря си Меган, но би се радвал, ако все пак изгладят своите отношения.\r\n \r\nГ-н Маркъл не скри чувствата си към херцогинята на Съсекс, като довери, че много я обича. Той я призова да му се обади при пръв възможен случай или поне да му изпрати SMS. Томас и Меган не си говорят след венчавката ѝ с принц Хари през месец май.\r\n \r\n\r\n ", "date": "2018.12.18", "title": "Бащата на Меган опитва да стига до нея чрез кралицата"}
{"url": "https://www.dnes.bg/stranata/2018/12/18/firmata-s-ketyringa-na-natrovenite-deca-chisti-sme.396945", "text": "Фирмата, доставила кетъринга и двете вечери за празненствата на учениците от варненската езикова гимназия \"Йоан Екзарх\", е \"Сладки изкушения\", пише \"\".\n\r\nПо-рано днес стана ясно, че близо 70 деца се натровиха на коледно парти в морския град. Деветокласниците от гимназия празнували на 15-и и на 16-и декември в едно и също заведение.\r\nСпоред персонала му, обаче, не е ясно дали децата са се натровили от храната. От ресторанта твърдят, че от години работят с тази фирма и досега не е имало никакъв проблем.\r\nХапките, които са сервирани по време на двете вечери, бил с луканка, кашкавал и сирене, шунка, млечен мус, имало е и негърчета. Сервирано е в пластмасови чинийки, пластмасови чаши и пластмасови прибори за еднократна употреба.\r\n                    \n                    \n                Те ще изкачат резултатите от взетите проби и на персонала, и на храната, но са сигурни, че при тях няма проблем и фирмата за кетъринг също е чиста.\r\n\"Децата в момента са добре, назначени са всички проверки\", каза началникът на РЗИ Варна д-р Дочка Михайлова.", "date": "2018.12.18", "title": "Фирмата с кетъринга на натровените деца: Чисти сме! "}
{"url": "https://www.dnes.bg/eu/2018/12/18/brexit-idva-predizvikatelstva-za-ostrova-i-evropa.396785", "text": "Европа вече две години и половина живее под знака на Brexit и макар сакралната дата 29 март 2019 г., когато Великобритания трябва да напусне ЕС, да наближава, драмата около нейното бъдеще не само не се изяснява, а с всеки изминал ден все повече се заплита, както показаха и събитията от последните дни и седмици, пише Васил С. Сотиров от БТА.\n\r\nСлед като сагата около преговорите между Лондон и Брюксел създаваше напрежение цяла година, сега, когато проектоспоразумението е вече на масата, стана ясно, че проблемите на бъдещите отношения на Обединеното кралство с Европейския съюз са много по-дълбоки. \n\r\nЦелият процес на развода вече слага дълбок отпечатък както върху напускащата страна, така и върху съдбата на самия съюз, който за първи път в историята си няма да се разширява, а ще се свива - нещо твърде нелогично и неестествено за неговите далечни амбиции, а и показател за рисковете, пред които е изправен и в близък, и в по-далечен план.\n\n\n\n\r\n                    \n                    \n                Дебатите и страстите около Brexit доведоха Великобритания до незапомнена от десетилетия вътрешнополитическа криза и безизходица. Британското общество се оказа дълбоко разделено, както никога досега, и то по непримирим начин. По силата на собствената им история сред британците, особено от по-старите поколения, остава насадено чувството за изключителност на страната, което води и до определена степен на изолационизъм. Затова там намират почва демагогските аргументи и чистите спекулации на антиевропеистите, т. нар. брекзитиъри, които развяват плашилото на \"безконтролната миграция\", или издигат лозунги, като \"да си върнем контрола\" от Брюксел. Те обаче не обясняват какви са последствията, а и не поемат отговорност за онова, което ще се случи след напускането.\n\r\nПривържениците на Brexit виреят най-вече в средите на консервативната партия, но както вече стана ясно, разломът минава не по традиционните политически линии, а вътре в самите партии, между поколенията, често и вътре в самите семейства. И това е причината за патовата ситуация, в която е изпаднал политическият елит на страната.\n\r\nНито една от обичайните и налични опции в рамките на непоклатимата британска демокрация с нейните изпитани политически механизми не гарантира успешен изход от тази ситуация, който да бъде приет от британското общество с присъщото му досега уважение към закона и мнението на мнозинството.\n\r\nВидя се, че привържениците на Brexit-а в консервативната партия не могат да свалят Тереза Мей от лидерския, а следователно и от премиерския й пост. С неуспешния вот на недоверие срещу нея те й гарантираха минимум една година без нови опити за оспорване на лидерството й.\n\r\nАко тя самата реши да подаде оставка - това също не е изход, защото брекзитиърите не са в състояние да поставят свой привърженик начело на партията. Те вече имаха този шанс, след като тяхната кауза надделя в референдума и след оставката на Дейвид Камерън, но те тогава се изпокриха и избягаха от отговорност, явно разбирайки в каква непосилна ситуация са вкарали страната и докъде ще я доведе това болезнено скъсване на връзките с Европа. И оставиха да вади кестените от огъня човек като Тереза Мей, която не бе гласувала за Brexit.\n\r\nПредсрочни парламентарни избори също не изглеждат решение. Първо, до тях трудно ще се стигне, защото консерваторите и северноирландските юнионисти, които крепят сегашното правителство, няма да гласуват за свалянето му, колкото и да негодуват срещу споразумението с ЕС, постигнато от Мей, страхувайки се от идване на власт на лейбъристкия лидер Джереми Корбин. Второ, дори и лейбъристите да дойдат на власт, тяхната партия също е разединена по въпроса за излизане от ЕС. Възгледите и изявленията на самия Корбин по въпроса са доста уклончиви.\n\r\nВсе повече се говори за втори референдум за бъдещите отношения с ЕС. Но резултатът от него също е непредсказуем. Първо, трудно е да се каже как точно трябва да бъде формулиран въпросът този път - дали по същия начин, или за одобрение на споразумението, което вече е на масата. Второ, ако допреди няколко месеца изглеждаше, че този път британците добре са размислили и ще отхвърлят Brexit, защото хаосът, до който той ще доведе, все по-ясно се очертава, сега нещата отново изглеждат на кантар. \n\r\nПозициите на брекзитиърите в медиите очевидно са много силни и при една нова кампания страстите отново ще пламнат с непредсказуема сила и ще засилят още повече опасната поляризация. Това вече личи по улиците на британските градове и най-вече в Лондон, където демонстрациите в полза на едната или другата кауза са ежедневие.\n\r\nТака или иначе, дали поради политическа некомпетентност или по други причини, въпросът за Brexit разцепи страната и там вече липсва център, чезнат предпоставките за политически диалог и разумен компромис - неща, които доскоро бяха характерна традиция в британския обществен и политически живот.\n\r\nНакърнена е и националната гордост на британците, които виждат, че Брюксел води преговорите от позиция на силата - което в случая е естествено, и че Лондон не може да се противопостави на това. А може би тази безкомпромисна линия на Брюксел преследва именно тази цел - да разбие илюзиите на всички, които евентуално биха се изкушили да тръгнат по пътя на Обединеното кралство. Защото е ясно, че ЕС не може да отстъпи от своите основополагащи принципи, като свободно движение на хора, пари, стоки и капитали, ако държи да запази основния си смисъл и своето е най-голямо постижение до момента, вече е утвърдено като навик, от който обикновените европейци не желаят да се откажат.\n\r\nДали обаче тази линия, която в конкретния случай дава резултати и на този етап изглежда съвсем уместна, няма да се окаже бомба със закъснител?\n\r\nОчевидно е, че Европейският съюз преживява най-острата вътрешна криза в историята си, която заплашва самата европейска идея, и че са наложителни дълбоки реформи в него, за да не загуби безвъзвратно доверието на европейските граждани.\n\r\nИ ако Великобритания, - една голяма страна с мощна икономика - успее, въпреки катаклизмите на Brexit-а, да се стабилизира, а в дългосрочен план и да просперира, нейният пример може да се окаже заразителен, особено за по-големите страни в Евросъюза. Ето, че в Италия, където на власт дойдоха т. нар. популисти, правителството категорично отказва да приеме диктата на Брюксел за ограничаване на бюджетните си разходи и смята да тръгне към повишаване на доходите, за да се избегне социален взрив и да се вдъхне живот на икономиката.\n\r\nВ различна степен на икономическа, социална и икономическа дестабилизация са двете ключови страни в ЕС - Германия и Франция. В Германия се размиват границите между ляво и дясно, традиционните два политически полюса се топят, а на преден план излизат несистемни партии и сили. Меркел успя да наложи съмишленица за свой приемник, но никой не може да гарантира, че Анегрет Крамп-Каренбауер ще следва нейните стъпки, ако я наследи и на канцлерския пост.\n\r\nА френският президент Еманюел Макрон, който само допреди няколко месеца бе смятан за човека, което може да поеме лидерството на ЕС заради разклатените позиции на Меркел, днес е изправен пред социален бунт и се опитва да го гаси с непредвидено увеличение на доходите, връщайки Франция отново в червената зона на бюджетния дефицит, т.е. отказвайки се от реформите, които бе обещал.\n\r\nСамото напускане на Обединеното кралство вече нарушава баланса на силите вътре в ЕС. Всъщност, едно от нещата, което Лондон така и не можа да приеме, за да остане в ЕС, бе доминиращата роля на Германия в него. При наличието на \"новите\" страни членки от Източна Европа, традиционният френско-германски съюз като двигател на европейската интеграция надали ще може да изпълнява тази роля. Защото и в страните от Централна и Източна Европа зрее недоволство от тяхната доминация, от това, че те дърпат чергата към себе си, превръщайки в илюзия един от основните принципи на ЕС за солидарност и помощ за по-изостаналите с цел бързото изравняване или поне доближаване на стандартите на живот.\n\r\nБезконтролното изтичане на мозъци и на работна ръка от Източна към Западна Европа кара все повече хора в новите страни членки да се питат дали ползите от членството компенсират това обезкървяване от човешки капитал, което застрашава самото им национално съществуване. Недоволство в последно време предизвика и реформата на международните транспортни превози, при който Германия и Франция наложиха своите интереси в ущърб на превозвачите от Източна Европа.\n\r\nТака че ако ЕС не се прероди на нова основа, при която да се отчитат националните интереси, особено на по-слабите членки, да се преодолее огромната и все по-нарастваща пропаст между бедни и богати хора, заплашваща със социален взрив, да се канализират миграционните потоци (които впрочем са неизбежни), да се върне доверието на гражданите, че всичко се прави в защита на техните интереси, бъдещето му не е розово.\n\r\nВсе по-сложно става и мястото и положението на ЕС на глобалната арена. С напускането на Великобритания съюзът ще се окаже ограден от два мощни полюса със свои икономически и политически интереси - Лондон и Москва. И ако с Обединеното кралство някаква формула за тясно сътрудничество в крайна сметка сигурно ще се намери, то наличието на големия и труден руски съперник на Изток все повече се превръща в екзистенциален проблем за ЕС. Защото Русия е част от Европа и в исторически, и в икономически план. Несъмнено е, че руснаците, или поне огромното мнозинство от тях, смятат себе си за европейци и биха желали да бъдат част от общия европейски дом.\r\n ", "date": "2018.12.18", "title": "Brexit идва: Предизвикателства за Острова и Европа"}
{"url": "https://www.dnes.bg/eu/2018/12/18/ungariia-se-razbuntuva-ot-robski-zakon-kak-se-oriazvat-socialni-prava.396899", "text": "Наричат го \"робски закон\". Защото прехвърля тежките социални проблеми, породени от системата \"Орбан\", върху плещите на трудещите си и то по унизителен начин. Това е най-мощният протест в Унгария за последните години.\n\r\nУнгария от много време не помни такава протестна вълна. Хиляди хора вече дни наред протестират срещу социалната политика на Орбан и срещу орязването на демокрацията в страната. След няколко изолирани сблъсъка между протестиращите и силите за сигурност през последните дни полицията атакува демонстрантите с изключителна бруталност и многократно използва сълзотворен газ, пише .\n                    \n                    \n                \r\nВчерашната (16.12 ) голяма демонстрация, организирана от опозицията и синдикатите, първоначално започна спокойно. Но късно вечерта полицията отново пусна сълзотворния газ, след като демонстрантите обсадиха сградата на общественото радио. Няколко депутати, които имат право на достъп до сградата, през изминалата нощ напразно се опитваха да прочетат на живо пред микрофона своята петиция. Същите депутати днес продължават протестната си акция вътре в сградата на радиото. Един от тях насила беше изхвърлен от сградата, макар че има парламентарен имунитет.\n\n\r\nПротестите тръгнаха след една промяна в трудовото законодателство, която стана публично известна под името „Робски закон\". Според този закон вече е допустимо изработените свръхчасове в рамките на годината да бъдат не 250, както досега, а 400 – при това работодателите ще разполагат не с една, а с три години време, за да ги изплатят. Промяната беше наложена въпреки яростните протести на синдикати, опозиция и граждански организации, а по време на гласуването настъпиха безредици, след като опозицията блокира подиума на председателя на парламента.\n\r\nКак се орязват социални права\n\r\nПравителството на Орбан вече от години прокарва трудови и данъчни закони, които облагодетелстват работодателите. Правото на стачки е ограничено, а предприемачите плащат най-ниските данъци в ЕС. Протестите обаче досега бяха хилави. Синдикатите в страната са слаби и политически разнородни, опозиционните партии не обръщат достатъчно внимание на социалните теми, а неправителствените организации досега се бореха главно срещу посегателствата върху върховенството на закона.\n\r\nПротестите срещу „Робския закон\" обаче сякаш обединиха част от унгарското общество. Защото той действително прехвърля големите социални проблеми, породени от „системата Орбан\", върху плещите на работниците – при това по начин, който мнозина от тях възприемат като срамен и унизителен. Унгария изпитва остър недостиг на работна ръка, защото много хора напускат страната, най-вече обезкуражени от политиката на Орбан.\n\r\nПрез последните осем години около 600 000 унгарци, повечето от които високо квалифицирани, обърнаха гръб на страната си, където – според тях – цари потискащ политически климат, където образованието и здравеопазването за зле организирани и нямат пари, а частното предприемачество е силно зависимо от правителството. И сега управляващите явно са решили да се преборят срещу недостига на работна ръка, като увеличат свръхчасовете.\n\r\n\r\nИ все пак, протестите не са единствено срещу „Робския закон\". Миналата седмица беше приет още един закон - за новата организация на административната съдимост. Според този закон занапред административните дела ще се намират под силния контрол на Министерството на правосъдието. А правителството ще може да прехвърля редица важни дела на административните съдилища и по този начин да демонтира независимото правосъдие. \n\r\nУнгарската общественост в последно време се възмущава и от други решения на управляващите. Така например срещу практическата забрана на бездомничеството, наложена през септември. Или срещу светкавичното решение да се даде политическо убежище на бившия македонски премиер Никола Груевски, който трябваше да влезе в затвора в Скопие с ефективна присъда лишаване от свобода. Допитвания в Унгария показват, впрочем, че мнозинството унгарци смятат корупцията в страната за по-сериозен проблем, отколкото миграцията, с която непрекъснато плаши правителството на Орбан.\n\r\nЗасега не е ясно колко дълго ще продължат протестите. Опозиционните партии призоваха хората да протестират и през следващите дни. Управляващите отговарят на тези призиви по свойствения си начин: протестите били раздухвани от американския мултимилиардер Джордж Сорос и неговите съмишленици, които искали да наводнят Унгария с мигранти. Правителството на Орбан твърди още, че в протестите участвали провокатори и чуждестранни престъпници, чиято цел била да увредят имиджа на Унгария зад граница.\r\n \r\n", "date": "2018.12.18", "title": "Унгария се разбунтува от \"робски закон\" . Как се орязват социални права?"}
{"url": "https://www.dnes.bg/obshtestvo/2018/12/18/jirardeli-koncesioner-v-bansko-kakvo-ot-tova.396977", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Легендата в ските Марк Жирардели се оказа мажоритарен собственик на \"Юлен\" АД, която пък е концесионер на \"Ски зона Банско\". До този момент се смяташе, че собственик на дружеството е кипърецът Георгиус Георгиу. По темата се изказа и премиерът Бойко Борисов, според когото трябва да се търси решение за Банско. \n\n\"Собствеността беше неясна или се свързваше с безработен кипърец. Ходът с Марк Жирардели се оказа много по-ефектен за управляващите, отколкото всички оправдания за Георгиус Георгиу\", коментира политологът Георги Киряков пред Bulgaria ON AIR.\n                    \n                    \n                \r\nИ добави, че юридически за един ден може да се прехвърли дори такова голямо дружество. Според Киряков премиерът не е длъжен да знае как се развиват едни частно-правни отношения. \n\r\n\"Трябва да се реши спорът между екоминистерството и самото дружество за тази концесия. Жирардели не бива да бъде упрекван, че е сключвал някакъв договор преди много години\", отбеляза Киряков. \n\r\nПолитологът доц. Стойчо Стойчев е на мнение, че като граждани сме заинтересовани за по-добро изпълнение на коценсионния договор, а не толкова за собствеността на концесионера. Това е частен казус и би било лош знак държавата да се меси, смята той.\n\r\n\"Обществото е с нагласа винаги да гледа подозрително такъв тип сделки, защото голяма част от политиката в България е непублична. Свикнали сме да виждаме как нещата се случват под масата, случват се закулисно...\", обясни Стойчев в \"Денят ON AIR\".\n\r\nИ двамата политолози бяха категорични, че при евентуален референдум гражданите биха гласували за втори лифт в Банско.\n\r\nМежудвременно Европейската комисия глоби Българския енергиен холдин със 77 млн. евро заради монополни действия. Премиерът Борисов пък съобщи, че глобата е можела да бъде над 300 млн. евро и е намалена след дълги преговори. И поясни, че единственият изход от избягване на санкцията е приватизация.\n\r\nГеорги Киряков обаче акцентира върху изказването на премиера, че данъкоплатците няма да платят глобата, определяйки го като спорно. \n\r\nПо темата за по-висока цена на водата от 1 януари 2019 г. Киряков посочи, че водата е скъпа, защото трудно се добива в някои райони. По думите му държавната собственост във ВиК дружествата се управлява зле.", "date": "2018.12.18", "title": "Жирардели концесионер в Банско? Какво от това"}
{"url": "https://www.dnes.bg/travel/2018/12/18/pamporovo-chaka-turistite-7-sa-otvorenite-pisti.396948", "text": "Добри са условията за ски в Пампорово, информират от Планинската спасителна служба. \r\nОтворени са седем писти в ски зоната, в курорта и днес вали сняг. \r\nОколо 40 см е естествената снежна покривка в района на Пампорово, като стотици оръдия за изкуствен сняг продължават да заснежават ски трасетата в зоната.\r\nЦената на лифт услугите в Пампорово е промоционална до 21 декември - 37 лв. за дневна карта. След 22 декември влиза в сила стандартната за сезона стойност за лифт картите - 58 лв. за ден.\r\nНов детски център ще функционира в курорта през тази зима. В центъра ще могат да се забавляват, играят и рисуват деца на възраст от 4 до 16 години.", "date": "2018.12.18", "title": "Пампорово чака туристите – 7 са отворените писти"}
{"url": "https://www.dnes.bg/notifikacii/2018/12/18/da-izvyrvish-pytia-ot-bolnicata-do-scenata-na-bi-bi-si-bez-kraka.396740", "text": "\r\nБили Монгър е тазгодишният носител на наградата Helen Rollason, която се връчва по време на наградите на Би Би Си за Спортна личност на година.\n\r\nДотук информацията не е нищо необикновено, но историята на 19-годишния автомобилен състезател Били Монджър, наричан \"светкавицата\", е много по-трогателна.\r\nПреди време ви разказахме за вдъхновяващия път на момчето, което претърпява тежка катастрофа през април 2017 година и губи и двата си крака.\r\nЗавръща се обратно на пистата по-малко от година след инцидента. Започва да се състезава отново през март 2018 година във Формула 3.\r\n                \n                19-годишното момче доказа на себе си и на света, че няма невъзможни неща. Продължава да печели титли и да прави онова, което най-много обича – да пори вятъра със своя специално приспособен болид.\r\nНаградата Helen Rollason се връчва за специални постижения след претърпян сериозен инцидент. 19-годишният Били извървя целият път от публиката до сцената, за да хване в ръце отличието си.\r\nНаградата беше връчена лично от идола на младия състезател – легендата на Формула 1 Люис Хамилтън.\r\n По време на своята благодарствена реч Били Монгър благодари, освен на семейството си, а и на всички свои близки, както  на лекарите, борили се да спасят живота му, които бяха заедно на сцената с автомобилния състезател.\r\nСлед като за пръв път се върна обратно на пистата през март тази година, Били Монгър се превърна в първият автомобилен състезател с увреждания, който управлява превозното си средство напълно сам.\r\nТова се случи, след продължителна битка от страна на семейството, след която Международната автомобилна федерация промени своите правила за участие и позволи на Били да се състезава сам.", "date": "2018.12.18", "title": "Да извървиш пътя от болницата до сцената на Би Би Си... без крака"}
{"url": "https://www.dnes.bg/notifikacii/2018/12/18/ravenstvo-mejdu-myjete-i-jenite-koga-na-trudoviia-pazar-sled-200-g.396920", "text": "Въпреки известния напредък изравняването на заплащането на труда на мъжете и жените ще отнеме още над 200 години, прогнозират авторите на доклад на Световния икономически форум (СИФ).\n\r\nИзследването, което обхваща 149 страни, сочи, че има подобрение в заплащането спрямо миналата година, когато разликата между възнагражденията за мъжете и жените се бе увеличила за първи път от 10 години, предаде АФП, позовавайки се на доклада на СИФ.\n\r\nУчастието на жените в политически живот за сметка на това намалява. Същото важи и за достъпа им до системите на здравеопазване и образование, отбелязват авторите на доклада.\n\r\nПри сегашния темп неравенствата между мъжете и жените в повечето области ще бъдат премахнати едва след най-малко 108 години и ще бъдат необходими 202 години, за да се намали неравнопоставеността им на трудовия пазар, подчертават експертите на СИФ. Годишният доклад за равенството изследва ситуацията в четири области: образование, здравеопазване, политика и трудов пазар, пише dir.bg.\n                \n                \r\nСлед години на непрекъснат напредък в образованието, здравеопазването и участието в политическия живот, в тези три области тази година мястото на жените се свива, подчертава СИФ.\n\r\nВ областта на трудовия пазар напредък има, но той не е голям, защото разликата в заплатите продължава да бъде близо 51 на сто. А делът на жените на ръководни постове вече е 34 на сто в световен мащаб.\n\r\nВ същото време обаче изследването сочи, че пропорционално към днешна дата на трудовия пазар има по-малко жени, отколкото мъже, най-вече заради последиците от автоматизацията на работните места, които традиционно се заемат от жени.\n\r\nЖените са слабо представени в секторите на дейност, които са в растеж и изискват умения и познания в науката, технологиите, инженерството и математиката. Жените са едва 22 процента от специалистите в сектора на изкуствения интелект, констатират авторите на доклада.\n\r\nСитуацията с равенството на половете е различна в отделните страни и региони.\n\r\nИ докато страните от Западна Европа са в състояние да заличат разликите между жените и мъжете през следващите 61 години, то в Близкия изток и Северна Африка това ще отнеме 153 години, прогнозира СИФ. За пореден път скандинавските страни са начело в класацията. Най-голяма степен на равенство има в Исландия, Норвегия, Швеция и Финландия.\n\r\nЗа сметка на това Сирия, Ирак, Пакистан и Йемен са страните с най-големи неравенства между мъжете и жените.\n\r\nСред 20-те най-големи икономики в света Франция е начело, заемайки 12-о място в световната класация, следвана от Германия, която е на 14-о място, Великобритания (15-о), Канада (16-о) и Република Южна Африка (19-о).\n\r\nСАЩ продължават да отстъпват позиции, слизайки от 49-о на 51-о място.", "date": "2018.12.18", "title": "Равенство между мъжете и жените - кога? На трудовия пазар - след 200 г.!"}
{"url": "https://www.dnes.bg/notifikacii/2018/12/18/agresiia-v-gabrovo-19-godishen-namushka-nepoznat.396912", "text": "19-годишен е намушкал с нож 58-годишен мъж в Габрово, съобщиха от Областната дирекция на МВР. Извършителят лично е подал сигнал на тел. 112, малко преди 22:00 часа вчера.\r\nТой съобщил, че в изоставена постройка в близост до студентското общежитие е намушкал многократно с нож непознат за него мъж.\r\nНа местопроизшествието е намерен човек в безпомощно състояние, в съзнание, с множество прободни рани, който незабавно е транспортиран в МБАЛ - Габрово. При прегледа е установено, че пострадалият е с прободни рани в областта на гърба, гърдите, краката, черния дроб и сърцето, с опасност за живота.\r\nУстановена е самоличността му - 58 годишен жител на село Табашка, община Севлиево. Извършен е оглед на местопроизшествието, при който е намерен нож с видими следи от кръв.\r\nНа извършителя е наложена полицейска мярка \"задържане за 24 часа\". Образувано е досъдебно производство.", "date": "2018.12.18", "title": "Агресия в Габрово: 19-годишен намушка непознат"}
{"url": "https://www.dnes.bg/travel/2018/12/18/v-dubai-ili-kiustendil-za-praznicite-niama-znachenie-cenata-e-syshtata.396859", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНова година чука на вратата и традиционно, както всяка година, всички започват да търсят къде да прекарат празничните дни. Започват да валят предпразнични оферти, които очаквано са с по-високи цени от обикновено.\r\nТази година, обаче, сумите сякаш са скочили още повече и офертите по родните български курорти се конкурират с тези в чужбина.\r\nСтава въпрос не само за конкуренция между България и съседните ни държави, а дори със световни дестинации.\r\nПреди дни в скандална оферта разбуни духовете в социалните мрежи. Стана ясно, че почивка в Кюстендил за празниците е с почти сходна цена като тези за почивка в... Дубай.\r\n                    \n                    \n                Румен Драганов от Института за анализи и оценки в туризма обясни пред , че тази година се очаква зимната почивка да е с 11% по-скъпа, а Нора Стоичкова пък каза, че услугата у нас не винаги е достатъчно задоволителна и това е причината много наши сънародници да предпочитат да посещават чуждестранни дестинации.\r\n\"Отношението към българите в България е толкова неприятно, толкова грубо, че просто хората предпочитат да отидат някъде, където дори лицемерно, поне любезничат\", подчерта тя.\r\nСтоичкова и Румен Драганов се обединиха около мнението, че не може туристическия бранш да се обявява за добър или лош, защото има места, които се справят много добре и имат много доволни клиенти.\r\n\"Както е за Нова година, има семейства, които една година по-рано са си резервирали хотелите. Аз съветвам хората да бъдат практични. Битката е между клиентите да вземат най-доброто и на най-добра цена\", посочи Драганов и коментира, че много от българите, които ходят до Гърция, преди това са били по българските курорти, защото вече почивката не е само една, а всеки уикенд хората пътуват.\r\nНора Стоичкова пък каза, че не е толкова проблемна цената, а по-скоро в отношението към клиентите.", "date": "2018.12.18", "title": "В Дубай или Кюстендил за празниците? Няма значение – цената е същата!"}
{"url": "https://www.dnes.bg/televizia/2018/12/18/koncerti-filmi-i-koledno-nastroenie-v-efira-na-bulgaria-on-air.396896", "text": "Богата и разнообразна програма, с много музика и забавни филми, е подготвила  за зрителите по време на коледните и новогодишни празници. Коледното настроение завладява ефира на политематичната телевизия още на 22 декември с романтичната комедия \"Коледен сняг\". Тя разказва историята на младата Катлин, която отказва да празнува Рождество Христово, защото я свързва единствено с деня, в който баща й напуска нея и майка й. Но тази Коледа се оказва по-различна, защото я среща със специален човек, който преобръща живота й. Романтичният игрален филм ще се излъчи на 22 декември от 23:00 часа. \n\r\nВ навечерието на най-светлия християнски празник Рождество Христово, на 23 декември, от 23:00 часа, Bulgaria ON AIR ще предложи на зрителите си и още една качествена филмова продукция, която показва, че семейството е най-силно, когато е заедно – \"Коледна приказка\". Бъдни вечер пък е запазена за концерта на дует \"Ритон\", който ще се излъчи от 20.30 часа. Забавната комедия \"К-9 Коледа\" ще събере цялото семейство пред екраните, за да покаже как едно куче осуетява банков обир и спасява Коледата на десетки хора в нужда. Тя ще се излъчи на 24 декември от 23:15 часа. \n                    \n                    \n                \r\nПразничното настроение в ефира на Bulgaria ON AIR ще продължи и на 25 декември, когато от 20:30 часа зрителите ще могат да се насладят на юбилейния концерт на един от най-обичаните български изпълнители – Веселин Маринов. Веднага след музикалния спектакъл политематичната телевизия ще излъчи игралния филм, носител на редица международни филмови награди - \"Легендата за Михаел Колхаас\". На 26 декември, от 20:30 часа, зрителите ще могат да се насладят на семейната комедия \"Коледна размяна\", в която дни преди Коледа адвокатът Мич магически разменя тялото си с това на 11-годишния си син Роби. \n\r\nПоследният ден на 2018 година е запазен за руското кино. От 15:30 часа започва филмът \"Операция \"Честита Нова година\", който ще покаже какво се случва в травматологичното отделение на руска болница часове преди настъпването на Нова година. След това ефира ще превземе уволненият руски полковник Роман Шилов, който след като остава без работа, решава да въведе ред в личния си живот. Ще успее ли – ще разберете от руския криминален филм \"Фамилията ми е Шилов\", на 31 декември, от 20:30 часа. \n\r\nОсвен забавление, Bulgaria ON AIR е подготвила и специално журналистическо съдържание, което да покаже в ретроспекция изминалата година. В обзорното издание на предаването \"Директно\" - \"2018-та Директно\", водещият Димитър Абрашев ще припомни на зрителите най-интересните репортажи и срещи в студиото на предаването през изминалата година. Специалното издание ще започне в 17:30 часа на 31 декември и ще продължи до 18:30 часа, когато ще започне и последната за годината централна емисия новини на Bulgaria ON AIR. Веднага след Новините ON AIR, от 19:30 часа, журналистът Миглена Георгиева ще припомни на зрителите кои бяха най-важните събития през изминалите 365 дни в специалното издание \"Годината ON AIR” \n\r\nВ първите минути на 2019 година, политематичната телевизия ще зарадва своите зрители с концерт на духови оркестри от цялата страна, а веднага след това в програмата на Bulgaria ON AIR е заложен и още един концерт - този на група \"Фактор\". \n\r\nПразничното настроение в ефира на Bulgaria ON AIR ще продължи и през първия ден на 2019 година. Зрителите на политематичната телевизия ще имат възможност да се насладят на музикалния спектакъл на Рут Колева и Софийската филхармония, който ще се излъчи на 1 януари 2019 година от 22 часа. На сцената с талантливата изпълнителка и музиканти ще се качат няколко от най-популярните певци в България - Любо Киров, Рейчъл Роу, Орлин Павлов и Стефан Вълдобрев. \r\n \r\nНе пропускайте специалната програма на Bulgaria ON AIR по време на коледните и новогодишните празници! \r\n ", "date": "2018.12.18", "title": "Концерти, филми и коледно настроение в ефира на Bulgaria ON AIR"}
{"url": "https://www.dnes.bg/notifikacii/2018/12/18/arestuvaha-syrbin-s-10-kg-heroin-na-granicata-s-turciia.396881", "text": "Окръжната прокуратура в Хасково привлече като обвиняем 45-годишен сръбски гражданин за трафик през границите на страната ни на 10,345 килограма хероин на стойност 931 050 лева, съобщиха от Пловдивската апелативна прокуратура. \n\r\nПредметът на престъплението е в особено големи размери и деянието представлява особено тежък случай, допълниха от там.\n\r\nДрогата е открита при щателна митническа проверка в управляван от обвиняемия лек автомобил, влизащ от Турция у нас. При нея се установява, че в резервната гума на превозното средсво били поставени и укрити 20 броя пакети със светло бежово прахообразно вещество, което реагирало на хероин.\n\r\nПроведени са процесуално-следствени действия, при които лекият автомобил и намереното наркотично вещество са иззети. Сръбският гражданин е привлечен към наказателна отговорност. \n                \n                \r\nС постановление на Окръжна прокуратура - Хасково той е задържан за срок от 72 часа, в рамките на които предстои да бъде внесено искане в съда за вземане на мярка за неотклонение \"задържане под стража\" спрямо него, допълват от държавното обвинение.", "date": "2018.12.18", "title": "Арестуваха сърбин с 10 кг хероин на границата с Турция"}
{"url": "https://www.dnes.bg/zvezdi/2018/12/18/heili-bolduin-biibyr-otriaza-kosata-si.396902", "text": "Моделът Хейли Болдуин, която вече е госпожа Бийбър, реши да промени визията си за наближаващите коледни празници. Тя вече е с къса коса, стигаща до брадичката, и изтънени краища. \r\nБлондинката публикува снимка в Instagram Stories, чрез която да покаже новата си прическа и написа \"отрязана\". Хейли е закрива очите си със сърца.\r\n \r\nСкоро тя беше казала, че си взима почивка от социалните мрежи, защото е по-щастлива, когато не ги използва и така не се подлага на стрес.\r\n \r\n", "date": "2018.12.18", "title": "Хейли Болдуин – Бийбър отряза косата си"}
{"url": "https://www.dnes.bg/akoshtete-vqrvaite/2018/12/18/i-diado-koleda-iska-podaryk-pazete-prirodata.396880", "text": "Коледа наближава и в Лапландия тече трескава подготовка, за да може всички подаръци да стигнат до своите притежатели. \r\nЕжедневно в Лапландия пристигат над 30 000 писма, изпратени от деца по цял свят.\r\nДобрия старец, заедно със своите помощници, трябва да ги прегледа внимателно и да прецени дали всяко едно дете е слушало достатъчно много, за да намери желаната играчка под елхата си.\r\nНикой обаче не задава въпросът: А какво иска Дядо Коледа за празниците? Затова той съвсем сам отправи своето послание към света. \r\n\"Нашата природа е в опасност от много време насам и сега е наш ред да и помогнем с един общ подарък. Весела Коледа!\", поежела добрият старец от специалния си кабинет, в който чете писмата на децата. \r\n ", "date": "2018.12.18", "title": "И Дядо Коледа иска подарък: Пазете природата!"}
{"url": "https://www.dnes.bg/sofia/2018/12/18/za-6-meseca-v-sofiia-sa-razresheni-stroeji-za-10-mln.396883", "text": "През 2017 г. разрешенията за строеж са за около 11,6 млн. лева. Сега само за полугодието имаме разрешения за строеж за около 10 млн. лева, обяви главният архитект на София Здравко Здравков.\n\n\n\r\n\"Предстои да внесем изменение на общия устройствен план за развитието на третия метродиаметър\", посочи той и допълни, че през следващата година в общинския съвет ще бъдат внесени и линейните планове за Околовръстния път, кварталите \"Дружба\", \"Мусагеница\" и \"Люлин\".\r\nАрх. Здравков обяви, че ще бъде създадена дългосрочна стратегия за развитие на София: \"Визия за София\".\r\n\"С Камарата на строителите проведохме доста тежки дебати за конкурса за площад \"Св. Неделя\", дори през медиите. Разбрахме се на представяне на заданието преди 2 седмици. Идеята е да отворим възможностите повече колеги да кандидатстват. Оставаме в условията на ограничен конкурс\", обясни главният архитект.\r\n                    \n                    \n                Той поясни, че предстои да се направят количествени сметки за проекта за мавзолей в двора на Военната академия.\r\n\"От януари започвам да събирам собствениците на рекламни елементи при мен. Всеки идва да докладва как някой от неговите колеги е сложил незаконно реклама. Започваме работни групи\", зарече се Здравков и уточни, че досега са премахнати над 500 рекламни елемента.\r\nТой обяви, че в Наредбата за градската среда на града ще има стандарти за настилките, градски стандарти и стандарти за монтаж на климатиците по фасадите на сградите.\r\n\"Ще има подробни схеми къде може да има летни градини по ул. \"Граф Игнатиев\", каза още главният архитект.\r\nВ столицата ще бъдат въведени и правила за поставяне на климатици по фасадите на сградите. Те ще са част от система от стандарти, която ще важи за целия град. Правила ще има и за типовете настилки, които могат да се полагат. \n\r\n\"Най-важното е климатиците да не се виждат, да не шумят и да не капят. Подготвяме и стандарти за настилките - да се знае какви типове настилки могат да се поставят, условия за контактните зони с кръстовищата и за бордюрите. А не както сега - пред една нова сграда да се слага шлайфан бетон, а пред друга - щамповани плочки. Целта на тази система от стандарти е да си подредим града\", обясни Здравков.\n\r\nПодготвя се и ЗD модел за новия квартал, който ще се изгражда в бившата научнопроизводствена зона \"Хладилника - Витоша\". Според анализи в карето между улиците \"Люба Величкова\", \"Ф. Кутев\", \"Сребърна\" и бул. \"Черни връх\" могат да се направят жилища за 12 000 души. ", "date": "2018.12.18", "title": "За 6 месеца в София са разрешени... строежи за 10 млн."}
{"url": "https://www.dnes.bg/stranata/2018/12/18/49-godishen-padna-v-15-metrova-urva-zagina.396888", "text": "49-годишен мъж е намерен мъртъв под скат с височина около 15 метра в близост до центъра на смолянското село Полковник Серафимово.\n\n\r\nТялото на Андон Миланов е открито от кмета на селото, който подал сигнал на тел.112. Първоначални данни за насилствена смърт не са установени, съобщиха от МВР.\r\nИзвършен е оглед и е образувано досъдебно производство.\r\nВечерта Миланов е бил на рожден ден на англичанин, който живее в селото. Т\r\nръгнал си след полунощ. Паднал в дере и се свлякал по ската.\r\nМъжът работел на четиричасов работен ден към кметството по програма за временна заетост. Разведен е от 15-на години. Живее с майка си и баща си.", "date": "2018.12.18", "title": "49-годишен падна в 15-метрова урва, загина "}
{"url": "https://www.dnes.bg/crime/2018/12/18/nesyobrazena-skorost-snejen-pyt-zavyrtane-i-udar-v-patrulka.396914", "text": "Катастрофа между патрулка и лек автомобил е станала снощи на пътя София-Варна, близо до Търговище, съобщават от \"Дарик радио\". \r\nПри инцидента са пострадали двамата пътници в колата с марка \"Пежо\" - 39-годишен мъж и 36-годишна жена. Били са настанени в многопрофилната болница за активно лечение в Търговище. Служителите на МВР не са били ранени. \r\nПо първоначална информация инцидентът е станал при движение в заснежен участък с несъобразена скорост. Водачът на \"Пежо\"-то изгубил контрол над автомобила и колата навлязла в лентата за насрещно движение. При завъртането задницата на \"Пежо\"-то се удря в полицейската патрулка. \r\nИ на двата автомобила са били нанесени сериозни материални щети. По случая е образувано следствено дело.", "date": "2018.12.18", "title": "Несъобразена скорост, снежен път, завъртане и... удар в патрулка"}
{"url": "https://www.dnes.bg/obshtestvo/2018/12/18/borisov-za-globata-ne-davame-trybite-u-nas-ne-se-privatizira.396877", "text": "Навсякъде се приватизира, в България - не се. Така премиерът Бойко Борисов коментира темата за глобата от 77  млн. евро от ЕК за Българския енергиен холдинг.\r\nТой отбеляза, че сумата ще бъде платена не от гражданите, а от печалбата на дружествата. Премиерът изтъкна, че преговори с Брюксел са се водили три години, като първоначалната сума е била 300 млн. евро, а после е била намалена на 77 млн.\n\n\r\n\"Това беше минималната сума, която договорихме, всичко останало беше приватизация на газопреносната система\", заяви министър-председателят.\r\nПо думите му би било предателство, ако газопреносната система не е собственост на българските граждани и на държавата.\r\n                    \n                    \n                \"Представете си днес да ме питате защо правителството взе  решение да приватизира тръбите и заглавията какви щяха да бъдат: Борисов  дава тръбите на България\", каза той.\r\nПремиерът заяви още, че страната ни ще поиска допълнителни средства от Европейската комисия, за да продължи да охранява успешно външната граница на ЕС.\r\nБорисов коментира темата пред  \r\n\"Досега Африка се  подценяваше много. Всички трябва да им помогнем, те самите трябва да си  помогнат. Европейската комисия трябва да събере 43 млрд. евро по \"Фонд  Африка\". Само преди  стотина години този континент беше колониална собственост и всичките  ресурси бяха изсмуквани. България не е била колонизатор, но сме в ЕС и  сме съпричастни. Длъжници са на Африка много от европейските държави.  Този процес трябва да започне, защото десетки милиони се готвят да  мигрират и този процес ще е много тегав за Европа\", разясни премиерът.\r\n\"Тая тема \"Банско\" трябва да я развързваме и да стигаме до решения.  Ако нашите \"зелени\" дойдат тук, ще ликвидират целия бранш в Австрия. Аз  съм горд, че България има най-силните зелени организации в света,  другаде няма да ги оставят да съществуват. 20 години няма правителство и  президент, който да се изправи\", каза още Борисов. \r\nФорумът в австрийската столица е под надслов \"Сътрудничеството в дигиталната ера\". Днес той бе открит от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. \r\n\"Свидетели сме на дигитализирането на икономиката в цял свят. Процес, който е прието да се нарича \"Индустрия 4.0\", а специалистите дефинират като индустриалната революция на днешния ден. И като всяка революция тя носи много възможности, но и предизвикателства за пазара на труда и икономиката като цяло\", отбеляза  Борисов в изказването си на форума на високо равнище, който се провежда във Виена под егидата на Австрийското председателство на Съвета на ЕС.\r\nПрогноза на Световния икономически форум показва, че след 2020 г. 90% от работните места ще изискват дигитални умения.\r\n\"Неслучайно те бяха основен елемент от програмата на триото Естония – България – Австрия и приоритет на Българското председателство\", заяви Борисов. Той подчерта, че образованието е в основата на всяка една икономика и благосъстоянието на гражданите.\r\nПо думите му точно за това в следващите 2 години България ще инвестира 50 млн. евро от оперативните програми в проект \"Образование за утрешния ден\", който е насочен към дигитализацията на средното образование.", "date": "2018.12.18", "title": "Борисов за глобата: Не даваме тръбите, у нас не се приватизира!"}
{"url": "https://www.dnes.bg/sofia/2018/12/18/sofiiski-nerednosti-patrulka-na-trotoar-prelivashti-kofi.396882", "text": "\n\r\nНезаконното строителство на гаражни клетки върху общинска земя продължава да тормози софиянци от кварталите. Самоволното им поставяне може да бъде забелязано на доста необичайни места, а отстраняването струва около 500 лв., но освен финансов ресурс, е необходимо и време. За такъв проблем получихме оплакване в платформата на \r\n\"В района на  от години има монтирано самоделно съоръжение, което се използва или като гараж, или като склад и заема място. Освен че съоръжението е незаконно, то заема място за поне един автомобил. Интересно дали на общинската администрация ще й трябват месеци или години да премахне подобно \"творчество\" или изобщо няма да може да предприеме реални действия по подобие на \"борбата\" с изоставените гробници на четири колела.\"\n                    \n                    \n                \r\nУсложнения с не липсват и тази седмица. Гражданин е заснел как за пореден път сметта от кофите пред бл. 198, кв. Дружба 1, отново не е събран и прелива от съдовете. \"От фирма \"Титан Изток\", на която са кофите, нямат никакво желание да отговорят на обажданията на гражданите, затова моля за вашето съдействие.\"\n\r\nПолучихме и сигнал за вероятно  в ЖК \"Малинова долина\". По описаната улица в сигнала минава основен \"мръсен\" канал със съответните метални улични шахти върху него. Поради строителството в съседство на нова кооперация самосвали с чакъл и булдозери затрупват улицата с цел изграждане на нова настилка. Потребителят задава въпроса дали ВиК  са уведомени и има ли наистина нужда от тези шахти.\n\r\nДруг проблем отново с шахта е установен и в столичния квартал \"Красно село\". На ул. \"Хайдушка поляна\" и ул. 69 на самото пътно платно се е получила  Потребителят моли за реакция от  Община \"Витоша\" за решаване на проблема, тъй като това е обходен маршрут на кръстовището на Красно село, което е затворено заради метрото.\n\r\nЗавършваме обзора със сигнал за на бул. \"Симеоновско шосе\", в района на Ловен парк, с което е затруднявал предвижването на пешеходците.\n\r\nТова са само малка част от постъпилите сигнали при нас. Ако видите нередност, проблем, с който се сблъсквате всеки ден и искате да подадете сигнал - направете го онлайн в \n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.12.18", "title": "Софийски нередности: Патрулка на тротоар, преливащи кофи"}
{"url": "https://www.dnes.bg/stranata/2018/12/18/70-deca-se-natroviha-na-koledno-parti-vyv-varna.396897", "text": "Близо 70 деца от варненската езикова гимназия \"Йоан Екзарх\" се натровиха в два последователни дни, в едно и също заведение в морската столица на коледно парти. \r\n\"Децата в момента са добре, назначени са всички проверки\", каза пред  \"\"началникът на РЗИ Варна д-р Дочка Михайлова.\n\n\n\r\nДеветокласниците от гимназия празнували на 15-и и на 16-и декември в едно и също заведение на ул. \"Ополъченска\" в морската столица. И двата случая кетърингът е бил подсигурен от една и съща фирма и менюто е било еднакво. \r\nПървата вечер са празнували 96 деца. По-късно 58 от тях са се оплакали от стомашни болки, гадене, повръщане и диария. На следващия ден в заведението е имало 68 деца, като 6 от тях са имали същите оплаквания. Дори едно от децата е потърсило помощ в спешния център.\r\n                    \n                    \n                \"Още не можем да кажем категорично кой е виновен, но ситуацията е овладяна. Няма тежки случаи. И най-важното е, че децата са добре. От наша страна е образувана проверка веднага след получаването на сигнала и до края на месеца трябва да излязат резултатите. \r\nВзети са проби от персонала в заведението, от персонала на фирмата, доставила кетъринга, както и фирмата, доставила продуктите, взети са проби и от самите продукти. Паралелно Агенцията за контрол на храните прави друга проверка. След като сравни резултатите от всички назначени до момента проверки, ще разберем какво точно е причинило натравянията\", обясни д-р Михайлова.", "date": "2018.12.18", "title": "70 деца се натровиха на коледно парти във Варна "}
{"url": "https://www.dnes.bg/teatar/2018/12/18/siniata-brada-brak-bez-prikazka-klasika-v-syvremenen-prochit.396909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Синята брада – брак без приказка\" е постановка, която отново ще се играе на сцената на Театрална работилница \"Сфумато\" и отново ще обърне внимание към насилието в интимния живот. Класическата постановка за Синята брада представя актуалните проблеми днес за насилието над жените.\n\r\nВасилена Радева е режисьор на продукцията, която поставя един много сериозен проблем. Тази история е позната на хората, въпреки че в основата ѝ е френска народна приказка обясни тя пред .\r\nГледната точка на екипа е да не дава присъда кой е жертва и кой насилник, а по-скоро, че до голяма степен проблемът за насилието в семейния живот идва от възпитанието.\n                    \n                    \n                \r\nПостановката \"Синята брада – брак без приказка\" се играе на малко пространство, публиката е много близо до сцената и действието. \n\r\nАвторите на спектакъла се надяват зрителите, които изгледат това едночасово представление, да станат по-нетърпеливи към домашното насилие.\n\r\n\"Синята брада – брак без приказка\" ще бъде представена по два пъти на месец като следващите дати са 20 декември и през януари.\r\n ", "date": "2018.12.18", "title": "\"Синята брада – брак без приказка\" - класика в съвременен прочит"}
{"url": "https://www.dnes.bg/akoshtete-vqrvaite/2018/12/18/pileshkata-supa-pomaga-li-naistina-da-ozdraveete.396868", "text": "От малки ни учат, че пилешката супа е едно от най-добрите домашни лекарства за настинка. Тя е топла, вкусна, успокоява гърлото и т.н. Но дали наистина лекува?\r\nЕто и какво отговаря Линда Куда, американски диеотолог в Copeman Healthcare Centre пред \"Elite Daily\".\r\nТя обяснява, че действително има някаква магия в това ястие. \"Няколко проучвания доказват, че тази стара рецепта за настинки помага да се отпуши носа\", разказва тя.\r\nНо Кейт Бренан, диетолог, практикуващ в Боливия, смята, че когато се чувствате зле и сте болни е хубаво да ядете това, което в момента ви се иска да хапнете, и така ще се почувствате по-добре.\r\n \r\n\"Когато сме болни, често нямаме апетит. Това ни прави още по-болни, защото калориите са енергия, а ние не поемаме такива. Повече енергия означава, че организмът ще може да извършва ежедневните си дейности и енергията ще ни помогне да преборим настинката\", обяснява тя.\r\n \r\nВажното е просто да не спирате да се храните нормално, когато сте болни, независимо дали ще е със супа или с нещо друго, смятат специалистите.\r\n \r\n", "date": "2018.12.18", "title": "Пилешката супа – помага ли наистина да оздравеете?"}
{"url": "https://www.dnes.bg/pr/2018/12/18/bezplaten-lichen-asistent-za-pritejatelite-na-kreditna-karta-evolve-ot-dainyrs-klub-bylgariia-i-fibank.396932", "text": "Дайнърс клуб България и Fibank предлагат услугата Mastercard Concierge (личен асистент) за всички свои картодържатели с кредитни карти EVOLVE. Екип от професионалисти се грижи всяко желание на клиентите да бъде изпълнено, независимо дали става въпрос за пътуване, забавление, почивка или бизнес ангажимент.\n\r\nУслугата е напълно БЕЗПЛАТНА за притежателите на карта EVOLVE, като клиентът заплаща единствено стойността на продукта/услугата, които са заявени чрез програмата. Списъкът може да бъде доста голям и да включва съдействие за:\r\n: помощ при организирането на почивки, полети, хотели, рент-а-кар, организиране на специални екскурзии, включително частни полети или дори наем на яхта;\n                \n                \r\n: експертен опит в организирането и достъпа до всички видове развлекателни събития от рок и поп концерти до балет и опера, спортни събития, Бродуей и Уестенд шоута, ресторанти, нощни заведения, в страната и/или чужбина;\n\r\n: Mastercard Concierge може да Ви помогне да изберете идеалния подарък за Вашите близки и приятели навсякъде по света;\n\r\n: в страната или чужбина, Mastercard Concierge ще намери информация и ще организира доставката на сезонни цветя или аранжирани букети от Ваше име;: планиране и организиране на специалните за Вас празници, включващи организатори на събитието (event managers), кетъринг услуги, фотограф и всичко необходими да направи Вашето събитие незабравимо;\n\r\n: съдействие при намирането на редица специални изживявания като: курсове за готвене с професионални готвачи, уроци по голф с професионален инструктор, полет със самолет, наемане на частен остров, сафари и хеликоптер; \n\r\n: програмата може да спомогне Вашия бизнес като предостави секретарски, преводачески и/или информационни услуги за търговски изложения и изложби.\n\r\nВсеки притежател на кредитна карта EVOLVE, издадена от Дайнърс клуб България и Fibank, може да се възползва от програмата Mastercard Concierge, с обаждане на определения за това телефонен номер. Екип от специалисти ще намери решение на всички проблеми и въпроси. Услугата е на разположение 24 часа, 7 дни в седмицата. Специално за своите клиенти, Дайнърс клуб България предоставя и обслужване на български език в работните дни от 8:00 ч. до 17:00 ч., като през останалото време картодържателите ще бъдат обслужвани на английски език.\n\r\nАко все още нямате кредитна карта EVOLVE, можете да я заявите с промоционални условия до 31 декември тази година в клон или офис на Fibank, както и онлайн на www.diners.bg", "date": "2018.12.18", "title": "Безплатен личен асистент за притежателите на кредитна карта EVOLVE от Дайнърс клуб България и Fibank"}
{"url": "https://www.dnes.bg/science/2018/12/18/raznoglasiiata-mejdu-nimh-i-ban-prodyljavat.396907", "text": "Решението за създаване на нов институт за изследвания на климата, атмосферата и водите към БАН на базата на отделяне от НИМХ е обжалвано от НИМХ в Административен съд София-град. С тази жалба е спряна процедурата по създаването му, се сочи в съобщение на ръководството на института. \r\nВ него се отбелязва още, че никой, никъде не е поемал ангажимент НИМХ да осигурява със сгради създавани от БАН нови институти. Ангажименти има само към колегите, които искат да напуснат след 01.01.2019 г. НИМХ и да останат да работят в БАН. На тях не им се оказва натиск и ще им бъдат предоставени всички активи, които са им заведени.\n\n\n\r\nПо същата причина НИМХ не иска от Ръководните органи на БАН да предоставят сграда за колегите от други институти. \r\n                    \n                    \n                Според ръководството на НИМХ общото събрание на БАН в желанието си да присвои имоти предоставени от Българската държава на НИМХ за изпълнение на националните му задачи, е нарушило драстично собствените си Правила за преустройство на самостоятелните научни звена на БАН. \n\r\n\"За \"безпрецедентния процес на отделяне на НИМХ\" единствено виновни са Ръководните органи на БАН. Ако се проследят техните съобщения за медиите по проблема през последните месеци, може да се види многократната смяна на позициите им и подмяната на фактите. Опитите за прехвърляне на \"вината\" върху ръководството на НИМХ, а още повече на МОН са похват от други времена\", се посочва още в съобщението.", "date": "2018.12.18", "title": "Разногласията между НИМХ и БАН продължават!"}
{"url": "https://www.dnes.bg/sofia/2018/12/18/syrdechen-udar-pokosi-jorj-ganchev-otnovo.396927", "text": "Българският политик и многократен кандидат за президент Жорж Ганчев отново се бори за живота си, след като втори сърдечен удар го е покосил, съобщи \"България днес\". \n\n\r\n\"Не се чувствам добре! Tрудно говоря и почти не се движа\", е споделил Ганчев. В неделя политикът се почувствал зле, а минути по-късно установил, че получава сърдечен удар.\r\nГанчев ще бъде опериран в столична болница, а медицинско светило от Белград ще извърши животоспасяващата операция.\r\n\"Имам 3 стента и въпреки това пак се случва\", едва споделил Ганчев.\r\nНапук на здравословните си проблеми той ентусиазирано пожела щастливи празници на българския народ.\r\nТова е вторият инцидент с него. По-рано през тази година отново масивен инфаркт повали Жорж Ганчев в центъра на София. Само 3 дни преди злополучния 3 юли той бе в ефир и с ентусиазъм води предаването си.", "date": "2018.12.18", "title": "Сърдечен удар покоси Жорж Ганчев отново "}
{"url": "https://www.dnes.bg/stranata/2018/12/18/80-snegorina-riiat-sofiia-chaka-ni-nova-snejna-pokrivka.396844", "text": "Жълт код заради валежи от дъжд и сняг е обявен в 9 области на страната, очаква ни и нова снежна покривка. В западните и северните райони на страната валежите са от сняг. В южните и източните ще са предимно от дъжд, но след обяд, с понижаването на температурите, и там ще завали сняг.\n\r\nВътрешният министър Младен Маринов обеща да има засилено полицейско присъствие по магистралите и по-добра координация между институциите, за да може трафикът да бъде облекчен.\n\r\n30 водачи на тирове са санкционирани заради неспазване на указанията на КАТ през неделния ден на интензивен снеговалеж.\n\r\nФирмата, която е закъсняла с почистването на автомагистрала \"Струма\", ще бъде санкционирана.\n                    \n                    \n                \r\nНад 80 снегорина продължават обработките със смеси срещу заледяване на трасетата, по които се движи градския транспорт, както и опасни и стръмни участъци и общински пътища в столицата, съобщиха от общината. \n\r\nТази нощ във връзка с валежите от сняг са извършени обработки в почти всички райони на София. Обработена е и Южната дъга на Околовръстен път. В планината Витоша е извършено опесъчаване на пътищата Драгалевци – Алеко и Бояна – Златни мостове.\n\r\nКъм момента градският транспорт се движи по редовните си маршрути.\n\r\nВ Кризисните центрове на столична община са настанени 118 души, останали без дом. В тях те получават храна и възможност да пренощуват.\n\r\nСтолична община напомня на шофьорите да използват автомобилите си, оборудвани за движение при зимни условия, да се движат със съобразена скорост поради продължаващите валежи и възможности от заледяване. и. \n\r\nСняг вали в областите София, Плевен, Силистра, Русе, Разград, Шумен, Габрово, Велико Търново, Търговище и в районите на Луковит, Тетевен, Ябланица, Лом, Белотинци, проходите \"Предела\", \"Шипка\", \"Република\", \"Дюлински\", \"Ришки\" и \"Айтоски\". Слаб сняг има и по високите места в област Смолян.\n\r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия, съобщават от Агенция \"Пътна инфраструктура\".\r\n ", "date": "2018.12.18", "title": "80 снегорина рият София, чака ни нова снежна покривка"}
{"url": "https://www.dnes.bg/notifikacii/2018/12/18/somaliec-obvinen-che-gotvel-atentat-sreshtu-vatikana.396845", "text": "Сомалиец беше арестуван в Италия по подозрения, че е член на Ислямска държава и за заплахи да извърши бомбени атентати срещу църкви, включително катедралата \"Свети Петър\" във Ватикана, предаде Ройтерс.\n\r\nПолицията заяви вчера пред медиите в Бари, че Омар Мошин Ибрахим е бил задържан на 13 декември. Вчера му беше повдигнато обвинение за подтикване към тероризъм и подкрепа на тероризма.\n\r\nИбрахим беше спрян след едномесечна операция по наблюдението му, докато се готвеше да напусне Бари, където работел за компания за почистване. Разследването е включвало използването на подслушващи устройства. Ибрахим е бил чут да казва на някого \"Нека да поставим бомби във всички църкви в Италия. Къде е най-голямата църква в Италия? В Рим.\"\n                \n                \r\nВ друг разговор заподозреният е бил чут да възхвалява тези, които \"убиват по пътя на Аллах\" и да приветства нападението срещу Коледен базар в Страсбург, при което бяха застреляни петима души.\r\nПолицията добави, че мъжът е използвал псевдонима Анас Халил и се е наричал Юсуф в социалните медии. Той пристигнал в Италия през 2016 г. и е заподозрян, че преди това е бил член на Ислямска държава. \n\r\nМеждувременно италианският вътрешен министър Матео Салвини заяви, че след атентата в Страсбург и предвид приближаващите коледни празници се засилват мерките за сигурност по летищата и гарите в цялата страна. Ще бъде въведено състояние на максимална готовност за чувствителни места като паметници и църкви. \n\r\nСалвини заяви още, че е повишено равнището на готовност и при възможни чувствителни цели и на Коледните базари. Според полицията в Италия от години са въведени засилени мерки за сигурност на места като базилики, археологически обекти и паметници, при които се събират поклонници и туристи. Няма обаче информация за конкретни заплахи.\r\n(БТА)", "date": "2018.12.18", "title": "Сомалиец обвинен, че готвел атентат срещу Ватикана"}
{"url": "https://www.dnes.bg/index/2018/12/18/5-recepti-za-tikvenik-za-bydni-vecher.396803", "text": "\r\n\r\n1 пакет кори за баница\r\n1 кг тиква\r\n1 пакет чаени бисквити\r\n2 чаши захар\r\n1 чаша олио\r\n2 супени лъжици пудра захар\r\n1 супена лъжица канела\r\n\r\nТиквата се настъргва и се разбърква заедно със захарта, канелата и натрошените чаени бисквити. Корите се разгъват една по една, намазват се с олио и се поръсват с плънката. Завиват се на охлювчета и се подреждат в предварително намазнена тава за печене.\r\nТиквеникът се пече до готовност в предварително загрята на 200 градуса фурна. След като е готов се изважда от фурната, оставя се да се охлади и се поръсва обилно с пудрата захар. Сервира се студен. \r\n                \n                Опитайте и:\r\n\r\n\r\n\r\n", "date": "2018.12.18", "title": "5 рецепти за тиквеник за Бъдни вечер "}
{"url": "https://www.dnes.bg/muzika-drugi/2018/12/18/nepovtorimo-ili-kich-hubava-si-moia-goro-ot-ivo-dimchev.396846", "text": "\r\nЕдин от най-нестандартните родни артисти - Иво Димчев, предложи своя версия на популярната народна песен \"Хубава си, моя горо\". Клипът вече се върти седмица в сайтовете за видеосподеляне, а отзивите са от \"неповторимо\" до \"подигравка\". \n\r\nКлипът също носи провокация и на пръв поглед няма нищо общо с римите на Любен Каравелов.\n\n\r\nВсяка изява на Димчев предизвиква полярни коментари, само преди два месеца той шокира и британците с изявите си в английския X Factor, начело с председателя на журито Роби Уилямс. \n                    \n                    \n                \r\nИво Димчев призна в своя книга, че от 12 години живее с вируса на ХИВ, с който се е заразил при случаен хомосексуален контакт в Хърватия.\n\r\n\"Аз съм личност на ръба на нормата. Отнасям се отговорно към изкуството, себе си и занаята си. Искам да се повдигне несъществуващият дебат и да дам смелост на хората\", обясни посланието на книгата си, в която разкрива как се живее с вируса на ХИВ.\n\r\n ", "date": "2018.12.18", "title": "Неповторимо или кич? Хубава си, моя горо... от Иво Димчев"}
{"url": "https://www.dnes.bg/rusia/2018/12/18/dva-doklada-rusnacite-masovo-se-mesili-v-politikata-na-sasht.396847", "text": "Руската намеса в социалните медии в президентските избори в САЩ от 2016 г. е била по-разпространена, отколкото се е смятало първоначално и е включвала опити да бъдат разделени американците по раса и радикална идеология, се казва в два експертни доклада, оповестени от сенатори от Републиканската и Демократическата партия на САЩ, предаде Ройтерс.\n\r\nРуската правителствена Агенция за интернет изследвания в Санкт Петербург се е опитала да манипулира американската политика, се казва в докладите, единият от анализаторите на социални медии \"Ню Нолидж\", а другият от екип на Оксфордския университет съвместно с анализаторската фирма \"Графика\".\n\r\nВ двата доклада до голяма степен се потвърждават изводите на американското разузнаване, но се дават повече подробности за руската дейност, която се развива от години и продължава и в наши дни.\n                    \n                    \n                \r\nНапример руски тролове са се опитали да насърчат сепаратистки движения в щатите Калифорния и Тексас. Освен това руснаците са разпространявали сензационни, конспиративни и други форми на некачествени политически новини и дезинформация сред гласоподаватели от всички части на политическия спектър.\n\r\nРуски тролове например са приканяли афроамериканци да бойкотират изборите или да следват неверни процедури за гласуване, а същевременно са насърчавали консервативни избиратели да са по-конфронтационни. \r\nОткакто Доналд Тръмп бе избран за президент през 2016 г. руските тролове са поствали призиви към латиносите в САЩ да нямат доверие на държавните институции.\n\r\nРуснаците са водели \"обхватни операции против Хилари Клинтън\" като усилия да организират мюсюлмани да проведат демонстрация в нейна подкрепа.\n\r\nРуски хакери са атакували републикански сенатори като Марко Рубио, Тед Круз, Линдзи Греъм и покойния вече Джон Маккейн, както и бившия шеф на ФБР Джеймс Коми, специалния прокурор Робърт Мълър и основателя на Уикилийкс Джулиан Асандж.\r\n(БТА)", "date": "2018.12.18", "title": "Два доклада: Руснаците масово се месили в политиката на САЩ"}
{"url": "https://www.dnes.bg/za-da-se-razbirame/2018/12/18/10-te-strategii-za-otglejdane-na-shtastlivi-deca.396804", "text": "Всеки родител иска най-доброто за детето си. Възпитанието е начинът да подготвим децата си за всичко, което ги очаква в бъдеще в живота. \r\nНо за да го направим по възможно най-добрия начин, трябва да имаме някои специални стратегии, които да работят в тази посока.\r\nКои са родителските практики и решения, които да приложите, за да отгледате и възпитате щастливи и способни да се справят в живота деца?\r\n\r\nВ модерното ежедневие на децата широко застъпени са компютърните игри. Те могат да бъдат и полезни, тъй като някои от тях развиват компютърните умения на децата и логическото мислене. Само на тях обаче не може да се разчита за формиране на личностните характеристики.\r\n                    \n                    \n                За тази цел най-развиващи и полезни са игрите навън с други деца. Така малчуганите усъвършенстват социалните си умения, двигателната си култура, характера си.\r\n\r\nВ това число влиза и времето пред компютърния екран. Прекалено дългото прекарване пред телевизора и компютъра не се отразява добре на психическото състояние на детето. Според изследване от 2018 година, публикувано в списание Emotion, децата и младежите, които прекарват по-малко време пред телевизора и в интернет имат повече време за дейности в социална среда, което ги прави по-щастливи.\r\n", "date": "2018.12.18", "title": "10-те стратегии за отглеждане на щастливи деца "}
{"url": "https://www.dnes.bg/eu/2018/12/18/hiliadi-veche-peti-den-protestirat-v-ungariia.396848", "text": "Няколко хиляди унгарци излязоха снощи за пети пореден ден на протест срещу премиера Виктор Орбан пред сградата на държавната телевизия в Будапеща въпреки минусовите температури, предаде Асошиейтед прес.\n\r\nДепутати от всички опозиционни партии излязоха на временна трибуна, за да обявят, че протестите ще продължат, докато не им бъде позволено да прочетат исканията си по държавната телевизия.\n\r\nПротестите започнаха срещу закон, който на практика позволява възстановяването на шестдневната работна седмица, ако служителят се съгласи. Изплащането на надбавките за извънреден труд обаче може да се забавя до три години. Според правителството законът ще намали недостига на работна ръка в процъфтяващи сектори и ще даде на работниците възможност да печелят повече.\n                    \n                    \n                \r\nИсканията на протестиращите обаче се разшириха, като вече включват премахване на корупцията, създаване на независима съдебна власт и гарантиране на неутралитета на държавните медии, отбелязва АП.\n\r\nПо-рано вчера група от 10 унгарски депутати влезе в сградата на Унгарската държавна медийна компания в Будапеща. Някои от тях бяха изведени от охраната. Според депутатите полицията е последвала заповедите на частните охранители, извеждайки ги от медията, вместо да защити правото им да влизат в обществени сгради. \r\n/БТА/", "date": "2018.12.18", "title": "Хиляди вече пети ден протестират в Унгария"}
{"url": "https://www.dnes.bg/balkani/2018/12/18/v-oon-kosovo-i-syrbiia-vyv-verbalen-sblysyk.396849", "text": "Президентите на Косово и Сърбия Хашим Тачи и Александър Вучич влязоха във вербален сблъсък на извънредно заседание на Съвета за сигурност на ООН снощи, дни след като парламента на Прищина гласува за трансформирането на съществуващите сили за сигурност в армия, предадоха ДПА и Франс прес.\n\r\n\"Ако Косово е допуснало грешка, тя е само, че изчакахме пет години със създаването на армия\", заяви Тачи. \"Косовските войници ще бъдат войници на мира и армията на Косово ще допринася за стабилността в региона\", увери той. Според косовския президент ООН трябва да преразгледа степента на ангажираността си в Косово, защото вниманието му е необходимо за справяне с истинските проблеми пред днешния свят.\n                    \n                    \n                \r\nСръбският президент Вучич обаче призова ООН да \"укроти\" и възпре Косово и в бъдеще да играе по-важна роля в диалога между двете страни. Той отхвърли \"така нареченото суверенно право\" на Прищина да изгражда собствена армия и заяви, че е \"много притеснен, много загрижен и дори малко уплашен\" за последствията, които ще има за региона създаването на косовска армия.\n\n\n\r\nНито в един документ на нито една международна организация и дори в собствената конституция на Косово няма и дума за трансформиране на силите за сигурност, подчерта Вучич и цитира съответния параграф. Той не пропусна да отбележи, че Белград не признава косовската конституция.\n\r\nСърбия продължава да смята населеното предимно с албанци Косово за своя територия, макар че регионът обяви независимост преди близо 11 години, отбелязва ДПА. Етническите албанци се разбунтуваха срещу управлението на Белград през 1998 и 1999 г. и започналата война доведе до намесата на НАТО срещу Сърбия. Оттогава в Косово има водени от НАТО миротворчески сили.\n\r\nГенералният секретар на ООН Антониу Гутериш изрази опасения от плановете за подсилване на косовските сили за сигурност и отбеляза в изявление, че всякакво ограничаване на отговорностите на водената от НАТО мироопазваща мисия би противоречало на отнасящата се до нея резолюция на Съвета за сигурност.\n\r\nСАЩ изразиха подкрепата си за трансформирането на косовските сили за сигурност. Китай призова двете страни да се въздържат от всякакви изказвания, която подхранва напрежението. Европейските страни членки на Съвета за сигурност разпространиха декларация, призоваваща за диалог, с цел постигането на \"споразумение за пълна и правно обвързваща нормализация\" и създаването на условия, позволяващи подновяването на диалога, отбелязва Франс прес, цитирана от БТА.\n\r\nРуският постоянен представител в ООН Василий Небензя заяви, че решението на Косово е грубо нарушение на резолюция 1244 на Съвета за сигурност на ООН, която е основополагащ акт за решаването на конфликта в Косово, предаде ТАСС. Той определи като безотговорна, беззъба и преминаваща опасната линия политиката на ЕС към Косово и предупреди, че появата на косовски въоръжени сили \"е заплаха за мира и сигурността в региона и води до риск от повторение на въоръжения конфликт\".\n\r\nПрищина трябва незабавно да отмени решението за създаване на собствени въоръжени сили, което нарушава резолюция 1244, призова руският дипломат. Той предупреди, че появата на \"така наречената косовска армия е екзистенциална опасност за сърбите\". \"Достатъчно е да напомним, че в редиците на силите за безопасност на Косово има немалко бивши бойци на така наречената Армия за освобождение на Косово, отговорна за военни престъпления и престъпления против човечеството по време на конфликта\", подчерта Небензя. Той изрази опасения, че е възможно \"нахлуване на въоръжените косовски албански подразделения в населените със сърби райони на север с цел установяването със сила на контрола на Прищина над цялата територия на Косово\" и заяви, че не изпитва увереност в способността и готовността на международните сили за сигурност да предотвратят подобна операция.", "date": "2018.12.18", "title": "В ООН: Косово и Сърбия във вербален сблъсък"}
{"url": "https://www.dnes.bg/temida/2018/12/18/ivancheva-proplaka-ot-aresta-smazvat-ni-stavame-bezmozychni.396851", "text": "Психическото ни състояние е на критичния минимум, заяви бившия кмет на столичния район \"Младост\" Десислава Иванчева. \n\r\nТя и заместничката й Биляна Петрова са в столичния арест от април месец насам, когато при спецакция бяха заловени с подкуп.\r\n\"Аз не виждам какво лошо има да сме вкъщи, за да може да станем активни в своята защита, за която от доста време се борим, за да може да сме равни с прокуратурата\", посочи Иванчева.\n\n\n\n\r\n\"А прокуратурата какво прави? Смазва ни и ние ставаме безмозъчни\", настоя бившата кметица.\r\nТя попита и още: Коя е прокуратурата, че да ме обрича да оставам без деца?\r\n                    \n                    \n                Биляна Петрова пък определи ареста, в който подсъдимите очакват присъда, като \"съвременен концлагер\".\r\nПетрова настоя, че тя и Иванчева са се оказали на мушката, защото само те повели \"борба с имотните измами и вероятно там сме настъпили интереси за милиони\".\r\n\"Аз съм живяла и в студенстко общижитие, не съм родена със сребърна лъжичка, и лошите условия ме плашат по-малко, но други неща ме плашат повече - психическият тормоз, който се осъществява\", заяви пред Нова тв Петрова.\r\nТя настоя, че условията в ареста са ужасни и тоалетните дори нямат врати.\r\n\"Мъжете, които са надзиратели ни наблюдават, когато ходим до тоалетна. Мен това, което ме плаши в момента, е атаката във всякакви форми. Не може да се приберем дори за една вечер вкъщи\", посочи тя.\r\nБиляна Петрова посочи още, че нейният адвокат Ирен Савова е заплашвана.\r\nИванчева и Петрова отказаха да коментират публикуваните записи от СРС-та, за да не \"улесняваме прокуратурата\", но подчертаха, че много от изнесените до момента данни от държавното обвинение не са верни.\r\nЕкскметицата бе категорична, че подкупи за лична облага никога от никого не е искала.\r\n\"Имало е разговори за дарения, доброволни, но не и за подкупи. Ние не взимаме пари, пари не минават през общината. Те си строят площадките, оградите\", обясни Иванчева.\r\nТя каза още, че допуска, че третият арестуван по случая – бившия кмет на \"Младост\" Петко Дюлгеров, може да е искал подкупи от нейно име.\r\n\"В България няма да имаме справедливо решение на делото\", каза още Иванчева.", "date": "2018.12.18", "title": "Иванчева проплака от ареста: Смазват ни, ставаме безмозъчни!"}
{"url": "https://www.dnes.bg/notifikacii/2018/12/18/e-cigarite-ne-pomagat-da-otkajem-pusheneto-po-malko-vredni-li-sa.396850", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтказването от тютюнопушенето, често минава през употребата на електронни цигари. Но по-малко вредни ли са те?\n\r\n\"Темата е изключително важна. Младите хора са доста креативни и се хвърлят към новите неща. Но електронните устройства, които са модерни сега, не са безвредни. Все още няма дълговременни проучвания, защото те са много нови. Има експериментални данни от САЩ, които показват, че пълнителят на електронната цигара съдържа пропилен глицерин\", обясни пулмологът д-р София Ангелова. \r\nПо думите ѝ при нагряване се отделят няколко десетки химикала. Един от тях е акролин, който парализира действието на ресничките, които почистват нашия бял дроб.\n\n\n\r\n                \n                \"При употребата на електронната цигара намаляват и макрофагите в тялото ни\", уточни тя  в студиото на \"България сутрин\".\r\nТя подчерта още, че човешкият организъм може да развие заболяване от сравнително малко замърсяване.\r\n\"Не по-малко вредни, а изобщо вредни – това трябва да е акцентът. Няма как електронната цигара да ти помогне да спреш цигарите, защото запазваш условния рефлекс на пушене. Проведохме кампания за изследвания на гражданите. Един път открихме 13-годишно момиченце с половината капацитет на белия си дроб. Тя ни сподели, че е пушела електронна цигара. Предстои ѝ да развие белодробно заболяване\", отбеляза медикът пред .\r\n\"Ще дойде време, когато ще започнем да говорим за вредата от пасивното пушене на електронни цигари. Все още нямаме такава статистика в България\", посочи д-р Ангелова.\r\n ", "date": "2018.12.18", "title": "Е-цигарите не помагат да откажем пушенето! По-малко вредни ли са?"}
{"url": "https://www.dnes.bg/stranata/2018/12/18/za-koleda-vuz-yt-v-tyrnovo-sys-zaporirani-smetki.396852", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтуденти и преподаватели от Великотърновския университет са пред риск да останат без стипендии и заплати преди Коледа. \r\nПричината - сметките на ВУЗ-а са запорирани заради съдебни претенции на строителна фирма от Русе - за неплатени задължения за ремонти на общежития.\r\nОще вчера ръководството на университета обвини в публикации в медиите фирми, близки до ВМРО - и в частност бившия помощник-ректор и настоящ депутат от \"Обединените патриоти\" - доцент Милен Михов, в изкуствено създаване на скандал преди изборите за нов ректор през 2019 година, предаде .\r\nОказва се студентите от Великотърновския университет, одобрени за стипендии, не са получили нито лев от началото на семестъра. Това най-вероятно няма да се случи и преди коледните празници, защото сметките на висшето училище са блокирани. Без заплати може да останат и преподавателите.", "date": "2018.12.18", "title": "За Коледа: ВУЗ-ът в Търново със запорирани сметки!"}
{"url": "https://www.dnes.bg/health/2018/12/18/promeni-v-liceto-koito-podskazvat-za-problem.396805", "text": "Лицето ни винаги разкрива много за нас. За нашите емоции, здравословно състояние. Ето защо трябва да му обръщаме достатъчно внимание, особено когато се касае за здравословното ни състояние. Вижте някои случаи, в които промяната в него може да подсказва за проблем.\r\n\r\nТъмните кръгове под очите често са наследствена особеност, но ако никой в рода ви няма такива, важно е да се замислите върху възможната причина за тяхната поява. Една от най-честите причини за образуването им е липсата на сън, тютюнопушене, хормонални промени, алергиите, прекомерна консумация на алкохол, кафе и солени храни.\r\n\r\n                    \n                    \n                Лекият обрив по лицето може да се дължи на козметика, която не е подходяща за вашия тип кожа, алергии, промени в климата, прекомерна консумация на сладкиши. Ако обривът изчезне в рамките на няколко дни, значи сте премахнали фактора, който го провокира. Но в случай, че се намира в областта на двете бузи, носа и формата му прилича на пеперуда, това може да сигнализира за лупус.\r\n\r\nПромените в състоянието на кожата около устата и носа могат да бъдат в резултат на различни причини, но най-често това означава дефицит на витамини А, С, Е или В в тялото. Лющенето може да бъде съпроводено с други симптоми, като обща слабост, лоша концентрация, косопад, чупливи нокти.\r\n", "date": "2018.12.18", "title": "Промени в лицето, които подсказват за проблем"}
{"url": "https://www.dnes.bg/za-da-se-razbirame/2018/12/18/kak-da-se-izmyknete-ot-zle-protichashta-sreshta.396808", "text": "На всеки му се е случвало поне веднъж (а на някои и много пъти), да е бил на среща, която не протича според очакванията. Да, на снимка той/тя е изглеждал добре, когато сте си писали или говорили, всичко е било нормално, но щом се видите и седнете да поговорите на по чаша кафе или вино, вие вече знаете, че това не е човекът на живота ви. Това е интуитивно усещане, което дори невинаги има точно обяснение, просто го знаете. И какво да правите в този момент?\r\nНа среща сте, а знаете, че бъдеще за вас като двойка няма да има. Тогава как да излезете с достойнство от тази не добре преминаваща среща и да се спасите, без да давате празни надежди. Няколко съвета от нас:\r\n\r\n                    \n                    \n                Вече сте усетили по време на срещата, че нещата не се получават, но така или иначе сте там. Приемете ситуацията, изтърпете я и изчакайте благоприлично да мине известно време, преди да си тръгнете. Дори и нищо да не се получи между вас като двойка, срещу вас стои друго човешко същество и все пак може да е полезен контактът с него, без да се стига до интимност.\r\n\r\nВнимавайте със смесените сигнали, ако излъчвате такива. Вие вече сте наясно, че този човек определено не е вашата половинка, но ако прекалите с дружелюбността, може да го заблудите, че флиртувате и това да доведе до нежелано усложняване. Бъдете приятелски настроени, но веднага установете дистанция за интимни и по-лични теми.\r\n", "date": "2018.12.18", "title": "Как да се измъкнете от зле протичаща среща?"}
{"url": "https://www.dnes.bg/stranata/2018/12/18/buistvasht-pytnik-rani-trima-policai-pri-opit-za-zadyrjane.396855", "text": "Мъж от Сливен рани трима полицаи при опит да бъде задържан след буйство в автобус.\r\nИнцидентът е станал снощи, когато 25-годишният мъж се е движил в пътнически автобус по линията Сливен - Стара Загора. Мъжът счупил едно от съклата на превозното средство и скочил на пътя.\n\r\nВеднага след случката до органите на реда е бил подаден сигнал, а на място са пристигнали служители на полицията. \r\nПолицаите опитали да задържат мъжа, но тогава били нападнати с нож. Двама от служителите на МВР са порязани, а другият е с рана в крака. \r\nПолицаите са били настанени в болница и след оказана им медицинска помощ, са били освободени за домашно лечение, съобщават от БНТ. \r\nПредстои на арестанта да му бъде направена психическа експертиза.", "date": "2018.12.18", "title": "Буйстващ пътник рани трима полицаи при опит за задържане"}
{"url": "https://www.dnes.bg/notifikacii/2018/12/18/shteshe-li-da-ima-globa-za-beh-ako-kevr-si-vyrsheha-rabotata.396856", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n77 млн. евро глоба наложи Европейската комисия на Българския енергиен холдинг. Години наред холдингът е отказвал достъп до газопреносната мрежа на страната.\n\n\r\nОт комисията посочват причината - доминиращо положение от холдина, заедно с дъщерните ѝ \"Булгартрансгаз\", което контролира инфраструктурата, и \"Булгаргаз\", което продава синьото гориво на клиентите.\r\nБившият изпълнителен директор на \"Булгаргаз\" и енергиен експерт Васил Филипов е категоричен - ако в българската администрация работеха грамотни хора, които да сигнализират на Европейската комисия, то до тази глоба нямаше да се случи.\r\n                \n                \"Сумата беше много по-голяма - 330 млн. евро, но след становище се обясни, че не е направен правилен превод, за да се обясни как се е стигнало до това скандално решение. Тази история е замислена още от началото на 90-те години\", твърди експертът пред .\r\n\"Газпром\" иска да завладее бизнеса и транзитите в България. През 1996 година се стартира тази схема. КЕВР не са си свършили работата. Положението с нашата енергетика става тревожно, защото дълговете ѝ са повече от нейната капитализация\", сигурен е Филипов.\r\nБившият директор на \"Булгаргаз\" пък коментира, че България винаги е плащала най-скъп газ от цяла Европа, но това не може да се проследи, защото трябва да имаш лични контакти.\r\n\"По този начин се налага малък акциз и държавата губи. \"Овъргаз\" препродава газа на Газпром, газът е един\", допълни Филипов. ", "date": "2018.12.18", "title": "Щеше ли да има глоба за БЕХ, ако КЕВР си вършеха работата?"}
{"url": "https://www.dnes.bg/sofia/2018/12/18/chasti-ot-sofiia-ostavat-bez-voda-na-19-dekemvri-sriada.396869", "text": "На 19 декември 2018 г. (сряда), във връзка с изграждане на канализация и подмяна на уличен водопровод  на ул. „Балатон“ жк. „Люлин“ 9, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Крим “ от бул. „Луи Пастьор“ до ул. „Поручик Коста Милев“\r\nул. „Илия Цанов“ №2 и 2А\r\nбл. 983 вх. А, вх. Б, вх. В, вх. Г, вх. Д\r\nбл. 984 вх. А, вх. Б, вх. В, вх. Г, вх. Д\r\nбл. 986 вх. А, вх. Б, вх. В, вх. Г, вх. Д.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Балатон“ ъгъла с ул. „Крим“.\n                    \n                    \n                \r\nНа 19 декември 2018 г. (сряда), във връзка с изграждане на сградно водопроводно отклонение на ул. „Житница“ жк. „Лагера“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Житница“ от ул. „Костенец“ до ул. „инж. Иван Иванов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ пред бл.255.\n\r\nНа 19 декември 2018 г. (сряда), във връзка с прекъсване на сградно водопроводно отклонение на ул. „Свищов“ жк. „Банишора“, се налага спиране на водоподаването от 10:00 до 19:30 часа на клиентите на „Софийска вода”, живеещи в района на:\r\nул. „Свищов“, ул. „Яворова чука“, ул. „Враня“, ул. „Опълченска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свищов“ ъгъла с ул. „Враня“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.12.18", "title": "Части от София остават без вода на 19 декември, сряда"}
{"url": "https://www.dnes.bg/sofia/2018/12/18/klimatici-sreshtu-smoga-v-sofiia-idat-shte-sgriavat-ne-samo-romskite-dushi.396841", "text": "Столична община предвижда да купи климатици и печки на пелети на 20 000 семейства, които сега се топлят на дърва. Идеята трябва да се реализира до началото на 2022 г. по няколко проекта, съобщи зам.-кметът на София по екология Йоана Христова на семинар в Правец.\n\r\nВ момента 55 000 домакинства в София се топлят с твърдо гориво, целта е за три години да бъдат подменени инсталациите.\n\r\nПо Оперативна програма \"Околна среда\" София ще кандидатства за 44 млн. лв. \n\r\n\"Проектът е на два етапа - първо трябва да подготвим поредица от анализи, за да определим кои са най-подходящите уреди - климатици, печки на пелети, включване към топлофикация или газификация. С приоритет ще се подменят инсталациите за отопление в санирани сгради. Предвиждаме максимално кратки срокове за изпълнение\", обясни Христова, цитирана от \"\".\n                    \n                    \n                \r\nПодмяната на инсталациите на домакинства, които се топлят на твърдо битово гориво, се предвижда и по проект по програма Life+. Освен това общината подготвя пилотна програма, с която ще финансира покупката на филтри за комините на частни сгради. По европейски проект предстои да се поставят първите 25 филтъра на частни сгради.\n\nСамо преди дни, заради силно отровния въздух в столичните квартали около \"Факултета\", от махалата си поискаха от държавата или Столичната община климатици. Според местни жители, ако на всички роми бъдат купени безплатно климатици, те нямало да замърсяват въздуха с горенето на отпадъци, които събират от улицата и кофите за боклук.\n\r\nЕдин от тях - Асен Юлчев, дори определели ценовия диапазон на климатиците - 300-400 лв. По-мощни трябвало да бъдат за многодетните семейства, като Юлчев допълни, че всички щели да си плащат тока. Според него парите можели да дойдат вместо да се увеличават депутатските заплати. \n\r\nЖителите на \"Красна поляна\", който е един от най-замърсените в столицата, пък искат криминализиране на горенето на опасни отпадъци. Кметът на района Иван Чакъров обясни, че и сега се наказва това деяние, проблемът е, че в повечето случаи извършители на тези деяния са непълнолетни и няма как да бъдат задържани.\n\r\nДруга мярка срещу мръсния въздух в столицата ще бъде и по-честото миене на улиците в града през следващата година.\n\r\nОт сегашните 12 пъти годишно миене за догодина се предвижда улиците да се мият 24 пъти. С 24% се увеличава машинното метене за сметка на ръчното. Улиците с градски транспорт вече ще се мият само от машини. С цел превенция срещу нерегламентирано горене ще се увеличи и събирането на едрогабаритни отпадъци. Над 50 контейнера за стари дрехи и текстил ще бъдат поставени из града в следващите месеци, добави Йоана Христова.\n\r\nОбщината ще търси финансиране и на идеята за отопление с фотоволтаични инсталации за част от животните в зоопарка, както и приюта за кучета в Горни Богров.", "date": "2018.12.18", "title": "Климатици срещу смога в София идат... Ще сгряват не само ромските души"}
{"url": "https://www.dnes.bg/sofia/2018/12/18/a-kakvo-shte-stane-s-perkite-po-grafa-kato-trygne-snegorinyt.396798", "text": "\n\r\nПоредната приумица на проектанта и общината, с новите ограничители на \"Граф Игнатиев\", е на път да влуди фирмите по почистването на столичния център.\r\nВсички знаем какво се случи с ограничителите по \"Раковски\", които трябваше да възпират напористите шофьори да се движат из тях. Е, миналата зима снегорините минаха от там, и от пластмасовите ограничители остана... нищо.\n\n\n\r\nСега обаче са бетонни, пак е зима, а и от снимките е видно, че снегорините минават и чистят, само дето трасето на трамвая за в бъдеще очевидно ще е до настилка, а за хората – ще се пребиват по леда.\r\n                    \n                    \n                Едва ли лелки с метални пърти ще застанат до всяко колче на \"Графа\", за да ги разбиват. Ще излезе доста солено на общината да ги наеме.\r\nА както е тръгнало от онзи ден, то от \"перки\"-те може и нищо да не остане, че и безплатно да излезе на общината, защото подпийнали младежи се \"подпират\" на тях с крак и ги къртят.\r\nПоредните хиляди левове, потънали в нечия европейска \"модерна прищявка\", несъобразена със столичната действителност.\n\r\n\r\n ", "date": "2018.12.18", "title": "А какво ще стане с \"перките\"  по \"Графа\" като тръгне снегоринът?"}
{"url": "https://www.dnes.bg/notifikacii/2018/12/18/zahari-koito-pregazi-policai-v-sofiia-dilyr.396842", "text": "Захари Чернев, който блъсна и рани тежко полицай в събота вечерта, е криминално проявен и многократно задържан за разпространение на наркотици, съобщиха от МВР. 23-годишният мъж, който се укриваше повече от денонощие, бе арестуван снощи. \n\r\nДилърът има и регистрация в полицията.\n\r\nКолата му била открита изоставена в Студентския град.\n\n\r\n\"В автомобила са намерени брадви, секири, мачете и други приспособления\", съобщи шефът на \"Криминална полиция\" в СДВР Ангел Бадънков пред Нова тв.\n\r\nИнцидентът стана в събота вечерта, когато автомобилът бил спрян за проверка от специализираните полицейски сили около 23:15 часа на столичния бул. \"Александър Малинов\". Преди това Чернев на няколко пъти не бил спрял на полицейски разпореждания. Първоначално Захари Чернев симулирал с маневра, че ще спре, но после рязко тръгнал, ударил паркиран автомобил, след което блъснал и един от полицаите.\n                \n                \r\nТой е със счупен крак, таз, седем ребра и увреден бял дроб. \n\r\n\"В събота вечерта беше извършено прегазване на един от служителите на СДВР. Той в момента е в болница в тежко състояние, но няма опасност за живота му. Предстоят му операции, създали сме акция за кръводаряване. Разговарях вчера с него, той се държи добре, мъжко момче е и всички се надяваме, че ще се оправи. Още през нощта беше установен извършителят на това деяние. Към момента той е задържан в село, близо до София\", каза още ст. комисар Иванов и посочи, че е задържано и лицето, което му е помагало да се укрие.", "date": "2018.12.18", "title": "Захари, който прегази полицай в София – дилър"}
{"url": "https://www.dnes.bg/temida/2018/12/18/uj-pod-domashen-arest-a-cenko-chokov-v-stolichen-restorant.396843", "text": "Бившият кмет на село Галиче Ценко Чоков беше осъден на над 4 години затвор за отвличане, побой и палеж в средата на тази година.\r\nТогава той дойде в съдебната зала с линейка и на носилка с обяснението, че здравословното му състояние е силно влошено.\n\n\n\r\nИменно заради това магистратите го пуснаха под домашен арест, но изненадващо той бе заснет в столичен ресторант.\r\nНова тв пусна кадри, които показват, че здравето на Чоков по нищо не личи да е застрашено. Дори напротив - седи на маса с приятели в заведение в \"Драгалевци\".\r\nА според съдебното разпортеждане той не би трябвало да напуска дома си.\r\nПолицията и прокуратурата са потвърдили, че започват проверка заради скандалния екс кмет.", "date": "2018.12.18", "title": "Уж под домашен арест, а Ценко Чоков в столичен ресторант  "}
{"url": "https://www.dnes.bg/stranata/2018/12/18/nai-mnogo-sniag-natrupa-v-pleven-13-santimetra.396858", "text": "Най-дебела снежната покривка в България към 9 часа тази сутрин е в Плевен – 13 сантиметра, съобщава \"Фокус\".\r\nВъв Враца снежната покривка е 10см., в Ловеч, Оряхово и Свищов – 8 см, а във Видин – 6см. \r\nЩо се отнася до планините на Черни връх снегът е с дебелина от 60см, на Ботев - 45 см, на Мургаш – 16см, а на Рожен – 15см. \r\nКъм този момент в Северна България вали сняг, а в южните райони има и валежи от дъжд.", "date": "2018.12.18", "title": "Най-много сняг натрупа в Плевен – 13 сантиметра"}
{"url": "https://www.dnes.bg/temida/2018/12/18/ubiec-otne-jivota-na-deteto-mi-sbogom-slynchice-na-mama.396854", "text": "\n\r\nТова написа във Facebook майката на убитата в столичния хотел \"Рила\" Златена Стоянова и публикува снимка на дъщеря си.\r\n\"Убиец отне живота на детето ми! Сбогом, слънчице на мама - чакай ме там, аз ще дойда при теб! Обичам те красива кукличке!\", пише още Гергана Йорданова.\r\nКакто знаете за убийството на 24-годишната жена вчера бе задържан 37-годишният Димитър Ръжев.\n\n\n\n\r\nОт години Златена не е в родното си Гълъбово, тук живеят майка й Гергана Йорданова с втория си съпруг и по-голямата й сестра Виляна, която има дете.\r\n                    \n                    \n                Златена завършила Първо основно училище \"Паисий Хилендарски\" в Гълъбово и Гимназията по облекло и хранене в Стара Загора, но не е учила по-нагоре. В последните години не поддържала връзки с приятелите си от детинство, след като първо отишла в Пловдив, а по-късно и в София, където вчера бе зверски убита.\r\nЗлатена наела стаята в хотела за 3 дни до неделя, включително. С нея бил и Димитър. Вчера сутринта той слязъл на рецепцията в неадекватно състояние и с видими наранявания.\r\nУплашените рецепционисти повикали полиция, която пък се натъкнала на ужасяваща гледка в хотелската стая на петия етаж в \"Рила\" - удушена жена с множество травми, прободена с вилица в окото.\r\nСпоред неофициална информация и Димитър, и Златена са били в алкохолно-наркотичен делириум. Димитър е бил зависим и преди около 7-8 години е бил в комуна. Дали заради дрогата, или от личностни особености, Димитър е бил много агресивен.\r\nНаскоро жена му, от която има две деца, го е напуснала от къщата в Брестник, където живеели. Според съседи, младата майка се оплаквала от системен тормоз и душене.\r\nБлизки хора до семейството разказват пред \"\", че мъжът се опитал да запали къщата си в пловдивското село, залял я с нафта, но съсед го спрял да драсне клечката.\r\nПреди време е имал разрешително за оръжие и пушка, но тя му е отнета след като е заловен с метадон.\r\nНе е ясно от колко време е имал отношение със Златена, нито какво е довело до ескалацията на напрежението и смъртта на младата жена.", "date": "2018.12.18", "title": "Убиец отне живота на детето ми! Сбогом, слънчице на мама..."}
{"url": "https://www.dnes.bg/obshtestvo/2018/12/18/bolnichnite-vse-poveche-bolni-li-sme-ili-prichinite-sa-v-djoba-ni.396853", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Над 336 милиона лева са изплатените дълги болнични за първите девет месеца на тази година. Обезщетения са били платени на над 650 хиляди българи за почти 11 милиона дни.\r\nТака излиза, че средно всеки е боледувал по 17 дни и е получавал по 30 лева на ден.\r\nКраят на 2017 година беляза рекорден брой болнични, когато Националният осигурителен институт и работодателите са изплатили над половин милиард лева. В големите градове на страната ползваните болнични дни са най-много.\r\nД-р Георги Миндов от Националното сдружение на общопрактикуващите лекари обясни този факт и подчерта, че е нормално, защото в София, Бургас, Пловдив и другите големи населени места, има повече вълни с грипни епидемии, по-бързо се предават вирусите в големи колективи, особено когато на едно място са много хора с климатична инсталация.\n\n\n\n\r\n                    \n                    \n                \"Последните години често хората ходят болни на работа, което води до влошаване на нещата за човека и колектива, защото се предават вирусни инфекции\", обясни д-р Миндов пред  и подчерта, че друг проблем е ненаправените профилактични прегледи.\r\nДобрин Иванов от Асоциацията на индустриалния капитал пък коментира, че системата мотивира работниците да излизат в болнични и то без да имат нужда от това.\r\nПо думите му наистина има фактори, които влияят върху здравословното състоянието на работниците, но има и не малко измами, което води до това, че от 2013 година до сега болничните дни са се увеличили няколко пъти.\r\n\"Броят дни болничен продължава да се увеличава, системата се декапитализира и работодателите нямат от една страна трудоспособна работна ръка и то във важни моменти, а от друга страна се налага да изплащат и суми, които не са предвидени в разчетите им\", посочи още той.\r\nДобрин Иванов допълни, че няма точни разчети, но според сметнатото от бизнеса, той плаща между 130 и 150 милиона лева за първите три дни болнични.\r\nПо думите му обаче тези пари обаче идват от колегите на болния, които трябва да свършат неговата работа, за да се изкарат парите за обезщетението.", "date": "2018.12.18", "title": "Болничните все повече! Болни ли сме или причините са в джоба ни?"}
{"url": "https://www.dnes.bg/stranata/2018/12/18/trus-ot-3-po-rihter-krai-plovdivskoto-churen.396876", "text": "Земетресение с магнитуд 3 по скалата на Рихтер е регистрирано край пловдивското село Чурен. \r\nТова сочи справка на сайта на Националния институт по геофизика, геодезия и география към Българската академия на науките (БАН). \r\nТрусът е регистриран снощи в 23:28 часа с дълбочина 1,4 км.", "date": "2018.12.18", "title": "Трус от 3 по Рихтер край пловдивското Чурен"}
{"url": "https://www.dnes.bg/temida/2018/12/18/triabvashe-triabvashe-povtarial-dimityr-pri-razpita.396861", "text": "Убийството на млада жена в столичния хотел \"Рила\" е било изключително брутално, като вероятно до него се е стигнало заради психичен проблем, отключил се в съзнанието на арестувания.\r\nТова обяви началникът на сектор \"Криминална полиция\" в СДВР комисар Ангел Бадънков.\n\n\n\r\nТой посочи, че задържаният Димитър Ръжев сам завел полицаите до хотелската стая, където било тялото на Златена.\r\nКомисарят говорил с него, при което арестуваният признал, че 2-3 дни преди това взел наркотици и пил, а след това разказал как отнел живота на жената и какво причинил на трупа.\r\n\"Явно момчето като се е друсало, са му се отключили някакви психични проблеми. Според мен момичето не му е дало никакъв повод\", посочи Бадънков пред bTV.\r\n                    \n                    \n                Има криминални прояви, но не са тежки престъпления, посочи той.\r\n\"Попитах го защо и той повтаряше: \"Трябваше\". Удушил я е, след което с бутилка от уиски е започнал да я удря в главата и накрая, когато тя вече е била мъртва, той се е ядосал, че едното око на момичето е отворено, а другото затворено, тогава забива вилица в окото\", разказа ужасяващата картина полицейският шеф.\r\n\"В годината по 1-2 такива случая има. От моя анализ, винаги това се случва преди Нова година – шесторното убийство, това, винаги в този период се случва\", добави Ангел Бадънков.", "date": "2018.12.18", "title": "Трябваше, трябваше... повтарял Димитър при разпита"}
{"url": "https://www.dnes.bg/zvezdi/2018/12/18/shte-se-nujdaete-ot-terapiia-zaradi-finala-na-game-of-thrones.396864", "text": "Още една звезда от \"Game of Thrones\" разкри, че финалът на сериала едва ли ще се понрави на феновете. \r\nГуендолин Кристи, която влиза в ролята на Бриен от Тарт, посочи, че почитателите няма да са особено щастливи, когато видят завършека на сагата.\r\nАктрисата каза пред \"E!\": \"Ще имате нужда от терапия. Просто си мисля, че краят на сериала ще накара хората от цял свят да потърсят професионална помощ\". \r\nКристи сподели това по време на премиерата на новия филм, в който участва - \"Welcome to Marwen\".\r\nСтана ясно, че излъчването на финалния осми сезон на сериала, ще започне през април 2019 г. \r\n \r\n", "date": "2018.12.18", "title": "Ще се нуждаете от терапия заради финала на Game of Thrones"}
{"url": "https://www.dnes.bg/obshtestvo/2018/12/18/dokument-otchita-13-scenariia-za-atentat-u-nas.396865", "text": "Общо 13 сценария за терористични атаки у нас предвижда Националният план за противодействие на тероризма. \r\nДокументът е обявен за обществено обсъждане, като в него са описани възможните заплахи от атентати, които могат да се случат на територията на страната, съобщава \"Труд\". \r\nКато най-голям риск от атентат у нас се смята задействане на взривно устройство в транспортни средства или на места, където се събират голям брой хора. \r\nОписано е, че такива актове могат да се извършат от камикадзета, или пък чрез използване на огнестрелно или хладно оръжие на улицата, вземане на заложници в сгради, самолети или други превозни средства.\r\nКато опция за атентат се посочва и предизвикване на взривове в стратегически обекти. \r\nНе се изключва и завладяване или причиняване на материални щети на президентство, парламент, министерства и др. \r\nСпоред националният план ръководител на националния оперативен щаб за борба с тероризма е министърът на вътрешните работи.", "date": "2018.12.18", "title": "Документ отчита: 13 сценария за атентат у нас"}
{"url": "https://www.dnes.bg/stranata/2018/12/18/myj-se-izgubi-krai-beklemeto-spasiteli-go-otkriha.396885", "text": "Екипи на ПСС са провели спасителна акция по издирването на 58-годишен мъж, изгубил се в гъстата мъгла в района на Беклемето в Стара планина, съобщи \"Фокус\".\r\n58-годишният мъж, работещ в заслон \"Орлово гнездо\", прибирайки се по билото на планината в посока Беклемето, попада в гъста мъгла и загубва ориентация. \r\nКъм 20:00 часа подава сигнал и петима планински служители от Планински спасителен отряд – Ловеч тръгват към района. Малко преди 23:00 часа откриват мъжа в добро здравословно състояние. \r\nКъм 01:00 часа през нощта акцията е обявена за приключена след прибирането на хората по домовете им.", "date": "2018.12.18", "title": "Мъж се изгуби край Беклемето, спасители го откриха"}
{"url": "https://www.dnes.bg/obshtestvo/2018/12/18/2018-godina-na-protestite-i-na-razvyrzaniia-portfeil.396873", "text": "2018-а беше година на скандала и протеста, каза пред БНР Първан Симеонов – изпълнителен директор на \"Галъп интернешънъл\".\r\n\"Доста се протестираше през годината в най-различни посоки. Може би това е добре. Ако има нещо, което не е добре – това е, че след всеки един протест, добър или лош, портфейлът се развързва. Това означава, че властта не е способна да търпи и отстоява политики и да настоява за това, което смята за добро\".\n\n\n\r\nСъс системен граждански натиск рано или късно нещата се получават, констатира Първанов и добави:\n\r\n\"Като че ли се научаваме да отстояваме правата си, при това без да сме докрай наивни, за да очакваме някакъв бърз бунт и мигновено решение. Като че ли лека полека помъдряваме като общество и знаем, че постоянен натиск му е майката\".\n                    \n                    \n                \r\nТой уточни, че ако погледнем \"жълтите жилетки\" във Франция, има много неща, които могат да ни уплашат в перспектива.\n\r\nСимеонов добави още, че трябва да свикваме – това е новото нормално. \n\r\n\"Искахме народовластие, получаваме го с всички екстри. Обратната страна на народовластието се нарича популизъм. Когато една група по-добре сдружена, по-мобилна и активна и по-лесно мобилизируема по улиците може да наложи своя тясно групов интерес над мнозина други и да си присвои обществения интерес. Когато една група, несъгласна с непопулярни мерки, в общи линии се опитва да ги отложи в ущърб на кого – на собствените си деца. Обикновено непопулярните мерки означават \"да затегнем колана сега, за да е хубаво за поколенията\". \"Жълтите жилетки\" имат сива към черна подплата\".\n\r\n\"Градската среда става онова място, за което все по-често ще се сещаме, когато става дума за качеството на живота, който водим. … Ситуацията е качествено нова. Последните Фейсбук битки на тема \"Градска среда\" всъщност се оказаха централен политически сюжет в страната\", коментира още Първан Симеонов.", "date": "2018.12.18", "title": "2018 – година на протестите и на развързания портфейл"}
{"url": "https://www.dnes.bg/index/2018/12/18/zabavno-liato-grijovna-esen-i-edno-zlatno-syrce.396884", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрограмата \"Забавно лято, грижовна есен\" помага на над 650 деца да се забавляват и да учат. Кампанията беше наградена преди дни със \"Златно сърце\" по време на годишните награди за благотворителност и корпоративна социална отговорност на списание \"Бизнес лейди\". \n\r\n\"Забавно лято, грижовна есен\" се провежда за четвърта поредна година и е организирана от фондация BCause и \"Филип Морис България\". Тя се проведе в 14 общини, 23 градове и села от четири български региона – Благоевград, Кърджали, Силистра и Хасково. Тя е част от инициативите на \"Филип Морис Интернешънъл\" за корпоративна социална отговорност за подпомагане на местни общности в тютюнопроизводителните региони.\n                \n                \r\n\"Наградите показват, че някой друг те е забелязал. Работим в тютюнопроизводителните райони на България. Целим всеки да получи по нещо – децата любопитни уроци, а възрастните съвети по предприемачество. Шестнайсет екипа работеха по разнообразни идеи от магазин за детски играчки, до морски капитан\", сподели организаторът на инициативата и част от Фондация \"BCause\" Елица Баракова. \n\r\nВ студиото на \"България сутрин\" тя отбеляза, че от Фондация \"Bcause\" организират всяка година Академия за учители. \n\r\n\"Всяко лято почти 700 деца участват в Академията. Там те се срещат с млади будни преподаватели. Тази година направихме специална академия с 3 села от района на Дулово. Учителите споделят как децата са започнали да ги слушат повече, след като приложат това, което са научили от Академията\", разказа Баракова.  \n\r\nОт ефира на  гостенката призова всеки, който иска да направи дарение в сайта на ДМС. \"Българите, които живеят в САЩ и плащат данъци там, могат да получат данъчно облагане, ако дарят на нашия сайт. Това е нова функция\", отбеляза още тя.\n\r\n ", "date": "2018.12.18", "title": "\"Забавно лято, грижовна есен\" и едно \"Златно сърце\"!"}
{"url": "https://www.dnes.bg/notifikacii/2018/12/18/manchestyr-iunaited-se-otyrva-ot-mourinio.396893", "text": "Манчестър Юнайтед взе решение да се раздели със своя мениджър Жозе Моуриньо, a новината бе официално обявена от клуба.\r\nOт клубния сайт пуснаха кратко съобщение с информация, че Специалния се е разделил с клуба, а повече информации тепърва предстои да се изясняват.\r\nТова бе малкоочакван ход, тъй като се смяташе, че специалистът ще остане начело на тима още известно време заради огромната неустойка в договора му. Явно обаче двете страни са стигнали до компромисен вариант.\r\n", "date": "2018.12.18", "title": "Манчестър Юнайтед се отърва от Моуриньо"}
{"url": "https://www.dnes.bg/obshtestvo/2018/12/18/bilbordovete-s-geiove-provokaciia-niama-netolerantnost-u-nas.396863", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Миналата седмица билбордовете за еднополовите бракове предизвикаха множество коментари. След реакцията на хората, плакатите бяха свалени. Сега \"Галъп Интенешънъл\" излезе с ново проучване, което сочи, че близо 80% от българите не толерират сключване на еднополов брак.\n\n\r\n\"Тези билбордове в Бургас са чиста провокация, особено дни преди най-светлите християнски празници. Естествено, че ще се намери кой да залее с боя тези плакати. След това е лесно да обвиниш обществото, че е хомофобско. Аз познавам много хомосексуални хора. Нямам проблем с тях, стига да са свестни. Хората с увреждания са много по-дискриминирани от хомосексуалните\", коментира ТВ-водещата на предаването \"Фамилно\" по  Деляна Маринова.\r\n                    \n                    \n                Според собственика на агенция ПИК Недялко Недялков дебат на тази тема дори не може да има.\r\n\"Говорим за фундаменти на обществото. Как може да има дебат по тази тема? Номерът няма да стане. Както не мина Истанбулската конвенция. Легализацията на еднополовите бракове тук няма да се случи. Българите се оказва, че са крепители на ценности, а не папагали, които повтарят това, което се случва в Европа. Не мога да си представя човек, който да подкрепя еднополовите бракове. Хомосексуалните хора превърнаха ориентацията си в бизнес. Те постигнаха своето – коментираме ги. Казват, че има нетолерантност в България. Къде е тази нетолерантност? Кой им пречи да правят каквото си искат? Тези кампании нямат адресат. Сигурно следващата стъпка е зоофилията или дори некрофилията?\", отсече той.\r\nОт дискриминация на хомосексуални хора, темата премина и към позицията на жените в обществото. Според гостите еманципацията им се оказва вредна.\r\n\"Еманципацията съсипа жените. Как ще има истински мъже, като жените им иззеха ролите. Не казвам, че жените трябва да са само на печката, но крайната еманципация ги съсипа\", отбеляза Маринова.\r\n\"Всички проблеми на улицата са поради жените зад воланите. Много от тях карат лошо, защото се гримират на огледалото за задно виждане. Това прави жената\", категоричен бе Недялков.", "date": "2018.12.18", "title": "Билбордовете с гейове – провокация. Няма нетолерантност у нас!"}
{"url": "https://www.dnes.bg/stranata/2018/12/18/myj-ojivia-a-jena-zagina-pri-pojar-v-apartament.396866", "text": "Жена на 68 години е загинала при пожар в дома си в Бургас, съобщиха от полицията. Инцидентът е станал снощи. Сигнал за пожара е подаден в 21:05 часа. На място са пристигнали два противопожарни екипа, съобщава БТА.\n\n\r\nНаложило се е да бъде счупен външен прозорец, за да се влезе в жилището, което било заключено. \r\nВ една от стаите е открит 69-годишен бургазлия, който живее на адреса. Изведен е от помещението без опасност за живота.\r\nВ съседната стая обаче е открита съпругата му без видими признаци на живот с частични обгаряния от лявата страна на тялото, както и в областта на главата. \r\nВ близост е имало изгорял фотьойл и частично обгорял модул на секция. По първоначални данни вероятна причина за пожара е от незагасена цигара.", "date": "2018.12.18", "title": "Мъж оживя, а жена загина при пожар в апартамент"}
{"url": "https://www.dnes.bg/politika/2018/12/18/rashidov-bylgarite-jiveiat-po-dobre-no-sme-si-revliv-narod.396860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез 2018 година се построиха много нови придобивки за българите, март месец ще стане и улица \"Граф Игнатиев\", все хубави неща. Малко по-добре живеят българите, отколкото преди. Просто ние сме си ревлив народ по принцип. \n\r\nТака депутатът от ГЕРБ Вежди Рашидов коментира пред  изминаващата 2018 година.\r\nСпоред него в човешкия живот трябва да се отчитат не само лошите, но и хубавите моменти - нещо, което в България рядко се прави.\r\n\"Едни и същи млади хора, които спасяват София, вървят и снимат 2-3 счупени плочки на \"Графа\". Същите снимаха и ремонта на \"Ларгото\". Нормално е от 5000 плочки 5-10 да дадат фира. Йорданка Фандъкова е един много качествен кмет, направи много за София\", настоя депутатът.\r\nТой е сигурен, че президентът Румен Радев и министър-председателят Бойко Борисов рано или късно ще намерят общ път и всички скандали ще бъдат забравени.\r\n\"Под 1% от БВП се отделя за култура и това не е достатъчно, но хубавото е, че културата не е в застой. Развива се, прогресира, артистите се замогнаха от труда си. Залите вече са пълни\", категоричен е Рашидов.\r\nДепутатът от ГЕРБ даде и прогноза за 2019 година: \"Ще се направят още малко магистрали, всички ще се радват, още 15-20 нови детски градини Фандъкова ще построи\".\r\nИзвън политическия живот - Рашидов ще открие изложба \"Скулптури и акварели\" в столичната галерия \"Сан Стефано\". В залите ще бъдат подредени 40 акварела и 12 скулптури.", "date": "2018.12.18", "title": "Рашидов: Българите живеят по-добре, но сме си ревлив народ!"}
{"url": "https://www.dnes.bg/obshtestvo/2018/12/18/edva-12-planirat-zimna-pochivka-prichinata-finansova.396892", "text": "12% или над 650 хиляди българи планират почивка в планината през тази зима с цел туризъм. 79% са тези, които не планират. Около 9% все още не са решили.\r\nТова показват данни от проучване на изследователски център \"Тренд\" по поръчка на вестник \"24 часа\", посветена на нагласите на българите към предстоящия зимен туристически сезон. Изследването е проведено сред 1007 души по метода \"лице в лице\" между 30 ноември и 6 декември 2018 г.\r\nОсновната причина сред посочилите, че не планират да ходят на почивка тази зима, е липсата на финансови възможности (69%), като тук се регистрира и динамика спрямо образователния статус – тези с висше образование и живеещи в столицата и областните центрове в по-малка степен изтъкват финансовия аргумент.\r\n                    \n                    \n                16% казват, че не са ходили на почивка в планината повече от 10 години. Малко над една пета (23%) са тези, които посочват период повече от 20 години, като делът при хората над 60 години е осезаемо по-висок.  \n\r\n83% от българите, които планират почивка тази зима, декларират, че ще отидат на планина в България. Един на всеки десет (11%) от пълнолетните българи планира такава почивка в чужбина.\n\r\nБанско е най-предпочитаната дестинация за зимен туризъм за над една трета (34%) от българите, планиращи почивка, следван от Боровец (17%) и Пампорово (12%). Младите между 18 и 29 г. в най-голяма степен предпочитат Банско. Над половината от пълнолетните българи (54%), оценяват като добри условията за зимен туризъм в България, а едва 3% като лоши.\n\r\nВодещият мотив за избор е цената на нощувките – 22%, а курортът е определящ за избора при 13% от българите. Цената на нощувките е в най-малка степен фактор за живеещите в София, което е обяснимо с оглед на по-високите доходи в столицата. Всеки десети (10%), споделя, че се води от това да е \"тихо и спокойно\", като това се отчита в по-висока степен при по-възрастните групи, за сметка на по-младите.\n\r\nПовече от една трета (37%) от пълнолетните българи споделят мнението, че през последните години България става по-добро място за зимен туризъм, а едва 2% са на противоположното мнение. Близо една четвърт (24%) са на мнение, че няма промяна.\r\n26% са на мнение, че са еднакво обслужвани и получават същото качество като чуждестранните туристи, докато по-голям дял (35%) са тези, които са на противоположното мнение. Голям е делът (38%) на тези, които не могат да преценят.\n\r\n12% са пълнолетните българи, които декларират, че практикуват зимни спортове. Те са най-популярни сред възрастовите групи между 18-29 г. и 30-39 г. и най-вече сред живеещите в Столицата, което може да бъде обяснено отново с доходите на живеещите в София, тъй като практикуването на зимни спортове изисква повече финансови средства. Голям е делът (81%) на практикуващите зимни спортове, които оценяват условията зимни спортове в България като добри, а отново едва 3% са тези, които ги смятат за лоши.", "date": "2018.12.18", "title": "Едва 12% планират зимна почивка, причината – финансова "}
{"url": "https://www.dnes.bg/zvezdi/2018/12/18/kloi-prosti-izneverite-s-tristan-rabotiat-za-vtoro-dete.396867", "text": "Клои Кардашян и Тристан Томпсън правят опити за второ дете, въпреки изневерите на Тристан и проблемите на двойката, твърдат източници.\r\nДъщеря им, Тру, се роди през пролетта, а само няколко дни преди това, Томпсън беше хванат в изневяра. Тогава се появиха снимки, на които се вижда как баскетболистът е с друга жена.\r\n\"Те опитват да си направят още едно бебе. Тя не е бременна все още, но двамата активно работят по въпроса. На Клои много ѝ харесва да бъде майка. Тя иска Тру да има брат или сестра. Клои смята, че отношенията им с Тристан са добри. Нищо няма да я спре\", казали са източници, близки до двойката, пред Us Weekly.\r\n \r\nСемейство Кардашян обаче било притеснено какво ще се случи, ако двамата имат второ дете.\r\n \r\nРоднините на Клои не искали да повдигат въпроса за изневярата отново, тъй като Кардашян \"си живее в собствен свят и смята, че нещата между нея и любимия ѝ се оправят\", казват още източниците.\r\n \r\n", "date": "2018.12.18", "title": "Клои прости изневерите, с Тристан работят за второ дете?"}
{"url": "https://www.dnes.bg/notifikacii/2018/12/18/jirardeli-stopanisva-bansko-ot-2-g-no-nikoi-ne-go-bil-pital.396925", "text": "Трябва да отиваме към решение по темата \"Банско\", защото е един прекрасен курорт. Това коментира премиерът Бойко Борисов по повод информацията, че ски легендата Марк Жирардели е мажоритарен собственик на \"Юлен\".\r\n\"Безспорно Марк Жирардели е световна величина и за всеки туризъм, курорт и държава, да имаш подобни инвеститори е нещо много хубаво\", каза Борисов от Виена, където участва в среща на високо равнище ЕС – Африка.\r\nВчера МОСВ обяви, че Жирардели се е срещнал с трима министри - Нено Димов, Николина  Ангелкова и Емил Караниколов във връзка с  развитието на ски зоната. Тогава Жирардели представил пред тях оригинални документи,  удостоверяващи, че притежава 100% от собствеността на \"Такс  сървисиз лимитед\", компанията, която е мажоритарен собственик на \"Юлен\" АД.  \n                \n                \r\nБорисов даде пример и със зимните курорти в Австрия и развитието на туризма там, от който се печели милиарди.\n\r\n\"С пъти, пъти, пъти, пъти повече лифтове, писти и никаква екология. Тук няма ли \"зелени\"? Ако нашите \"зелени\" дойдат, ще ликвидират целия бранш в Австрия, при който около 30-40% провинции си изкарват хляба от това. Аз съм горд, че България може би има най-силните зелени организации в света. Такива силни организации аз не мога да си представя другаде да ги оставят да съществуват. Но нашите са такива, че успяват. Както виждате, 20 години няма правителство, няма президент, който да намери смелост и кураж и да каже: \"Това все пак е едно правилно решение да се развива туризмът\", каза още Бойко Борисов.\r\nДнес лично Жирардели обясни, че е придобил мажоритарния дял от \"Юлен\" още през 2016 г.  \"Не съм го казал още тогава, защото никой не ме е питал\", уточни той пред Нова тв.\r\nФирмата купил от \"един фонд\", чието име нямал право да оповестява, защото подписал декларация за конфиденциалност. Въпросният фонд си продал дяловете заради създаденото напрежение. \"С Цеко Минев ни свързват общи хобита - караме ски, обичаме природата и планината\", обясни Жирардели в отговор на въпрос за отношенията между двамата.\r\nСкиорът заяви и че в Банско не е построено абсолютно нищо без разрешително, но втори лифт трябвало да има, за да не висят клиентите по 2 часа на опашка.\r\n\"Искаме Банско да стане известен на целия свят\", каза още Жирардели, който не изключи възможността да инвестира и в други големи проекти у нас.\r\nНаскоро Министерският съвег упълномощи екоминистъра Нено Димов да преговаря за концесията на ски зоната, за да бъдат изчистени неяснотите с границите й, както и да се промени и увеличи концесионното възнаграждение.\n\r\nНа срещата вчера между Жирардели и министрите е била обсъдена и необходимостта от залагане на санкции в договора при нарушение на екологичното законодателство.", "date": "2018.12.18", "title": "Жирардели стопанисва Банско от 2 г., но никой не го бил питал"}
{"url": "https://www.dnes.bg/zvezdi/2018/12/18/versace-s-nova-reklamna-kampaniia.396942", "text": "От Versace продължават да отдават почит на своите рекламни кампании от 90-те години, създадени от Ричард Аведон, с лансирането на рекламната кампания за пролет-лято 2019 година. \r\nЗаснети от Стивън Мейзел, снимките са от студио и представят Шалом Харлоу, Бела Хадид и Ирина Шейк в самостоятелни кадри.\r\n \r\nРазбира се, иконичният почерк на модната къща в създаването на дръзки визии, смели принтове и комбинацията между тях, е на основен фокус.\r\n \r\nВсичко това е завършено чрез дръзкия грим на супермоделите, създаден от Пат МакГрат.\r\n \r\n", "date": "2018.12.18", "title": "Versace с нова рекламна кампания"}
{"url": "https://www.dnes.bg/cars/2018/12/18/meksikanci-broniraha-tesla-model-x-za-vseki-sluchai.396891", "text": "Мексиканската компания Centur Security представи модифицирана версия на Tesla Model X. Електрическият кросоувър се превърна в бронирана кола, подходяща за наркобарони, олигарси и депутати.\r\nКомпанията твърди, че всеки може да получи своята бронирана Tesla само 12 седмици, след като направи поръчка.\r\nCentur Security се специализира в подобряване сигурността на автомобилите. Дизайнерите на компанията замениха облицовката на електрическия кросоувър с издържливите на куршуми материали Acero и Neoflex. Вместо обикновени стъкла, Tesla Model X получи защитни Vidrio. Така автомобилът може да удържи на изстрели с няколко калибъра, включително 44 Remington Magnum.\r\nПо време на модификацията на автомобила обаче, мексиканските инженери се сблъскаха с огромен проблем - теглото на електрическата кола пряко влияе на пробега й. В резултат на бронирането Tesla Model X стана по-тежка с 250 кг, което намали пробега й с 3-5%.\r\n                    \n                    \n                Модифицирането на автомобила струва 45 000 долара, без да се брои цената на самия електрически кросоувър.\r\n", "date": "2018.12.18", "title": "Мексиканци бронираха Tesla Model X! За всеки случай"}
{"url": "https://www.dnes.bg/temida/2018/12/18/temida-iska-cenko-chokov-da-se-vyrne-v-aresta.396934", "text": "Прокуратурата поиска съдът да върне в ареста бившия кмет на Галиче Ценко Чоков. От 26 септември той е под \"домашен арест\", но след публикации, че вечеря в ресторант, прокуратурата се самосезира.  От държавното обвинение съобщават, че е постъпила информация от МВР, че Чоков вече не го придвижват с болнична носилка.\n\n\n\n\r\nВчера Ценко Чоков е имал разрешение да се отклони от мярката „домашен арест“, но за да посети стоматолог, обясни говорителят на главния прокурор Румяна Арнаудова.\n\r\n\"Вчера беше разпространена информация, че около 19.30 ч. Ценко Чоков се е намирал в столично заведение. Тази информация беше потвърдена и с докладна записка от СДВР. Според сигнала лицето е установено в заведение в кв. „Драгалевци“ във видимо отлично здравословно състояние\", посочи Арнаудова, пише \"Фокус\". \n                    \n                    \n                \r\n\"А със сигурност заведението, в което е установено лицето, не е стоматологичен кабинет“, заяви Арнаудова. \n\r\nТя обясни, че е налице неизпълнение на мярка за неотклонение, което е основание за прокуратурата да поиска от съда промяна на мярката за неотклонение в по-тежка.\r\n \r\nЦенко Чоков е осъден на първа инстанция за причиняване на средна телесна повреда, отвличане и палеж и е с присъда 4 години и шест месеца затвор.\n\r\nРайонната прокуратура в София се е самосезирала и образува наказателно производство за съзнателно даване на невярно заключение за здравословното състояние на Ценко Чоков в съда.\n\r\nОбвиненията срещу Чоков дойдоха след серия от репортажи от село Галиче и обвинения от страна на негови съселяни за тормоз, включително и за палеж на автомобили.\n\r\nКато начало скандалният кмет на Галиче стана национално известен при провеждането на местните избори, когато заведе на курорт част от съселяните си, а тържеството за победата му на изборите беше с впечатляващо музикално оформление.\n\r\nПрез октомври 2017 г. ВАС реши, че Чоков вече не е кмет на Галиче. Решението на ВАС беше след повече от четири месеца след постановлението на административния съд на Враца. Върховните съдии потвърдиха решението Ценко Чоков да бъде отстранен от поста.\n\r\nСъдът тогава отмени решението на Общинската избирателна комисия от началото на май месец, която се позова на правото на Чоков да ползва неплатен отпуск и остави скандалния кмет на поста му, отменяйки решението на ЦИК за предсрочно прекратяване на мандата му.\r\n ", "date": "2018.12.18", "title": "Темида иска: Ценко Чоков да се върне в ареста!"}
{"url": "https://www.dnes.bg/politika/2018/12/18/v-kevr-na-tymno-li-raboteli-ta-vdigali-cenite.396943", "text": "\nЧервената шефка Корнелия Нинова, която претърпя хирургическа намеса преди пет дни, днес се появи усмихната на редовния брифинг на левицата. \n\r\nТя не се оплака от проблеми, макар че все още е с лепенка на едната буза заради операцията, която се наложи да й направят в “Пирогов” заради абсцес. \n\n Така че явно загърбила собствените си неволи соцлидерката обяви, че БСП ще иска изслушване в енергийната комисия в четвъртъкна КЕВР, защото подозира зависимости от монополите от страна на комисарите.\n\r\nИскането за изслушването е депозирано в Народното събрание, а за участие са поканени представители на бранша, на работодателите и всички заинтересовани институции, уточни Нинова. \n                    \n                    \n                \r\nТя определи КЕВР като независима в кавички и обвини, че 10-15 комисари, затворени на тъмно, решават съдбата на милиони. \n\r\nСпоред нея с решението си за скок на цените на газ и парно те взимат от джобовете на хората, убиват българската икономика, а най-лошото е, че изправят хората пред невъзможност да използват елементарни услуги като топла вода\n\r\nНинова коментира и наложената глоба от Брюксел върху БЕХ.\n\r\nТя съобщи, че евродепутат от левицата ще постави въпроса дали ЕК има наистина условие за приватизация на \"Булгартрансгаз\". \n\r\n\"Ние сме против приватизацията на стратегически за страната обекти. В тази връзка отправям към премиера Борисов, така, както е решил за \"Булгартрансгаз\", да последва нашите предложения всички стратегически обекти да бъдат изключени от приватизация и концесии“, призова Нинова.", "date": "2018.12.18", "title": "В КЕВР на \"тъмно\" ли работели та вдигали цените?!"}
{"url": "https://www.dnes.bg/stranata/2018/12/18/zaradi-hazart-myj-se-zapali-v-kolata-si-i-izgoria.396940", "text": "36-годишният Манол Стоянов от Тервел е открит овъглен в автомобила си, в началото на декември. Стоянов е работел в местно чейнджбюро. \r\nВ началото на декември, неговата колежка отива на работа и открива, че в служебната каса липсват около 30 хиляди лева и над 1000 евро. Няма следи от влизане с взлом, вратата също не е била разбита.\n\r\nТогава жената е подала сигнал в полицията и след като органите на реда не откриват 36-годишния мъж, го обявяват за издирване.\n\r\nНяколко дни по-късно овъгленият му труп е открит в тервелското село Войниково, пише \"\". По случая са образувани две досъдебни производства – едно за кражбата на парите и друго за смъртта на Стоянов.\n                    \n                    \n                \r\nОсновната версия, по която работят разследващите е самоубийство, като един от вероятните мотиви е фатално увлечение към хазарта, последвано от сериозна задлъжнялост. По думите на окръжния прокурор, по трупа няма данни за насилствена смърт.\r\n ", "date": "2018.12.18", "title": "Заради хазарт: Мъж се запали в колата си и... изгоря"}
{"url": "https://www.dnes.bg/eu/2018/12/18/evrokomisiiata-ne-sme-iskali-chujd-kupuvach-za-beh.396939", "text": "Европейската комисия отрече твърдението на българския енергиен министър Теменужка Петкова, че е искала чужд инвеститор да влезе в Българския енергиен холдинг (БЕХ), за да се откаже от глоба за нарушаване на принципите на конкуренция на общия европейски пазар.\n\r\n„За нас беше важно само престуктурирането на компанията, така че да изчезне възможността за повтаряне на незаконните действия. Как да бъде направено това, не е наша работа“, заяви комисарят за конкуренцията на ЕС Маргрете Вестагер днес.\n\r\nВ понеделник, след като Еврокомисията обяви, че е наложила глоба от 77 млн. евро на БЕХ за злоупотреба с господстващо положение и препятстване на частни компании до газопреносната мрежа и до хранилището в Чирен, министър Петкова заяви, че Брюксел е искал приватизацията на „Булгартрансгаз“, за да не глобява холдинга. Петкова обясни, че това е било оценено като риск за националната сигурност и е било отхвърлено.\n                    \n                    \n                \r\nВестагер отрече твърдението на министъра и посочи, че Брюксел е искал само да се раздели доставката от преноса на газ, така че да бъде избягната възможността занапред да се водят координирани действия срещу навлизането на пазара на други играчи освен държавата, което противоречи на правилата за конкуренция на европейския пазар.\n\n\n\r\nБългария обаче е била напълно свободна на избере как да извади „Булгаргаз“ и „Булгартрансгаз“ изпод шапката на БЕХ  – дали чрез приватизация, чрез обособяването им като две отделни държавни дружества или чрез държавно-частно партньорство.\n\r\n„Дали те ще бъдат оформени като частни, публични или смесени бизнеси, не беше от значение“, обясни Вестагер.\n\r\nЕврокомисарят отрече и да е искано в „Булгартрансгаз“ да влезе чуждестранен инвеститор, което също беше казано от министър Петкова.\n\r\n „Ако решиш да продаваш нещо, сам решаваш кому ще го продадеш. Това не е наше решение. Ти си свободен да кажеш, че от съображения за сигурност не желаеш определен купувач при раздялата на активите на две компании. Това решаваш сам“, обясни Вестагер, добавяйки, че това се е случвало многократно в други държави от ЕС.\n\r\nЕврокомисарят, който води преговорите с българската държава през последните 3 от 6-те години на преговори по случая, посочи че целта им е била да се договорят ангажименти, „които не биха позволили ново нарушаване на правата за конкуренцията“.\n\r\n„Отне ни много време да търсим процедура за сътрудничество с българските власти, но българския парламент отхвърли този подход“, заяви Маргрете Вестагер. Тя обясни, че вотът на депутатите е направил невъзможно да се намери начин за истинско структурно разделяне на двете дъщерни компании на БЕХ, занимаващи се съответно с доставката и с преноса на газ на българския пазар. Това е било решаващо за налагането на глобата.\n\r\nСанкцията срещу БЕХ идва в момент, когато Европейската комисия и румънската „Трансгаз“ са в решаващ етап от преговори по сходен случай, след като румънската компания предложи решение, което в момента се тества от Брюксел.\n\r\nПрез 2017 г. на закрито заседание Народното събрание гласува против признаването на нарушаване на правилата за конкуренция на европейския пазар, което беше условие за намаляване на санкцията от Брюксел.\n\r\nОтказът от признаването на вина ще направи по-трудно за частните компании да доказват пропуснати ползи и да търсят обезщетение заради монопола на БЕХ на газовия пазар в България.\n\r\nЕвропейската комисия започна разследване срещу БЕХ през 2013 г. по жалба на „Овъргаз“, на която бе отказан достъп до газопреносната мрежа за доставка на собствено синьо гориво, след като „Булгаргаз“ отказа да й препродава от внасяните от нея количества от Русия.\r\n ", "date": "2018.12.18", "title": "Еврокомисията: Не сме искали чужд купувач за БЕХ"}
