{"url": "https://www.dnes.bg/notifikacii/2018/01/05/maika-sys-zabradka-bebe-1-na-viena-skandalyt-na-2018-a.364264", "text": "Истински расистки скандал и яростна интернет атака се разрази с първото родено бебе във Виена за новата година. \r\nОбявена от популярния печат за \"първото виенско бебе за годината\", малката Азел, родена в 00,47 ч. на 1 януари в клиника в австрийската столица, стана обект на куп неприятни коментари в интернет, понеже на снимките майка й е забрадена.\r\nКатолическата неправителствена организация \"Каритас\" - една от основните организации, помагащи на мигранти в Австрия, реагира незабавно и виенският й представител Клаус Швартнер поде кампания онлайн в подкрепа на новороденото момиченце.\r\nВ крайна сметка обаче групата във Facebook, събрала над 20 000 послания в подкрепа на бебето и неговите родители, бе закрита, след като бе масово докладвана от австрийци, предаде Франс прес.\r\n\"Омразата в интернет доби безпрецедентен мащаб, фокусирайки се върху едно невинно бебе\", изрази възмущението си Клаус Швартнер  и отбеляза, че нещата са минали границата на допустимото.", "date": "2018.01.05", "title": "Майка със забрадка, бебе №1 на Виена... Скандалът на 2018-а"}
{"url": "https://www.dnes.bg/world/2018/01/05/v-moskva-sybirat-podpisi-za-kandidaturata-na-putin.364244", "text": "В Москва бяха открити пунктове за събиране на необходимия брой граждански подписи, нужни за да е валидна президентската кандидатура на Владимир Путин, съобщава ТАСС. \r\nТъй като действащият държавен глава ще се яви на президентските избори през март като независим кандидат, той ще трябва да събере не по-малко от 300 хил. подписа.\r\nПутин се отказа да се възползва от правото на своята партия \"Единна Русия\" за издигане на кандидатура без доказване на гражданска подкрепа. Според законодателството на Русия, политически формации, които покриват определени условия имат право да издигат кандидати за президент без да е нужно събиране на граждански подписи, пише \"Фокус\".\r\n ", "date": "2018.01.05", "title": "В Москва събират подписи за кандидатурата на Путин"}
{"url": "https://www.dnes.bg/health/2018/01/05/zashto-pobeliava-kosata-na-mladite-hora.364215", "text": "Като признак на помъдряване белите коси са неизменно последствие от хода на възрастта. В единични случаи обаче дори хора в разцвета на младостта си може да забележат преждевременно побеляване на косата си и това да се превърне в сериозен естетически проблем. Естественото побеляване на косата се обяснява с намаляването броя на жизнеспособните пигментни клетки в космените фоликули, които придават съответния нюанс на растящите косми. Така след определена възраст растежът на косата се запзва, но той вече не е съпроводен с естественото й оцветяване. В случаите, когато белите коси се появят в по-млада възраст, причините за това са по-различни. Това е най-честата причина за преждевременна поява на бели коси. Проблемът се асоциира основно с недостиг на витамини от група В, най-често витамин В7 (биотин). Побеляването на косата в млада възраст може да се дължи и на дефицит на витамини D или Е. Всички тези витамини подпомагат естествената пигментация на растящите косми на косата, а побеляването й вследствие на техния дефицит може лесно да се компенсира след трайно нормализиране на приема им.  ", "date": "2018.01.05", "title": "Защо побелява косата на младите хора?"}
{"url": "https://www.dnes.bg/index/2018/01/05/liubimiiat-na-desi-slava-tatuira-imeto-na-sina-si.364241", "text": "Фолкпевицата Деси Слава дари с наследник младото си гадже Благой Найденов. Синът им Борис се роди на 28 декември, а боксьорът видимо е много щастлив. Независимо, че мнозина предричаха, че 17-те години разлика ще доведат до раздяла, двойката оцеля и вече се радва на общото им дете (за Деси това е втори син).Благой се похвали с нестандартен татус. Името на сина му и датата на раждането вече са изписани на лявата му гърда, в областта на сърцето.\"Няма по-прекрасно чувство от това да станеш баща! Благодаря на моята любима, че ме дари със син. На 28.12.2017 г. се роди нашето най-голямо богатство – Борис\", написа Найденов след появата на бебето.Засега той не е направил най-важната крачка – да предложи брак на по-възрастната си любима Деси Слава.Още новини за звезди четете на ", "date": "2018.01.05", "title": "Любимият на Деси Слава татуира името на сина си"}
{"url": "https://www.dnes.bg/business/2018/01/05/nad-8-godishen-ryst-premiite-v-obshtoto-zastrahovane.364194", "text": "Брутните премии на общозастраховатлените компании се увеличават с 8,6% в края на третото тримесечие на 2017 г., спрямо същия период на 2016 г., показват изчисленията на Investor.bg на база статистиката на Комисията за финансов надзор (КФН) за застрахователния пазар към края септември миналата година. За деветте месеца от януари общият брутен премиен приход на дружествата достига 1,3 млрд. лв., при 1,2 млрд. лв. за периода януари-септември 2016 г.\r\n\r\r\n                    \r\n                    \r\n\r\n\r\n ", "date": "2018.01.05", "title": "Над 8% годишен ръст премиите в общото застраховане"}
{"url": "https://www.dnes.bg/mish-mash/2018/01/05/nervnostta-e-estestveno-systoianie-za-tezi-zodii.364246", "text": "Нервността е сред най-неприятните чувства, които могат да объркат ежедневието и да провалят поставените цели. И макар да си повтаряте, че това по никакъв начин не помага, резултатът не е много различен.Всъщност, да си кажете, че не трябва да сте нервни, може да има обратен ефект, защото тогава просто седите в опит да се успокоите или поемате дълбоко въздух.За някои хора да бъдат нервни е съвсем нормална част от тяхната личност, без значение какво правят. Те са склонни да премислят много неща и също така имат проблеми при вземането на решения.Що се отнася до справянето с „нервната енергия“, понякога отдръпването от всичко, което ви прави нервни или тревожни, може да помогне. В други случаи скачането с двата крака в тези ситуации също може да се окаже от полза.Тази черта се проявява по-ясно сред някои знаци в зодиака. Кои са най-нервните зодии?Близнаците не само се тревожат почти през цялото време, но и са много нерешителни. Трудно вземат решения, които да ги задоволяват напълно.Представителите на тази зодия обикновено са концентрирани в по-голяма степен върху опитите да подредят мислите в главата си. А това само задълбочава повече проблема с нервността.Кои са другите зодии, които заемат първите места в тази класация, четете на ", "date": "2018.01.05", "title": "Нервността е естествено състояние за тези зодии"}
{"url": "https://www.dnes.bg/akoshtete-vqrvaite/2018/01/05/gadatelkata-na-asperji-kataklizmi-i-konflikti.364201", "text": "Джемима Пакингтън стана популярна със странния си начин да прави прогнози за бъдещето с аспержи. Въпреки необичайния метод за предсказание, гадателката удари в десятката с точната информация за Brexit. \r\n61-годишната жена е единствената в света, която \"гледа\" на аспержи. Маниерът й е да подхвърля аспержите във въздуха и въз основа на това как се подреждат върховете им, когато паднат на земята, прави своите предвиждания, пише в. \"Дейли мирър\", цитиран от БТА.\r\nСпоред Джемима през 2018 година САЩ ще докарат света до ръба на сериозен конфликт. Планетата ще бъде засегната от доста страшни земетресения и вулканични изригвания, но най-поразяващите вести ще трябва да се очакват от британското кралско семейство.\r\nПо думите на гадателката следващите 12 месеца ще бъдат белязани от рекорден брой раждания. Премиерът на Великобритания Тереза Мей ще бъде заместена на поста още преди края на 2018-а. В Уестминстър ще се разрази още един шумен политически скандал.\r\nНа тазгодишните \"Оскар\"-и Джемима предвижда голям успех на британските филми и златна статуетка за британски актьор.Мрачни са предсказанията й в спорта, където нейните сънародници няма да спечелят нищо значимо през годината. Мехурът на биткойните ще се спука по най-зрелиищен начин, предсказва гадателката.", "date": "2018.01.05", "title": "Гадателката на аспержи: Катаклизми и конфликти"}
{"url": "https://www.dnes.bg/usa/2018/01/05/nepodgotveniiat-i-sueten-trymp-iz-knigata-razgnevila-beliia-dom.364206", "text": "Днес в САЩ ще излезе книга на журналиста Майкъл Улф, която още преди излизането си разтресе Белия дом и Доналд Тръмп. \"Fire and Fury: Inside the Trump White House\".Майкъл Улф е провел десетки интервюта с \"вътрешни хора\" в Белия дом. Дори и за администрация, свикнала с доста бомбастични скандали, написаното в книгата е скандално. Естествено, от там веднага заклеймиха книгата на Улф.\n\n\"Участието в книга, която може да бъде описана само като боклучава таблоидна измислица, показва тъжни и отчаяни опити за обществена значимост\", отсече прессекретарят на Тръмп - Сара Хъкаби Сандърс.Ето и седем акцента, изведени от \"Политико\".Доналд Тръмп редица пъти заяви пред медиите, че прекарва часове на ден четейки документи, отричайки напълно информацията, че всъщност гледа телевизия през повечето време. Дали така мисли екипът му?\"Той не осмисля информацията в традиционния смисъл\", пише Улф в книгата си. \"Той не чете. Дори не преглежда. Някои смятат, че в най-общия смисъл той е не повече от полуграмотен. Той се доверява на собствената си експертиза - независимо колко нищожна и нерелевантна е тя, повече отколкото на всеки друг\", пише Улф.Още от твърденията в книгата - президентът на САЩ, колкото и уверен да е, често е парализиран и рядко е информиран, дърдори много и е с много комплекси. Улф го описва като човек, чиято инстинктивна реакция е да напада и държанието му прикрива нерешителност.Кейти Уолс, бившата заместник-шефка на екипа на Белия дом описва работата си с Тръмп с думите: \"Сякаш да се опиташ да разбереш какво иска дете\".Кампанията на Тръмп и екипът му са очаквали да бъдат победени. Мениджърът Келиан Конуей е говорила пред журналисти и тв водещи за очакваната загуба от офиса си в Тръмп Тауър, обвинявайки тогавашния председател на Националния комитет на Републиканската партия Райънс Прибъс.Майкъл Флин, бившият съветник по национална сигурност е бил предупред от приятели, че приемайки $45 000 за своя реч от руснаци, е лоша идея. Той обаче заявил, че това би било проблем \"само ако спечелим\".На хоризонта се задавала загуба, но Тръмп бил все така доволен. \"Това е по-голямо от всичко, за което съм мечтал\", казвал Тръмп седмица преди изборите. \"Не мисля за загуба, защото това не е загуба. Ние тотално спечелихме\".В нощта на изборите Доналд Тръмп младши видял своя баща, който изглеждал сякаш е видял призрак. А Мелания плачела... но не от щастие.Майкъл Улф описва президентът на САЩ като човек, неспособен да се съсредоточи. Неопитността му в управлението е отдавнашна тема в американската преса, но книгата описва Тръмп като абсолютен невежа в основите на американското управление. Сам Нунберг, един от ранните помощници в кампанията на Тръмп си спомня как се е опитвал да разговря с милионера от Манхатън за Конституцията.\"Стигнах до Четвъртата поправка\", разказва Нунберг, \"преди пръстът му да се добре до устните му и той да завърти очи\".След избирането на Тръмп на него му предстоели редица срещи с бизнес лидери. В средата на декември 2016 г. той се срещнал в Тръмп Тауър с група изпълнителни директори на технологични компании и след това обсъдил срещата с медийния консерватор Рупърт Мърдок.Тръмп казал на Мърдок, че смята, че може да работи с тях по въпроса за визи тип H-1B, нещо, за което те отдавна настоявали като начин да се привлекат способни кадри.Мърдок обаче му отговорил, че подобни действия ще се в разрез с предизборните обещания на Тръмп за затягане на режима за емигрантите.\"Какъв ш*бан идиот\", казал Мърдок, след като затворил телефона, се твърди в книгата на Улф.Афинитетът на Тръмп към веригите за бързо хранене не е просто въпрос на вкус: Улф пише, че има и нещо общо със страхът му да не бъде отровен. Президентът особено харесва храната на Макдоналдс, защото \"никой не знае, че той ще дойде и храната е сигурно приготвена\".Предпочитанието му не се е променило и откакто е встъпил в длъжност. Кийт Шилер, дългогодишният помощник на Тръмп, който служеше като негов асистент в Овалния офис до септември, понякога е ходел до Макдоналдс на няколко преки от Белия дом, за да задоволи вкусовете на президента.Дъщерята и зетят на Тръмп, които станаха съветници в Белия дом, се замислят и за собствено политическо бъдеще. Улф пише, че двамата са сключили сделка: Ако в някакъв момент в бъдещето се появи възможност, тя ще е човекът, който ще се кандидатира за президент. Иванка се забавлява с идеята, че първата жена президент няма да е Хилари Клинтън, в Иванка Тръмп.Къшнър и Иванка често са виждани като умерените в Белия дом, въпреки че влиянието им върху политиките на администрацията са спорен въпрос.Суетният Доналд Тръмп може и да се обиди, щом разбере, че най-голямата му дъщеря Иванка се забавлява с необичайния вид на косата му. Улф пише, че тя се отнася с баща си с доза ирония и се подиграва на прическата му.Оказва се, че тя дори описвала как се постига този невероятен ефект пред приятели. А цветът бил плод на нетърпението на Доналд Тръмп, който използвал боя за мъже, но бил прекалено нетърпелив да я остави да свърши работата си и затова се получавал този наситен оранжево-рус цвят.А Тръмп толкова харесва външния вид на дъщеря си...", "date": "2018.01.05", "title": "Неподготвеният и суетен Тръмп: Из книгата, разгневила Белия дом"}
{"url": "https://www.dnes.bg/eu/2018/01/05/turskiiat-narod-e-umoren-ot-pregovori-s-es-otseche-erdogan.364261", "text": "Турският народ е уморен от безкрайните преговори за членство в ЕС, заяви турският президент Реджеп Тайип Ердоган на съвместна пресконференция с френския си колега Еманюел Макрон в Париж, предаде Анадолската агенция.\r\nВъзможно е в крайна сметка да ни принудят да направим определени стъпки. Анкара обаче няма намерение постоянно да моли да бъде приета в състава на ЕС, предупреди турският лидер.\r\nПо думите му е много жалко, че Турция е принудена да чака пред вратите на ЕС 54 години.\r\nЕманюел Макрон на свой ред призова да бъде сложен край на двуличието в отношенията между ЕС и Турция, както и за сътрудничество и открит диалог с Турция във връзка с преговорите й за членство в ЕС.\r\nФранция вярва, че бъдещето на Турция трябва да бъде в Европа, заяви още Макрон, цитиран от БТА.", "date": "2018.01.05", "title": "Турският народ е уморен от преговори с ЕС, отсече Ердоган"}
{"url": "https://www.dnes.bg/world/2018/01/05/voinata-s-idil-navliza-v-nova-faza.364259", "text": "Британският министър на отбраната Гавин Уилямсън предупреди, че опасността от групировката \"Ислямска държава\" \"далеч не е отминала\" въпреки разгрома й в Ирак, предаде Асошиейтед прес.\r\nУилямсън посочи, че сега битката \"навлиза в нова фаза\" и изрази ангажимент от името на правителството си да се продължи съвместната работа с предвожданата от САЩ международна коалиция с цел преследване на остатъка от бойците на \"Ислямска държава\" в Сирия и на други места.\r\nМинистърът, който направи тези изявления на пресконференция в Багдад, подписа декларация за намерение за британски инвестиции в размер на 10 милиона лири в иракските служби за борба с тероризма.\r\n\"Британското правителство е решено да спечели войната в интернет, като попречи на набирането на още фанатични бойци чрез разпространяваната пропаганда на \"Ислямска държава\", заяви още той, цитиран от БТА.\r\nАгенцията отбелязва, че миналия месец Ирак обяви победа над \"Ислямска държава\" след повече от три години на ожесточени боеве с екстремистката групировка в западните и северните райони на страната.", "date": "2018.01.05", "title": "Войната с ИДИЛ навлиза в нова фаза"}
{"url": "https://www.dnes.bg/technology/2018/01/05/nova-tendenciia-pri-apple-produktovi-otlaganiia.364255", "text": "Като дългогодишен главен оперативен директор на Apple Тим Кук беше познат с това, че уверяваше, че новите продукти ще излязат на пазара навреме.\r\nСега, когато Кук е главен изпълнителен директор, новите устройства непрестанно закъсняват, което повдига въпроси сред анализаторите за това дали технологичният гигант не губи част от конкурентоспособността си, пише в свой анализ Wall Street Journal.\r\nОт трите основни нови продукта, откакто Кук застана начело през 2011 г., слушалките AirPods през 2016 г. и миналогодишната колонка HomePod не успяха да излязат на датите, обявени публично от компанията. След като обеща, че Apple Watch ще излезе в началото на 2015 г., устройството беше пуснато през април, с дълъг период на чакане за доставка. Освен това Apple отложи излизането на Apple Pencil и Smart Keyboard, два от ключовите аксесоари за нейния iPad Pro.\r\nОтлаганията допринесоха за доста по-дългото чакане между обявяването и доставянето на продукта – средно по 23 дни за новите и обновените продукти през последните шест години, в сравнение със средно 11 дни през предходните шест години, сочи анализ на Wall Street Journal.\r\nТази пауза между обявяването и пускането на продукта има потенциала да засегне Apple на няколко фронта. Отлаганията дават на конкурентите време да реагират – нещо, което компанията се опитваше да предотврати в миналото, като държеше на сроковете, твърдят анализатори и бивши служители.Проблемите с производството допринасят за това Apple да пропусне изключително важния коледен период за два от своите нови продукти – AirPods и HomePod. Когато струващият 349 долара HomePod беше обявен през юни, Apple акцентира върху страхотния му звук и обяви, че ще бъде готов за декември. Но през ноември разкри, че продажбите са отложени за тази година. Поради това тя пропусна сезона на раздаване на подаръци, в рамките на който умните колонки бяха най-продаваният продукт. Apple все още не е обявила кога точно ще се появи HomePod на пазара.\r\nМеждувременно през септември Amazon.com обяви Echo с нов дизайн за 99 долара. Няколко седмици по-късно Google разкри подобрения в колонката си Google Home Max, струваща 399 долара.\r\nОтлагането на HomePod е добра новина за Amazon и Google, които имат възможност да разширят продажбите си сред лоялните потребители на iPhone и iPad, коментира Мат Сърджент, директор на компанията за проучвания Magid. Apple изглежда „губи инерция и е голямо притеснение от стратегическа гледна точка за това как позиционират марката“, допълва той.\r\nApple е отказала коментар от Кук.\r\nНякои от конкурентите на Apple също се сблъскаха с проблеми с веригата за доставки. Samsung Electronics изтегли своите телефони Galaxy Note 7 от пазара през 2016 г. заради проблеми с батериите, докато Alphabet даде двугодишна гаранция за своя смартфон Pixel 2, след като се появиха слухове, че екранът на устройството може да изгори лесно. \r\nУправлението на Кук е успешно по други критерии. Приходите са се увеличи повече от два пъти, въпреки проблемите през последните две години, а цената на акциите на Apple е скочила над три пъти през последните шест години до рекордни стойности. Компанията заяви, че очаква последните три месеца на 2017 г. да ѝ донесе нов рекорд по продажби.\r\nЕдна от причините за отлаганията може да се дължи на разликите в подхода на Кук и неговия предшественик Стив Джобс. Кук обявява продуктите и датите на премиерите им по-рано, отколкото го правеше Джобс, чиито бивши служители твърдят, че е чакал докато продуктът е готов за продажба, преди да разкрие информация за него публично, освен за уникални устройства като iPhone и Apple TV.", "date": "2018.01.05", "title": "Нова тенденция при Apple: Продуктови отлагания "}
{"url": "https://www.dnes.bg/obshtestvo/2018/01/05/evgeni-minchev-se-chudi-za-tretiia-pol-gei-semeini-cennosti-niama.364203", "text": "\r\n                        \r\n                        \r\n                        \r\n                    Лорд Евгени Минчев се обяви против еднополовите бракове. Той смята, че те няма да помогнат с нищо.\r\n\"Ако двама мъже искат да бъдат щастливи, те могат да бъдат щастливи без гей брак\", обясни Минчев пред .\n\n\n\n\nСпоред него това ще създаде нови фалшиви бракове, както вече съществуващите такива и между мъж и жена.\r\n\"Вече няма семейни ценности, камо ли да има гей семейни ценности\", подчерта още Евгени Минчев.\r\nТой сподели още, че не може да разбере за какво се пледира с този \"трети пол\".\r\nМинчев коментира и скандалите около новата \"Мис България\" Тамара Георгиева. Според него има настроения срещу нея и много хора нямат реална представа за красотата.", "date": "2018.01.05", "title": "Евгени Минчев се чуди за третия пол: Гей семейни ценности няма!"}
{"url": "https://www.dnes.bg/stranata/2018/01/05/otvyd-pravilata-i-za-svobodata-ulicata-kato-dom-na-sydbite.364213", "text": "Приютът за временно настаняване на бездомни и социално слаби лица във Варна има готовност да приюти изпаднали в нужда граждани на местната и на други общини. Това заяви за Медийна група \"Черно море\" неговият управител Димитър Алатов. Структурата работи в координация с полицията, Бърза помощ, болниците, районните кметства и всички ресорни институции. Настаняваните получават възможност за пренощуване (легло, чаршафи) и топъл обяд. За жители на община Варна срокът за временно пребиваване е до 3 месеца, гостите от други места се подслоняват за седмица.\r\nПроучване напоказа, че бездомните по улиците на Варна са много и с различни съдби. Точният им брой не е известен, но общото, което ги свързва е улицата, а това, което ги отличава е отношението към живота под открито небе. Някои са попаднали там по принуда, но има и такива, които сами са избрали този начин на живот и отказват да бъдат настанени в приюта.\r\nДори когато с намесата на институциите и гражданите попаднат там, вместо да останат под покрив, бездомниците бягат, обикалят из града и просят милостиня. Някои от тях дори не са облечени в топли дрехи, за да се предпазят от студа. Предположенията на психолозите и социалните работници са, че тези хора просто не са свикнали да спазват правилата, които са наложени в центъра за временно настаняване и напускат. Това е начинът на живот, с който са свикнали и те се връщат към него.\r\nКъм момента в приюта във Варна са приети 60–65 души. От тях - двама от община Белослав, а останалите са местни. За периода ноември–януари са приети 15 лица, а новата година е преминала спокойно, защото времето засега е меко и няма форсмажорни обстоятелства, добави Димитър Алатов.\r\n\"Нуждаещите се могат сами да ни потърсят, тук има социален работник, обработва им документите, а медицинско лице им преценява общото физическо състояние. Ако всичко е наред – приемаме ги и още на другия ден могат да се възползват от топлия обяд\", обясни още управителят на приюта.\r\n\"Друг вариант за приемане е ако лицето е намерено в безпомощно състояние на улицата. Тогава се действа чрез Бърза помощ и полицията, първо се преценява от лекар дали може да бъде настанен в приют или трябва да се хоспитализира. МВР пък прави справка за самоличността. Забелязал съм, че в този случай често попадаме на лица в лошо алкохолно състояние. На тях им отказваме прием\", допълни още той.\r\nПри всички случаи обаче настаняването става с изричното желание на нуждаещите се. Никой не може да ги задържи там против волята им.\r\nКапацитетът на приюта е за 100 човека, като е налице възможност и за надвишаването му при влошени метеорологични условия през зимния сезон. Настанените лица трябва да могат сами да се обслужват в ежедневните си нужди и да са способни осъзнато да носят отговорност за действията си. В приюта се спазва Правилник за вътрешен ред. Домашен социален патронаж доставя храна по един път на ден в работните дни. Отоплението е от локалната парна инсталация на СУПЦ, което осигурява целодневно топла вода през отоплителния период на зимата. \r\nПриютът е алтернативна форма на грижи с комплекс от социални услуги, чието качество предоставя възможност за насърчаване реинтегрирането на бездомните граждани, както и настаняването им в други социални институции, предоставящи не временни, а дългосрочни социални услуги. Със съдействието на медицинска сестра и социален работник настанените граждани могат да си изберат личен лекар и да се регистрират в Борсата по труда, ако не са го сторили досега. Получават съдействие, за да си подготвят документи, необходими за явяване пред ТЕЛК и пенсиониране, издаване на лична карта и окомплектоването на друга документация, свързана с държавните и общински институции, както и осъществяването на контакти с неправителствени организации.\r\n\"Годишно обработваме около 350–400 молби за настаняване. При лошо време не се чака административния реда, а приемаме хората веднага. Повечето от идвалите при нас се социализират, единици се връщат отново\", каза още Димитър Алатов.", "date": "2018.01.05", "title": "Отвъд правилата и за свободата: Улицата като дом на съдбите"}
{"url": "https://www.dnes.bg/akoshtete-vqrvaite/2018/01/05/pokaji-mi-bedro-britni-spiyrs-se-hvali-s-tialo.364185", "text": "Явно сред звездите е много модерно да посрещат новата година някъде, където можеш да се съблечеш по бански и да се изкъпеш в морето насред зима.\r\n \r\nБритни явно е поработила над фигурата си, защото показа стегнато дупе на Хаваи. Но тренировките за звездата не спират, защото тя спортуваше в жълт бански заедно с двамата си сина Шон и Джейдън Федерлайн.\r\nСпиърс сподели в Instagram: „Аз и моите момчета се радваме на топлото време“.\r\n \r\nПевицата със сигурност заслужава почивка, след като за последните четири години положи много усилия да увери феновете, че има още какво да покаже.", "date": "2018.01.05", "title": "Покажи ми бедро! Бритни Спиърс се хвали с тяло"}
{"url": "https://www.dnes.bg/sofia/2018/01/05/predsedatelstvoto-na-es-pochva-koi-ulici-se-zatvariat.364262", "text": "Временно се променя организацията на движението в София заради официалното посещение на колегиума на комисарите на ЕК във връзка с Българското председателство на Съвета на Европа, съобщиха от Столична община.\r\nВ тази връзка се забранява се престоят и паркирането на пътни превозни средства, с изключение на автомобилите, превозващи участниците в мероприятията, както следва:\r\nОт 17.30 часа на 10 януари до отпътуване на делегациите на 12 януари на ул. „Ген. Гурко” между ул. „Г.С.Раковски” и ул. „Кн. Александър І”.\r\nОт 17.30 часа на 10 януари до приключване на мероприятията 11 януари:\r\n- на ул. „Кн. Александър І” между ул. „Ген. Гурко” и бул. „Цар Освободител”;\r\n- на ул. „Аксаков” между ул. „Дякон Игнатий” и ул. „Г.С.Раковски”;\r\n- на ул. „Дякон Игнатий” между ул. „Ген. Гурко” и бул. „Цар Освободител”;\r\n- на ул. „Кузман Шапкарев” между ул. „Иван Вазов” и ул. „Ген. Гурко”;\r\n- на ул. „Славянска” между ул. „Г.С.Раковски” и ул. „Дякон Игнатий”;\r\n- на ул. „Г.Бенковски” между бул. „Цар Освободител” и ул. „Иван Вазов”;\r\n- на ул. „Иван Вазов” между ул. „Г.С.Раковски” и ул. „Дякон Игнатий”.\r\nОт 06.30 часа до приключване на събитията на 11 януари:\r\n- на площад „Кн. Александър І”, срещу Национална художествена галерия;\r\n- на пл. „Кн. Александър І” между бул. „Цар Освободител” и ул. „Московска”.\r\nОт 17.30 часа на 11 януари до приключване на мероприятията на 12 януари:\r\n- на ул. „Доспат” между бул. „Витоша” и ул. „Баба Неделя”;\r\n. на ул. „Баба Неделя”;\r\n- на ул. „Д-р Христо Стамболски”.\r\nПо преценка на отдел „Пътна полиция” при СДВР ще се забранява влизането на пътни превозни средства, с изключение на автомобилите обслужващи мероприятията, както следва:\r\nОт 08.00 часа до приключване на 11 януари:\r\n- по ул. „Ген. Гурко” между ул. „Г.С.Раковски” и ул. „Кн. Александър І”;\r\n- по ул. „Кн. Александър І” между ул. „Ген. Гурко” и бул. „Цар Освободител”;\r\n- по ул. „Аксаков” между ул. „Дякон Игнатий” и ул. „Г.С.Раковски”;\r\n- по ул. „Дякон Игнатий” между ул. „Ген. Гурко” и бул. „Цар Освободител”;\r\n- по ул. „Кузман Шапкарев” между ул. „Иван Вазов” и ул. „Ген. Гурко”;\r\n- по ул. „Славянска” между ул. „Г.С.Раковски” и ул. „Дякон Игнатий”;\r\n- по ул. „Г.Бенковски” между бул. „Цар Освободител” и ул. „Иван Вазов”;\r\n- по ул. „Иван Вазов” между ул. „Г.С.Раковски” и ул. „Дякон Игнатий”.\r\nОт 08.00 часа на 12 януари до приключване на мероприятията:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.\r\nЗа времето от 11.00 до 12.00 часа на 12 януари се закрива спирка с код 0395 (Бул. Черни връх), под „Моста на влюбените”, след бул. „Черни връх”, посока бул. „България”.\r\nСтолична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.05", "title": "Председателството на ЕС почва: Кои улици се затварят?"}
{"url": "https://www.dnes.bg/notifikacii/2018/01/05/golo-shestvie-v-parij-erdogan-ubiec-na-choveshki-prava.364239", "text": "\n\r\nГолите до кръста жени демонстрираха пред Елисейския дворец. \r\nТе скандираха: \"Ердоган – убиец на човешките права\".\r\nПо телата им бяха изписани послания, осъждащи политиката на турския държавен глава.\r\nМинути след началото на протеста жените бяха задържани от полицията, пише bTV.", "date": "2018.01.05", "title": "Голо шествие в Париж: Ердоган – убиец на човешки права!"}
{"url": "https://www.dnes.bg/politika/2018/01/05/v-klipa-za-pred-es-bylgariia-skritoto-evrobiju.364209", "text": "\nКлип озаглавен \"Това е България\" представя страната като \"скритото бижу на Европа\". Това обяви Лиляна Павлова, която показа две видеа подготвени за българското председателството на съвета на ЕС.Първият клип разказва за страната през очите на двама герои, в чиито роли влизат актьорите Лорина Камбурова и Бойко Кръстанов.Двамата се запознават във влак, влюбват се и тръгват на пътешествие из страната.В клипа са засегнати традиициите и културата на България, показана е природата и се изтъква, че страната ни е на картата на света от 13 века, пише \"Монитор\".\"Няма как да не се влюбиш в България от пръв поглед. Най-голямото й богатсво са хората - истински и искрени. И понеже ние знаем, че хората правят мястото, твърдо вярваме, че именно съединението прави силата\", завършва клипът.Второто видео показва българските приоритети по време на председателството. В него се посочва, че България ще търси баланса между различни гледни точки и се припомнят четирите основни приоритети - перспективата на Западните Балкани, сигурността и стабилността, цифровата икономика и младите хора.Тези теми ще бъдат и в дневния ред на съвместеното заседание на правителството с колежа на комисарите на 12 януари.За председателството има подготвен и трети клип, които ще покаже известните българи, постиженията ни и какво сме дали на света. Видеото ще бъде представено до няколко седмици. Времетраенето на всички клипове са по три минути.\r\n ", "date": "2018.01.05", "title": "В клипа за пред ЕС: България – скритото евробижу!"}
{"url": "https://www.dnes.bg/mish-mash/2018/01/05/netyrpenie-30-dvoiki-s-data-za-svatba-v-burgas-sled-chng.364196", "text": "30 бъдещи семейства са запазили дата за сватба в Бургас още в първия работен ден на новата 2018 година, съобщиха от общината. Още на следващия ден 5 от тях са се врекли във вечна вярност.\r\nОтминалата година отбелязва ръст на сватбите в Бургас. Броят на бракосъчетанията в морския град се е увеличил с 206 в сравнение с тези през 2016-а. През 2017 г. те са 1090, като 75 са смесени бракове с чуждестранни граждани.При тях единият от партньорите най-често е от Русия, Украйна или Турция, но се срещат представители и на по-екзотични и далечни дестинации като Нигерия и Филипините.\r\nПоследните граждански бракове за 2017-а са сключени в последния работен ден от годината - 29-ти декември. \r\nНай-предпочитаното място за извършване на сватбените ритуали в Бургас през миналата година е Културен център \"Морско казино\". Влюбените двойки го избират заради местоположениетому, съчетаващо романтичния изглед към морето и чудесните условия за снимки в Морската градина.Не са малко случаите, когато жители на други градове в страната избират да пътуват до Бургас, само за да се венчаят в Морското казино.\r\nВлюбените могат да си кажат заветното \"да\" в Ритуалната зала на ул. Вардар 1 и Експо център \"Флора Бургас\", която също се налага като любимо място за сключване на граждански брак.\r\nДруга любопитна тенденция през 2017 г. при браковете е увеличеният брой изнесени ритуали сред природата. През 2016 г. те са 37, а през миналата година вече са 43. Сватби на открито се организират на различни места в Бургас, но най-предпочитани сред тях са Морската градина и остров Света Анастасия, който се оформя като най-романтичното кътче за сключване на брак.\r\nНай-любимият на бургазлии месец за сключване на брак е септември. За миналата година сватбите тогава са били 162. Останалите традиционно предпочитани месеци за венчавка са май, юни, юли и август.", "date": "2018.01.05", "title": "Нетърпение: 30 двойки с дата за сватба в Бургас след ЧНГ"}
{"url": "https://www.dnes.bg/stranata/2018/01/05/bratovched-na-izdirvaniia-rosen-angelov-tiha-voda-beshe.364248", "text": "\"Тиха вода беше\" – така братовчед на издирвания за шесторното убийство в Нови Искър Росен Ангелов описа своя роднина. Когато вижда снимката на братовчед си по телевизията, Иван Георгиев изпада в шок.\n\n\n\n\n\n\r\n\"Те такива, които вършат такива престъпления, са тиха вода. Те не събират хора тука да пийнат, да се повеселят\", споделя още пред bTV Георгиев.\r\nРосен Ангелов напуска родното си Змеево още като младеж, но преди това се забърква в неприятности. Местни хора разказват, че е участвал в кражби.\r\nПрез последните дни в селото има засилено полицейско присъствие. Местните се притесняват, че Росен може да е някъде наоколо. През последните два дни хората от селото почти не излизат от къщите си.\r\nМеждувременно стана известно, че полицаи са във водите на река Искър, в района на село Владо Тричков.\r\nНамерили са го полицаи, които участват в издирването на обвинения за шесторното убийство Росен Ангелов, но към момента самоличността на намерения е неясна.\r\nПредстои това да бъде установено в кратки срокове. В района има засилено полицейско присъствие.", "date": "2018.01.05", "title": "Братовчед на издирвания Росен Ангелов: Тиха вода беше"}
{"url": "https://www.dnes.bg/business/2018/01/05/koi-sa-finansovo-nai-moshtnite-futbolni-otbori.364193", "text": "В проучване, проведено от Soccerex - организаторите на най-големия футболен финансов форум в света, Манчестър Сити е изведен като най-мощния във финансово отношение клуб в света, побеждавайки традиционните сили като Реал Мадрид, Барселона и градския конкурент Манчестър Юнайтед.Англия има най-много представители в класацията, изготвена от компания за бизнес анализи Soccerex, като цели осем отбора от Висшата лига намират място в ТОП 30.Лидерът във Висшата лига е оценен с индекс 4,883. Втори в подреждането е друг английски отбор - Арсенал. Той е клубът с най-големи имуществени активи - 766 млн. евро. На трето място е френският шампион \"Пари Сен Жермен\".В анализа клубовете са оценени по индекс, наречен FFI (Football Finance Index), който се определя от пет критерия - общата цена на футболистите в състава, активите на клуба (стадион, тренировъчни центрове и други имущества), пари в банка (общото нетно състояние на собствениците), потенциални инвестиции и задължения. Проучването e изготвено въз основа на годишните финансови доклади на клубовете за сезон 2015-2016. В изследването е взета информация от източници като Financial Times, Bloomberg, Yahoo Finance, Forbes, Transfermarkt и Hoovers. Класацията Soccerx Football Finance 100 разкрива, че собствениците на отборите от Топ 100 в целия свят разполагат със съвкупно нетно богатство от малко над 475 млрд. евро. В Китай нетната стойност на собствениците на деветте най-големи клуба възлиза на 60 млрд. евро, а в САЩ собствениците на най-богатите клубове имат общо около 26 млрд. евро. Собствениците на първите 30 клуба, определени в този отчет, имат нетно богатство в размер на над 366 млрд. евро.Притежаваните от милиардери клубове представляват само единия тип бизнес модел. Клубове като Реал Мадрид и Барселона са собственост на членовете си клубове, докато в Германия т. нар. 50+1 система работи за тимове, като Байерн Мюнхен. Има и друг вид собственост, като тази на Волфсбург и Байер Леверкузен, които са собственост на корпорации.Какво показва още класацията вижте в ", "date": "2018.01.05", "title": "Кои са финансово най-мощните футболни отбори?"}
{"url": "https://www.dnes.bg/notifikacii/2018/01/05/18-godishni-vzrivili-bankomat-vdyhnovili-se-ot-tv-to.364223", "text": "Двама младежи на по 18 години са взривили банкомата на бул. \"Панчо Владигеров\" на 28 декември миналата година. Те вече са арестувани, съобщи главният секретар на МВР Младен Маринов.\n\nМладежите гръмнаха устройството, което беше поставено в помещение със свободен достъп, но не успяха да задигнат нито лев от него.\"Споделят, че мотивацията им дошла от телевизията. Гледали са случаите на разбити банкомати, но са пропуснали последната серия – тази за задържането на извършителя в Перник\", обясни Маринов.А след взривяването на банкомата там полицията успя да задържи един от обирджиите. Трима успяха да избягат и са обявени за общодържавно издирване.\"Но престъплението е разкрито и извършителите са разкрити\", заяви главсекът на МВР.\r\n ", "date": "2018.01.05", "title": "18-годишни взривили банкомат, вдъхновили се от ТВ-то "}
{"url": "https://www.dnes.bg/mish-mash/2018/01/05/bodigardyt-na-karl-lagerfeld-syzdade-kolekciia.364245", "text": "Лек е пътят към славата и кариерата като дизайнер, ако си бодигард на един от най-известните моделиери в модната индустрия.Тази теория затвърждава Себастиен Жондо, бодигардът на Карл Лагерфелд, който създаде капсулна колекция към марката на кайзер Карл.Персоналният асистент на креативния директор на Chanel е до него от 1990 година, а сега бере плодовете от тази привилегия.Началото на бонусите към професията започва още през 2005 година, когато Себастиен Жондо стартира модната си кариера, дефилирайки на модния подиум за мъжките колекции на Карл Лагерфелд.Днес марката очевидно е готова за още една стъпка в отношенията на създателя си с бодигарда му, а линията ще се казва Karl Lagerfeld curated by Sebastien Jondeau.Дизайнер в нея е самият Жондо, а колекцията ще бъде разкрита на 93-тото издание на Pitti Uomo във Флоренция.Линията на бодигарда включва дрехи и аксесоари, вдъхновени от гардероба на дизайнера и разкриващи ежедневието на дуото.Стилът на изделията е еклектичен с дух от спорта, ежедневието и официалния дрескод, а самите продукти ще варират от вълнен пуловер до костюм в три части и бели маратонки.Още новини за мода четете на ", "date": "2018.01.05", "title": "Бодигардът на Карл Лагерфелд създаде колекция"}
{"url": "https://www.dnes.bg/stranata/2018/01/05/falshiva-trevoga-namereniiat-trup-ne-e-na-rosen-angelov.364260", "text": "Намереният в река Искър по-рано днес труп не е на издирвания за шесторното убийство в Нови Искър Росен Ангелов, съобщава БНТ, като се позовава на информация от МВР. \n\n\n\n", "date": "2018.01.05", "title": "Фалшива тревога: Намереният труп не е на Росен Ангелов"}
{"url": "https://www.dnes.bg/notifikacii/2018/01/05/magistrala-hemus-prioritet-a-struma-kauza-za-bylgariia.364231", "text": "Доизграждането на магистрала \"Хемус\" е приоритет №1 за правителството, а изграждането на магистрала \"Струма\" - кауза за България, обяви в Ловеч председателят на УС на Агенция \"Пътна инфраструктура\" инж. Дончо Атанасов.По думите му, проектирането на участъка от \"Хемус\" от пътен възел \"Боаза\" до пътя Плевен – Ловеч, ще бъде съкратено със 7-8 месеца, за да може тази година да започнат процедурите по избор на изпълнител и надзор.\"Ще направим всичко възможно да стартираме и участъка до главния път Русе - Велико Търново. След произнасянето по доклада по ОВОС ще имаме възможност да стартираме и процедурите за участъка Русе - Бяла, до магистрала \"Хемус\", каза още Атанасов.Той призна, че има проблеми с виадуктите по \"Хемус\", в участъка от София до Ябланица. Там и в момента продължава авариен ремонт на стълбовете на виадуктите.Тази година ще бъде рехабилитирано лявото платно на км. 33, след тунел \"Витиня\".Дончо Атанасов коментира и изграждането на магистрала \"Струма\": \"Надявам се тази година вече да имаме сключени договори и за нея и през 2019 г. да започнем реалното строителство на най-тежкия участък от нея, тъй като той е жизнено важен за България\".Той обеща, че през настоящата година ще бъде подобрена инфраструктурата по второкласните и третокласните пътища.В Ловешка област ще се ремонтират участъци по направленията Тетевен - Рибарица и Троян - Дълбок дол - път I-IV. През пролетта ще започне ремонтът на два участъка от пътя Плевен - Ловеч, както и околовръстното шосе на Ловеч.", "date": "2018.01.05", "title": "Магистрала \"Хемус\" приоритет, а \"Струма\" – кауза за България"}
{"url": "https://www.dnes.bg/obshtestvo/2018/01/05/kryshtavame-decata-si-na-hanove-care-kakto-po-sveta.364167", "text": "Александър и Виктория са най-предпочитаните имена за новородените през 2017 г. у нас, по данни на НСИ. Така са кръстени съответно 1116 момченца и 741 момиченца.До 2015 г. Георги е начело в класацията на най-предпочитаните имена за  новородените момчета в България, но отстъпва първото място на  Александър още през 2016 г. Виктория продължава да води първенството, въпреки че броят на момичетата с това име (741) намалява вече втора година.Сред 10-те най-разпространени имена на новородените момчета наред с Георги,  Димитър, Иван и Никола преобладават необичайни за българската традиция като Мартин, Даниел и Виктор.В последните години се увеличава и броят на новородените с имена на български ханове и царе - Борис, Калоян, Симеон, Аспарух и други.Челната тройка сред десетте най-често срещани имена при момичетата -  Виктория, Мария и Никол се запазва вече трета година, като веднага след  тях са Рая и Александра.Най-разпространените мюсюлмански имена при момчетата и през 2017 г. са Емир и Мерт, а при момичета - Елиф и Мелек.Броят на децата с двойно име намалява с 37% спрямо десет години по-рано. 273 момчета и 468 са получили двойни имена, като разнообразието е изключително голямо.5391 различни имена са дадени на новородените през изминалата година. Запазва се тенденцията за по-голямо разнообразие при имената на момичетата (2 939 имена) отколкото на момчетата (2 452 имена), макар че\r\nразнообразието е по-малко от предходната година.От началото на 21-ви век все по-често се избират имена, които са популярни в целия свят - Александър, Мартин, Виктор, Николай, Виктория, Мария, Никол, София.Разнообразието на имената при жените остава по-голямо от това при мъжете. Личните имена на мъжете са малко над 31 хил., а на жените - почти 40 хиляди.\r\nМакар броят им да намалява в сравнение с предходната година, най-разпространени сред мъжете продължават да са имената Георги - 163 хил., Иван - 154 хил., и Димитър - 120 хиляди.Следват Николай - 93 хил., Петър - 72 хил., Христо - 59  хил., както и Александър, Стефан и Йордан - по над 50 хиляди. От всички мъже в страната 1 278 хил. притежават 20-те най-разпространени лични имена. Най-често срещаните мъжки мюсюлмански имена са Мехмед, Ахмед и Мустафа.\r\nПри жените 690 хил. носят 20-те най-разпространени женски имена в страната. Най-често срещаното име продължава да е Мария - 115  хиляди. Следват Иванка - 59  хил., Елена - близо 53  хил., и Йорданка - почти 3 хиляди. Сред двадесетте най-популярни имена при дамите следват Пенка, Даниела, Росица, Десислава, Петя, Гергана и други. Най-често срещаните женски мюсюлмански имена са Фатме, Айше и Емине.\r\nПрез януари има най-много именици - близо 900 хиляди българи празнуват на Васильовден, Йордановден  (Богоявление), Ивановден, Антоновден и Атанасовден.\r\nВ  първия месец от годината имен ден имат и Теодосий (11.01), Татяна (12.01), Евтим (20.01), Максим (21.01) и Григорий (25.01). Най-голям е броят на празнуващите имен ден на Цветница  - 374 хил. жени и мъже.\r\nДекември е най-наситеният откъм имени дни месец през годината - всеки втори ден някой има повод да почерпи, за да се слави името му.", "date": "2018.01.05", "title": "Кръщаваме децата си на ханове, царе, както по света..."}
{"url": "https://www.dnes.bg/crime/2018/01/05/zadyrjaha-kriminalno-proiaven-myj-za-palej-v-dobrich.364219", "text": "Полицията задържа криминално проявен мъж за палеж, при който в стопанство изгоряха 5000 бали фураж, съобщиха от МВР в Добрич.При инцидента на 3 януари в село Медово бяха унищожени и 500 квадратни метра покривна конструкция на сграда.Екипи на пожарната служба предотвратиха разрастването на огъня.51-годишният мъж от близкото село Подслон е задържан след издирване, посочват от областната дирекция. Полицията продължава разследването за палежа в досъдебно производство.", "date": "2018.01.05", "title": "Задържаха криминално проявен мъж за палеж в Добрич"}
{"url": "https://www.dnes.bg/obshtestvo/2018/01/05/astrolog-obeshta-2018-a-shte-e-spokoina-bez-iznenadi.364263", "text": "От политическа гледна точка 2018 година няма да донесе изненади. Въпреки множеството клатушкания на правителството, то е стъпило върху здрава основа, обяви астрологът Силва Дончева в студиото \"Денят ON AIR\".\"За предсрочни парламентарни избори не може и да става и въпрос. Такива е възможно да има, но чак през 2019-2020 година. През 2018 обаче в страната ни ще има множество скандали и протести. Голяма е вероятността и за радикални промени както в Европейския съюз, така и в световен мащаб\", отбеляза още тя.\r\nПред Bulgaria ON AIR Силва Дончева подчерта, че месец април ще бъде доста \"опасен\" и \"неспокоен\", а хороскопът сочел, че цялото лято ще е изключително бурно.\r\n\"След 21 март, когато слънцето навлезе в Овен, се очакват големи скандали и проблеми в държавата. Политическите играчи ще трябва да внимават как ще реагират на тези влияния\", предупреди астрологът в студиото на Кузман Илиев.\r\nИ допълни, че председателството ни на Съвета на ЕС ще премине спокойно.\r\n ", "date": "2018.01.05", "title": "Астролог обеща: 2018-а ще е спокойна, без изненади"}
{"url": "https://www.dnes.bg/usa/2018/01/05/kongresmeni-se-syvetvat-s-psihiatyr-dobre-li-e-donald-trymp.364152", "text": "Десетина американски конгресмени, повечето от които демократи, са се консултирали през екември с професорка по психиатрия от университета в Йейл, за да анализират психическото здраве на президента Доналд Тръмп, съобщават Си Ен Ен и изданието \"Политико\", предаде Франс прес.\r\nНеназован републикански сенатор се е присъединил към тази група, за да слуша и да задава въпроси на професор Банди Лий, която вече публикува книга, озаглавена \"Опасният случай на Доналд Тръмп\". Творбата е сборник от есета на психиатърката, анализираща психологическото състояние на американския президент.\r\n\"Конгресмените казаха, че се притесняват от опасността, която представлява президентът, от опасността, която представлява за страната неговата психическа нестабилност\", разказва Банди Лий пред Си Ен Ен.\r\nПоставянето на диагноза на пациент, без да е имало консултация с него, противоречи на правилата на Американската психиатрична асоциация, която призовава членовете си да се въздържат да дават професионално мнение за психическото състояние, на човек, когото не са оценили лично, посочва БТА.\r\nГоворителката на Белия дом Сара Сандърс разкритикува \"срамните и смешни\" думи на Банди Лий.\r\n\"Ако той (Тръмп) беше негоден за президентската длъжност, той нямаше да е най-вероятно на поста, който заема сега и нямаше да победи най-добрата група кандидати, която Републиканската партия е излъчвала някога\", каза Сандърс визирайки първичните избори през 2016 г.\r\nВ Камарата на представителите на Конгреса 57 конгресмени демократи, тоест 30 процента от групата им, подготвиха проект на закон за създаването на специална парламентарна комисия за \"президентската неспособност\", за да \"установи дали президентът е физически или психически неспособен да изпълнява функциите си\".\r\nАмериканската конституция предвижда два начина за замяна на президента. Първата е чрез отстраняване. Това става чрез вот в Конгреса, включващ повдигане на обвинения срещу президента в Камарата на представителите и гласуване за отстраняването в Сената, което трябва да бъде подкрепено от две трети от сенаторите. Вторият начин бе въведен с 25-ата конституционна поправка, която позволява на вицепрезидента и на половината от правителството да заявят, че президентът е \"неспособен да упражнява правомощията си и да изпълнява задълженията си\". \r\nВицепрезидентът поема тогава президентските функции. В случай на оспорване от страна на президента, Конгресът решава (с две трети от гласовете) дали да потвърди това прехвърляне на властта.", "date": "2018.01.05", "title": "Конгресмени се съветват с психиатър: Добре ли е Доналд Тръмп?"}
{"url": "https://www.dnes.bg/notifikacii/2018/01/05/nai-drevnata-profesiia-sreshta-dyrjavata-pasport-za-prostitutki.364214", "text": "Йохана Вебер е домина (садо-мазо проститутка) и има собствено еротично студио. Освен това е сред основателките на Федералното сдружение за еротични и сексуални услуги. Като активистка за правата на проститутките, тя е свикнала да говори открито за своята професия. \r\n\"Но повечето колеги изпитват сериозни трудности, поради стигматизирането на професията ни\", разказва тя пред \"\".\r\nМного проститутки наричат удостоверението, което вече са длъжни да носят по време на работа, \"курвенски паспорт\". Въпросният документ е изискване на новия \"Закон за регулиране на проституцията и защита на заетите с проституция лица\", накратко - закон за проституцията. Много от сдруженията на проституиращите жени оспорват закона.\r\n\"Жените се страхуват, че данните им могат да изтекат от институцията, отговаряща за регистрацията\", казва Йохана Вебер. Казано е, че тази информация може да бъде предоставяна и на други органи, например като мярка срещу търговията с хора или при конкретна заплаха. Но много от жените са скептични. Самотните майки, които упражняват най-древната професия, се страхуват, че властите могат да злоупотребят с тази информация и по този начин да загубят родителските сим права. Студентките пък, които заработват допълнително като проститутки, не искат да се регистрират, защото това може да попречи на бъдещата им кариера. Също и мигрантките, които имат шанс да получат друга професия, отказват да се регистрират.\r\nНовият закон за проституцията е в сила още от 1 юли 2017 година. Той задължава проституиращите да се регистрират в специална служба, срокът за което изтече в края на годината, както и да провеждат редовно здравни консултации.\r\nНа много места в Германия обаче картината е съвсем различна: \"В Берлин, например, все още не е ясно къде трябва да се регистрират проститутките. Което означава, че те следва да се обръщат към Службата по реда и да си извадят удостоверение, че са се опитали да се регистрират\", посочва Йохана Вебер. Все още не е ясно дали тези удостоверения ще бъдат валидни например за Мюнхен, където работи тя.\r\nВ самата Бавария също има проблеми: \"Повечето проститутки изобщо не могат да се регистрират\", казва Сандра Итнер от консултантското бюро \"Касандра\" в Нюрнберг. В Хесен пък изобщо не е ясно коя служба отговаря за регистрацията. Едно от малките изключения е Хамбург, където вече съществуват специални служби за регистрация и се провеждат здравни консултации. Властите дори твърдят, че консултациите се радват на засилен интерес.\r\nОще от 2002 година в Германия действа Законът за правното регулиране на проституцията. Оттогава тя не се смята за безнравствено занимание, а проституиращите получиха правото да вземат хонорари и да се осигуряват социално. Законът целеше да изкорени стигматизацията на този вид професионална дейност и да я приближи към нормалността.\r\nИ новият закон трябва да е в помощ на проституиращите жени - особено на тези от тях, които са принуждавани към проституция от други хора. Йохана Вебер смята това за наивно. \"След като търговците на плът съумяват с принуда да заставят жени и мъже да работят за тях, значи ще намерят начин и да ги накарат да се регистрират\", казва тя.\r\nДруг недостатък на закона, според Вебер, е че той ще направи живота на много проститутки още по-тежък, например на тези, които упражняват професията в своите жилища. Новите правила ги задължават да имат отделни бани за себе си и за клиентите, жилището да е снабдено с алармена инсталация и да има ясно разделение между работните помещения и тези, които са за лично ползване. Освен това законът не разрешава на проститутките да преспиват на работното си място и ги принуждава да наемат отделна стая или да ползват хотел. Много жени не могат да си позволят такива разходи. Йохана Вебер смята и годишните здравни консултации за излишни. \"Какво ново ще ми кажат там?\", пита се тя.\r\nХуманитарната организация \"Солидарност с жените в нужда\" (Sowoldi) смята, че голяма част от проститутките в Германия са принуждавани да проституират. \"Убедени сме, че новият закон за проституцията не е в състояние да разреши проблемите\", се казва в официално становище на организацията, настояваща за пълна забрана на проституцията и криминализиране на сутеньорството, каквато е практиката в Швеция.\r\nОсвен критиките има обаче и положителни отзиви. От консултантската организация \"Правата на жените са човешки права\" очакват, че новият закон ще подобри положението на много финансово необезпечени мъже и жени. \"След години те ще имат претенции за държавна пенсия, тъй като вече \"съществуват\" официално\", казва Елвира Низнер от консултантската организация.", "date": "2018.01.05", "title": "Най-древната професия среща държавата: Паспорт за проститутки "}
{"url": "https://www.dnes.bg/notifikacii/2018/01/05/chovekyt-predizvikal-ogynia-i-iarostta-na-trymp.364180", "text": "Американският журналист Майкъл Улф е свикнал с полемиките и неговата книга \"Огън и ярост: В Белия дом на Тръмп\" предизвика от сряда политическа буря във Вашингтон.\r\nАвтор на коментарни статии, пишещ за няколко издания (\"Холивуд рипортър\", \"Венити феър\", сп. \"Ню Йорк\"), 64-годишният Улф твърди, че в продължение на 18 месеца е гравитирал около галактиката Тръмп, от предизборната кампания до Белия дом, и че е интервюирал \"над 200\" души, от президента до неговите близки сътрудници, пише Франс прес.\r\nСлед изненадващото избиране на републиканския кандидат, когото Улф интервюира през юни 2016 г., журналистът иска от Доналд Тръмп достъп до Белия дом, който новоизбраният президент не му отказва. \r\nИ тогава журналистът се превръща тогава в \"муха на стената\", слива се с декора. Изминава всяка седмица разстоянието от Ню Йорк до Вашингтон, за да стане обичаен посетител на Западното крило на Белия дом, събирайки за книгата си откровения на президентските съветници и пикантни случки.\n\nЕдно от тези откровения, публикувано в сряда от британския в. \"Гардиън\", предизвика гнева на американския президент. В отмъстително комюнике той обвини бившия си съветник Стивън Банън, че си е \"изгубил ума\", защото заявил, че големият син на Тръмп - Доналд Тръмп-младши, е извършил \"предателство\", като се е срещнал с руска адвокатка, предлагаща злепоставящи информации за Хилари Клинтън.\r\nРоден в Ню Джърси, но установил се отдавна в Ню Йорк, Улф е двоен лауреат на Наградата за национални списания (присъжда се всяка година от Американското дружество на издателите на списания на авторите на редакционни коментари в списания - бел. прев.). Получава я през 2002 г. и 2004 г. Неговата най-известна книга \"Мъжът, който притежава новините\", излязла през 2008 г., е посветена на друг магнат - Рупърт Мърдок.\r\nПрез 2004 г. портрет на Улф, публикуван в сп. \"Ню рипъблик\", го описва \"отчасти като автор на светски коментари, отчасти като психотерапевт, отчасти като социален антрополог, който приканва читателите да станат мухи на стената в елитния кръг на магнатите\".\r\nНо писанията на Улф, основаващи се на разговори или информации, получени от непреки източници, всяха смут и предизвикаха гневни реакции.\r\n\"От историческа гледна точка един от проблемите с всезнаещия Улф е, че може да знае всичко, но понякога при него всичко е изцяло сбъркано\", написа във в. \"Вашингтон пост\" литературният критик Дейвид Кар, коментирайки книгата на Улф за Мърдок.\r\nБританската журналистка Бела Маки, бивш сътрудник на \"Гардиън\", написа в Тwitter, че новата книга за Белия дом е \"много забавна\", но предупреди: \"Ако познавате Майкъл Улф, ще оцените книгата му, но няма да приемете всичко в нея за чиста монета\".\r\nГоворителката на Белия дом Сара Сандърс заклейми съдържанието на книгата и заяви, че в нея \"има много напълно неверни неща\". Тя увери, че Майкъл Улф е имал \"само кратък разговор\" по телефона с президента, продължил между 5 и 7 минути, откакто той встъпи в длъжност и че този разговор \"не е имал нищо общо\" с президентството.\r\nТръмп чрез личните си адвокати поиска вчера Улф и ръководителят на издателството \"Хенри Холт и сие\" да не публикуват книгата /\"В Белия дом на Тръмп: огън и ярост\"/, заплашвайки да ги съди за клевета, за накърняване на неприкосновеността на личния живот и за недоброжелателност.\r\nТръмп и адвокатите му се основават по-специално на въведението на книгата, в което Майкъл Улф признава, че \"много от информациите за това, което се е случило в Белия дом на Тръмп, са противоречиви; много, в стила на Тръмп, са просто фалшиви\". Тези противоречия или тази свободна интерпретация на истината представляват една от \"нишките\" на книгата\", казва Улф и допълва, че публикува \"версия на събитията, която смята за достоверна\". /БТА/", "date": "2018.01.05", "title": "Човекът, предизвикал \"огъня и яростта\" на Тръмп"}
{"url": "https://www.dnes.bg/balkani/2018/01/05/radost-iz-rumynskite-medii-bylgari-iskat-v-rumyniia.364159", "text": "Редица румънски медии публикуват информацията, че жителите на три области от Северозападна България, недоволни от корупцията в страната, искат да се организира допитване до гражданите за получаване на автономия в рамките на България или обединение с Румъния. \r\nИдеята е представена от Борис Каменов, лидер на \"сепаратистко\" движение в областите Видин, Враца и Монтана, пред българската Нова телевизия, съобщават румънските медии.\r\n\"Българи искат в Румъния! Три области при съседите искат да станат част от нашата страна\", посочва в заглавие вестник \"Ромъния либера\". \"Изненадващо съобщение от България. Три области искат присъединяване към Румъния\", пише \"Адевърул\".\n\nИнформацията е съобщена и от телевизия Диджи 24, която я определя като \"отзвук  от борбата с корупцията в България\". Телевизия Бе1 определя \"ситуацията като безпрецедентна\". В. \"Евениментул зилей\" смята инициативата за \"изключително сериозна\". Информационният сайт \"Щир пе сурсе\" пише за \"неочакван референдум в България\". Идеята, представена от Борис Каменов, е отразена и от други румънски печатни и електронни медии, предаде БТА. \r\nКаменов заявил пред Нова телевизия, че една от причините за тази инициатива е корупцията в България. \"Не би трябвало да бъдем съучастници в корупция\", заявил той и добавил, че жителите на Северозападна България винаги са се борили за \"реална демокрация\".\r\nЗапитан за причината, поради която трите области от Северозападна България биха искали да станат част от Румъния, Каменов отговорил без никакво колебание, че румънската съдебна система е по-ефективна.\r\n\"Тяхната съдебна система е много по-демократична и реформирана\", заявил Каменов, цитиран от румънските медии. Инициаторът на сепаратисткото движение заявил, че ще представи на Румъния предложение за присъединяване, след като регионът получи независимост.\r\nЗапитан дали трите български области ще станат като Барселона, Каменов отговорил, че Северозападна България има нужда от \"мъж като Пучдемон\" - уволнения премиер на Каталуня и организатор на референдума за независимост на региона.\r\nДруг \"сепаратист\" казал пред Нова телевизия, че подкрепя инициативата, защото в този регион на България не съществува никаква икономическа активност. \"Работим в Козлодуй, в Пловдив, в други градове, тук няма нищо\", казал мъжът.\r\n ", "date": "2018.01.05", "title": "Радост из румънските медии: Българи искат в Румъния!"}
{"url": "https://www.dnes.bg/notifikacii/2018/01/05/zakliuchvash-kolata-proveriavash-vednyj-dva-i-pak-olekvash.364199", "text": "Вещите в колите ни стават все по-достъпни за автокрадците. Благодарение на специално заглушаващо устройство джамбазите блокират дистанционното заключване на автомобилите и необезпокоявани отмъкват вещите и парите ни.Последната жертва се оказва млада жена, която \"олекнала\" с вещи за 10 000 лева, докато оставяла сина си в детската градина.\"Слязохме и използвах дистанционното, за да заключа автомобила. Не чух звука от заключването, но проверих вратите и видях, че са затворени. Натиснах още няколко пъти заключването на автомобила. Заведох детето в детската градина, върнах се, потеглих и разбрах, че съм обрана\", разказа Петя Александрова пред Нова тв.От багажника й били отмъкнати служебния лаптоп, служебен и личен телефон, други вещи и лични документи.\"В този случай със сигурност става дума за заглушаващо устройство\", обяви експертът по сигурността Здравко Дерайлиев.Той обясни, че крадците използвали схемата най-вече на големи паркинги, обикновено пред хипермаркети и магазини.Експертът разказа и че устройствата се ползват от години и са доста евтини.Дерайлиев съветва да не се отделяме от колата, докато не сме абсолютно убедени, че сме я заключили.Според статистиката през 2016 година у нас са регистрирани 5461 автокражби, а през 2017-та – 4715.Цифрите регистрират спад, но разкритите автокрадци са по-малко.", "date": "2018.01.05", "title": "Заключваш колата, проверяваш, веднъж, два... И пак олекваш"}
{"url": "https://www.dnes.bg/world/2018/01/05/sedem-sa-jertvite-na-snejnata-buria-v-sasht.364183", "text": "Жителите на Източното крайбрежие на САЩ се готвят за голям мраз след мощната снежна буря, донесла обилни снеговалежи, ветрове с ураганна сила и наводнения в някои крайбрежни зони, предаде Асошиейтед прес, цитирана от БТА.\r\nСпоред метеоролозите мразовитата вълна ще обхване средните части на Средния Атлантик (в щатите Делауеър, Мериленд, Ню Джърси, Ню Йорк, Пенсилвания и Федерален окръг Колумбия). Студът ще засегне и Нова Англия. Очаква се температурите да паднат до минус 15 градуса по Целзий, но заради ледения вятър студът ще се усеща на някои места като при минус 30 градуса.\r\nБурята започна преди два дни в Мексиканския залив и първо порази щата Флорида, където за първи път от 30 години валя сняг. После от югоизток стихията се измести на североизток. На места поривите на вятъра бяха от 113 километра в час. На места натрупаха 46 сантиметра сняга. Заради бурята училища и учреждения бяха затворени, а железниците и авиокомпаниите отмениха или редуцираха полетите си. Някои от фериботните връзки по канадското крайбрежие също бяха прекъснати.\r\nСпоред властите най-малко 7 са жертвите на новата зимна буря. Четирима души загинаха в Северна и Южна Каролина, след като колите им катастрофираха на затрупани от снега пътища. Във Филаделфия кола не успя да спре и се удари във влак. Един човек в колата загина, във влака няма жертви. Във Вирджиния момиченце било ударено от пикап, докато се пързаляло с шейна и починало в болницата. 75-годишен мъж бил ударен от снегорин, докато разчиствал снега от паркинг и също починал в болницата.\r\nПоройни дъждове и снеготопене пък причиниха наводнения и свлачища в Южна Германия, заяви днес полицията, цитирана от ДПА.\r\nСтотина души бяха евакуирани в град Санкт Блазиен като предпазна мярка преди настъпването на тежките метеорологични условия през нощта.\r\nВ други части на провинция Баден-Вюртемберг имаше наводнени пътища.\r\nВ провинция Бавария преляха реки и бяха наводнени мазета и гаражи.\r\nСпряно беше корабоплаването по река Мозел и част от река Некар, а в идните дни подобна мярка може да бъде взета и за река Рейн.\r\nСъобщено беше за наводнено имущество в много райони на провинция Райнланд-Пфалц.\r\nМетеоролозите прогнозират още дъждове в близките дни и се очаква нивото на реките да продължи да се покачва. ", "date": "2018.01.05", "title": "Седем са жертвите на снежната буря в САЩ"}
{"url": "https://www.dnes.bg/zvezdi/2018/01/05/demi-mur-zabi-s-30-godini-po-mlado-gadje.364171", "text": "Деми Мур успя умело да избяга от прожекторите и изглежда има доста добра причина за това. 55-годишната актриса си е хванала ново гадже, което е най-младото от всичките ѝ завоевания до момента. Става въпрос за певеца Ник Джонас.Хубавецът е едва на 25 години, което го прави с 30 години по-млад от великолепната Деми. Той обаче има опит с \"каки\", тъй като преди това е имал връзки с Кейт Хъдсън (38) и австралийската певица Делта Гудрем (33).Мур усилено крие връзката си и по думите на хора от обкръжението ѝ, дори консумира отношенията си с младока в имението на свой приятел от страх да не я уловят папараци, пише RadarOnline.\"Деми не иска повече публични унижения, след като бе зарязана от Аштън\", обясни източник пред медията.След развода си с 16 години по-малкия от нея Аштън Кътчър през 2013-та, звездата от „Стриптийз“ скача от един младеж на друг. Сред завоеванията ѝ влизат 31-годишният Шон Фрайдей, 31-годишният Вито Шнабел и 36-годишният ресторантьор Хари Мортън, който бе гадже и на дъщеря ѝ.Въпреки тревогите на Мур относно общественото мнение за връзката ѝ с поредния по-млад мъж, тя има подкрепата на любимите си хора. Именно 29-годишната ѝ дъщеря Румър Уилис я уредила с Джонас.\"Румър знае, че майка ѝ си пада по млади мъже и тъй като Ник е необвързан и има опит с по-големи жени, тя сметна, че ще си паснат. Ник е най-младият от всички, с които Деми е излизала, но е и един от най-зрелите мъже в живота ѝ\", коментира източник пред медията.Още новини за звезди четете на ", "date": "2018.01.05", "title": "Деми Мур заби с 30 години по-младо гадже"}
{"url": "https://www.dnes.bg/temida/2018/01/05/prizna-si-i-13-godini-zad-reshetkite-za-ubieca-na-elena.364184", "text": "65-годишният Венцеслав Василев ще лежи 13 години и 4 месеца в затвора за убийството на жена си Елена в столичния квартал \"Лагера\". Присъдата е на Софийския градски съд.\n\n\n\nНаказанието е намалено с 1/3 заради самопризнанията, които той направи.Освен за жестокото убийство на жена си, той е осъден и за това, че стрелял по нея с незаконен пистолет. Съдът посочи, че разстрела на Елена е застрашил и други хора, които са били в заведението в \"Лагера\".Василев е осъден да плати и общо 500 хил. лв. кръвнина на двете си дъщери - Дария и София, допълва \"\".\"Съжалявам за унищоженото семейство. Съжалявам, смятам, че съм проявил нелепа и човешка гордост\", каза пред съда Василев, разстрелял с 5 куршума публично жена си на 18 август миналата година.Той призна вината си в емоционална реч и разказа пред съда за първата си среща с бъдещата му съпруга Елена през 2014 г., когато тя отишла да кандидатства за работа при него. От думите на Василев се разбра, че той посегнал на живота й, защото тя искала да го лиши от бащинство на двете им дъщери. Той изпаднал в шок, когато чул думите: \"Ти нямаш деца\" и тогава стрелял срещу нея.Василев, който е търговец на хранителни добавки, от години имал проблеми с жена си, като й посягал и я заплашвал, че ще я убие. Заради постоянния тормоз, на Василев било забранено от съда да приближава на 100 метра жена си, но това не го спирало.", "date": "2018.01.05", "title": "Призна си! И 13 години зад решетките за убиеца на Елена"}
{"url": "https://www.dnes.bg/stranata/2018/01/05/baba-preseche-ne-na-miasto-ulica-na-selo-zagina.364176", "text": "Възрастна жена пресече главната улица на село Присово на необозначено място и загина.71-годишната пешеходка е била пометена от автомобил около 7:30 часа тази сутрин. За трагедията съобщиха от полицията във Велико Търново.Зад волана на колата, блъснала жената, е бил 53-годишен мъж. Той е изпробван за алкохол, но пробата с дрегера е била отрицателна.По случая е започнало разследване.", "date": "2018.01.05", "title": "Баба пресече не на място улица на село, загина"}
{"url": "https://www.dnes.bg/stranata/2018/01/05/chetirima-romi-ot-roman-v-aresta-za-atakata-nad-gorskite.364178", "text": "Четирима роми от Роман, заподозрени за нападение срещу служители на Регионална дирекция на горите - Берковица, са задържани от полицията.\nГорските са подали сигнал вчера в районното управление на МВР в Роман, че са нападнати с брадви и мачете от неизвестни лица в стопански двор в село Струпец.Един от нападателите хвърлил мачете по служебния им автомобил и повредил предното стъкло, а след това всички избягали с лек автомобил.Изпратеният на място полицейски екип установил, че по-рано през деня в местността \"Липов дол\" край Струпец двама служители на РДГ забелязали лица, които превозват дърва за огрев, натоварени в конска каруца.При извършената от горските проверка за произхода на дървата, ромите ги заплашили със саморазправа. Тогава един от служителите произвел изстрел във въздуха със служебно оръжие, след което ромите избягали. Малко след това в стопанския двор край селото горските служители били нападнати.Полицейските служители са задържали за срок до 24 часа четирима от нападателите, които са жители на Роман.Работата по случая продължава, като е образувано досъдебно производство, съобщават от ОДМВР-Враца. Случаят е докладван в Районната прокуратура в Мездра.", "date": "2018.01.05", "title": "Четирима роми от Роман в ареста за атаката над горските "}
{"url": "https://www.dnes.bg/politika/2018/01/05/vtori-lift-treti-pol-no-upravliavashtata-koaliciia-e-stabilna.364154", "text": "\r\n                        \r\n                        \r\n                        \r\n                    Въпреки напрежението във властта около втория лифт на Банско и третия пол в Истанбулската конвенция, управляващата коалиция е стабилна, настоя вицепремиерът Валери Симеонов.\"Ще има проблеми и занапред, въпросът е да се намира диалог\", каза патриотът пред Симеонов обясни, че е имал сериозен разговор за втория лифт с премиера Бойко Борисов. И двамата били с обща позиция за Банско и другите ски курорти у нас.Вицепремиерът коментира и евентуалното приемане на Истанбулската конвенция, която разбуни духовете и разгневи патриотите.\n\n\n\"Отговорно сме заели позиция, че в нея има капани - определени членове, които няма как да приемем\", каза Симеонов. Според него един от тях е дефиницията за пол.\"Всички останали текстове са добри, най-вече срещу насилието над жени\", допълни той.Вицепремиерът прогнозира, че жестокото шесторно убийство в Нови Искър ще бъде разкрито. От снощи полицията издирва предполагаемия шесторен убиец - 56-годишният Росен Ангелов.\"Прекалено тежко е престъплението, прекалено много улики са оставени, доверявам се на полицията. В българското общество се насажда прекалено много паника и страх. Не трябва да се втренчваме прекалено много в негативните събития, защото ги има навсякъде\", коментира вицепремиерът.Той отправи сериозни критики към протестиращите срещу втория лифт на Банско. Вчера стотици излязоха по улиците на различни градове, за да се обявят срещу решението на кабинета.\"Набедени еколози, които са на хранилка на конкурентни курорти на чужди държави, протестират срещу изграждането на втори кабинков лифт в Банско\", описа недоволните Симеонов.Според него протестите на природозащитниците са платени от чужди държави, които имат интерес \"да се провокира непрекъснато оспорване на нови инвестиционни проекти в България\".\"Протестите имат чисто икономическа причина. Те са финансирани с външни средства. Нямам доказателства, защото не съм заснел фактурите, а и такива плащания не се извършват в България\".Валери Симеонов добави, че в протестите съвсем не на място участват и политически партии.\"Колегите от \"Да, България\", ДСБ и БЗНС можеше да си спестят това участие - рано е още за избори. Такива не се задават, за да се започва кампания\", настоя той и поясни, че изброените политически формации се обозначават с протестите в защита на парк \"Пирин\".\"Третата група са младите хора, които се увличат по лесно разбираеми и повърхностни лозунги\", каза още вицепремиерът в студиото на Лора Инджова за участващите в протести.\"В концесионната територия няма вековни гори! Те са обособени в биорезервати, които са ясно обозначени\", каза още Валери Симеонов.\"Не може да изтъкнеш аргумент \"заплатите в региона падат\", което не е истина. Какво печели концесионерът от втория лифт? Нищо! В момента хиляди ски туристи си плащат карта за лифт и чакат между час и половина и 3 часа. Когато се пусне вторият лифт, ще чакат час и половина, но цената ще бъде същата\", смята вицепремиерът.", "date": "2018.01.05", "title": "Втори лифт, трети пол... Но управляващата коалиция е стабилна!"}
{"url": "https://www.dnes.bg/muzika/2018/01/05/welcome-to-bulgaria-posreshtame-evroliderite-s-folklor-d-b-i-djaz.364177", "text": "\r\n                        \r\n                        \r\n                        \r\n                    На 11 януари посрещаме евролидерите по случай българското европредседателство с кукери, фолклор и джаз. Официалното откриване на председателството ни на Съвета на ЕС ще започне с концерт. Част от спектакъла е и група \"Булгара\", които смесват народните ни мотиви с drum and base (D&B) и джаз.\r\n\"За нас е голяма чест и удоволствие. В рамките на тези 35 минути, колкото ще трае програмата по посрещането на евролидерите, излизат много изпълнители като ансамбъл \"Българе\" и редица певци, а ние ще завършим концерта. Добре познаваме фолклора. Опитваме се да го представим по атрактивен начин на младите хора\", коментира тамбурата в групата Димитър Христов.\r\nВокалът на бандата Елена Перчемлиева отбеляза, че за \"Булгара\" е много важно фолклорът да стане част и от младото поколение.\r\n\"Имаше дълъг период, в който нещата бяха потулени и позабравени. Вероятно поради промените. Искаме да представим България пред евролидерите и света като достойна, автентична и зряла държава с дълъг исторически път\", поясни гласът на групата пред .", "date": "2018.01.05", "title": "Welcome to Bulgaria: Посрещаме евролидерите с фолклор, D&B и джаз"}
{"url": "https://www.dnes.bg/tenis/2018/01/05/grisho-se-spravi-i-s-britaneca-edmynd-i-e-na-1-2-final.364198", "text": "Григор Димитров се класира за 1/2-финалите на турнира в Бризбън и е само на два успеха от защита на трофея си в турнира. Той надделя над 50-ия в световната ранглиста британец Кайл Едмънд след 6:3, 6:7(3), 6:4. Следващият противник на нашенеца е любимецът на домакините Ник Киргиос. Последният има да си връща за загубения финал в Синсинати през миналата година. В първия сет на Гришо му се наложи да спасява две точки за пробив в тилдановия гейм. Все пак той успя да пробие за 5:3, а след това си затвърди пробива и взе сета. Вторият сет мина без пробиви, но нашенецът пропиля два скрити мачбола в деветия гейм.  Третият сет също бе доста равностоен, а успехът на Григор дойде след много слаб сервис гейм на британеца в заключителния 10-и гейм в който нашето момче стигна до ключов пробив.   ", "date": "2018.01.05", "title": "Гришо се справи и с британеца Едмънд и е на 1/2-финал"}
{"url": "https://www.dnes.bg/notifikacii/2018/01/05/v-dosieto-na-ubieca-ot-novi-iskyr-tejko-ptp-obir.364179", "text": "Органите на реда познават отдавна издирвания за шесторното убийство в Нови Искър Росен Ангелов и то не само с присъдата му за блудство с малолетна.\n\n\n\nВ досието на 56-годишния мъж има присъди за търговия с чужда валута, обир на лично имущество и причиняване на тежка катастрофа.Навръх рождения си ден през 2007 г. Росен Ангелов се блъска в трамвай, като шофьор на такси. Двете превозни средства са се подпалили, а Ангелов е приет в \"Пирогов\", съобщи Нова тв. Заради катастрофата е осъден на пробация и над 4 000 лева глоба.Съдебните власти обаче не успели да го намерят на адреса му. Оказва се, че още тогава той е бил издирван именно в село Луково, където е живеел и където е бил до четвъртък сутринта и откъдето полицията го изпусна.", "date": "2018.01.05", "title": "В досието на убиеца от Нови Искър – тежко ПТП, обир..."}
{"url": "https://www.dnes.bg/televizia/2018/01/05/godej-i-paranoia-tazi-vecher-vyv-viktoriia.364182", "text": "В следващия епизод на \"Виктория\" ще проследин ценните моменти преди Албърт да замине за Кобург, той моли Виктория да му осигури титла и да подготви споразумение преди да се оженят. \r\nМладата кралица обаче е по-заинтересована от това да сподели на Мелбърн за новия й годеж.Контролиращ чувствата си, той не издава болката си, но я предупреждава, че немски принц не би се спогодил много добре с Парламента. И се оказва прав. \r\nОбявяването на годежа се оказва истинска катастфора - Албърт не получава никаква титла и съвсем малка парична печалба. \r\nВ Кобург той се страхува за бъдещето си в Англия, защото се е превърнал в мъжа на най-могъщата жена в света, а не е финансово независим.\r\nОт своя страна Виктория оставя параноята да я обвземе, като силно вярва, че Албърт иска пари само за да може да издържа тайната си любовница. Напреженеито между двамата се усилва. Мелбърн най-накрая дава благословията, която Виктория така силно търси. Двамата млади се изправят срещу най-големите си съпружески страхове и сключват брак.\r\nГледайте \"Виктория\" от 19:50 часа по телевизия ", "date": "2018.01.05", "title": "Годеж и параноя – тази вечер във \"Виктория\""}
{"url": "https://www.dnes.bg/notifikacii/2018/01/05/mz-predupredi-riskyt-ot-vnos-na-morbili-u-nas-e-realen.364181", "text": "Рискът от внос на морбили в България от засегнатите страни на Балканите и от Европа е реален и само високият имунизационен обхват може да гарантира ограничаване на разпространението у нас. За това предупреди Министерството на здравеопазването.Навременната имунизация на децата съгласно Националния имунизационен календар е основна задача и отговорност както на общопрактикуващите лекари, така и на родителите, припомнят от там.\r\nМинистерството на здравеопазването призовава родителите да проверят имунизационния статус за морбили на децата си и при наличие на пропуски да бъдат взети спешни мерки за ваксинирането им.\r\nМорбили (дребна шарка) е инфекция, която се предава по въздушно-капков път. Инкубационният период на заболяването е до 21 дни, средно 9-10 дни. Оплакванията започват най-често с повишена температура, обща интоксикация и кашлица. Температурата се повишава до 39-40 градуса и се появява характерен обрив, първо по лицето, шията и гръдния кош, след това по торса и крайниците.\r\nИзточник на зараза е само човекът, а фактор на предаване е въздухът. Заразяването става при близък и директен контакт най-вече в затворени помещения. След преболедуване се изгражда траен пожизнен имунитет.От министерството припомнят, че през 2016 и 2017 г. обширна епидемия от морбили засегна Европейския континент. По данни на Европейския център по превенция и контрол на заболяванията, Стокхолм за периода 1 ноември 2016 г. – 31 октомври 2017 г. са регистрирани 13 726 случая на морбили в 30 държави на Европейския съюз (ЕС).Най-засегнати от болестта са Румъния (5 605 заболели), Италия (4 973 заболели), Германия (952 заболели), Гърция (922 заболели). Броят на смъртните случаи от морбили през периода достигна 30, 20 от които в Румъния. Най-висока заболяемост е отчетена при децата до 1 г.Дребната шарка продължава да се разпространява в Европа, тъй като имунизационният обхват в много държави е под оптималния, а в 20 от държавите на ЕС е под препоръчителните 95%.\r\nВ началото на 2017 г. в България, в резултат на внос на морбили от пътуващи до засегнати държави, възникнаха епидемични взривове в областите Пловдив, Пазарджик и Монтана. Бяха установени 165 заболели основно сред ромски деца, като голямата част от заболелите бяха неимунизирани или ненапълно имунизирани.В случай, че вирусът не бе срещнал мнозинство от редовно ваксинирани деца, ситуацията щеше да напомня в голяма степен на тази в съседни страни като Румъния и Гърция с хиляди заболели и смъртни случаи сред засегнатите, посочват от здравното министерство.\r\nБлагодарение на постигнатия през годините имунизационен обхват в страната и на последователната държавна политики към момента рискът от епидемия от морбили в България остава нисък. Въпреки това МЗ е предприело всички необходими противоепидемични мерки за недопускане разпространението на заболяването.", "date": "2018.01.05", "title": "МЗ предупреди: Рискът от внос на морбили у нас е реален"}
{"url": "https://www.dnes.bg/akoshtete-vqrvaite/2018/01/05/izkustvo-v-grada-balerini-iz-mrysnite-ulici.364187", "text": "Балетът може лесно да бъде оценен на сцената или в студио, но там е тривиален и много хора не биха посетили подобно място, просто защото нямат навика.\r\n \r\nКаква невероятна идея е това изкуство да бъде пренесено на улицата. Съчетано с градския трафик и мръсните улици, неговата приказна, магична енергия изплува на повърхността.\r\n \r\nФотографът Omar Z ни представя своята зашеметяваща колекция от балерини, които разказват чрез телата си истории.\r\n \r\nВместо маратонки или токчета, на асфалта виждаме балетни обувки, които са съчетани с ежедневните дрехи, които можем да видим по улиците на Ню Йорк.", "date": "2018.01.05", "title": "Изкуство в града: Балерини из мръсните улици"}
{"url": "https://www.dnes.bg/sofia/2018/01/05/za-mnogo-godini-ot-toplofikaciia-centyryt-bez-parno.364207", "text": "Хиляди столичани отново са без парно, като този път аварията остави без топлоподаване центъра на града и някои части от кв. \"Студентски град\". Прекъснато е топлоподаването в района на ул. \"Кешан\" и ул. \"Хр. Ковачев\", карето между ул. \"Дунав\", ул. \"Ангиста\", бул. \"Данаил Николаев\", ул. \"Бяло море\", ул. \"Стара планина\", бул. \"Васил Левски\" и ул. \"Екзарх Йосиф\", съобщиха от \"Топлофикация\". Незабавно е създадена необходимата организация, като ще се работи до пълното отстраняване на аварията. Във Facebook страницата си дружеството уверява, че топлоподаването ще бъде възстановено до края на деня.", "date": "2018.01.05", "title": "За много години от Топлофикация: Центърът без парно!"}
{"url": "https://www.dnes.bg/business/2018/01/05/globalniiat-dylg-rekordnite-233-trln-dolara.364197", "text": "Глобалният дълг е нараснал до рекордните 233 трлн. долара през третото тримесечие на 2017 г., което е с над 16 трлн. долара повече от края на 2016 г., сочи анализ на Institute of International Finance. Частният дълг на нефинансовия сектор е ударил рекордно високи нива в Канада, Франция, Хонконг, Южна Корея, Швейцария и Турция, предава Bloomberg.В същото време обаче съотношението на дълга спрямо брутния вътрешен продукт (БВП) е намаляло за четвърто поредно тримесечие, тъй като икономическият растеж се е ускорил. Съотношението сега е около 318%, което е с 3 процентни пункта под нивата от третото тримесечие на 2016 г., посочва IIF.\r\n“Комбинация от фактори, включително синхронизиран глобален растеж над потенциала, ускоряваща се инфлация (в Китай, Турция) и усилия за предотвратяване на дестабилизиращо натрупване на дълг (в Китай, Канада), са допринесли за спада“, пишат анализаторите на IIF в своя коментар.Въпреки това натрупаният дълг може да подейства като спирачка за централните банки, които се опитват да повишат лихвените проценти, предвид опасенията около капацитета за обслужване на дълга от силно задлъжнели компании и правителството, пишат още анализаторите на IIF.Какви са данните за отделните държави вижте в  ", "date": "2018.01.05", "title": "Глобалният дълг – рекордните 233 трлн. долара"}
{"url": "https://www.dnes.bg/notifikacii/2018/01/05/dnk-to-kategorichno-rosen-gorskiiat-chovek-e-ubiecyt.364211", "text": "\nБез документи, без собственост и без работа от години – това е профилът на издирвания за шесторното убийство в Нови Искър Росен Ангелов.Към момента той все още не е задържан, като за това работят всички сили на полицията, включително на армията, стана ясно на брифинг на прокуратурата и МВР.\n\n\n\n\"Няма никакво съмнение по отношение на авторството на деянието, той е  действал сам\", обяви шефът на Националната следствена служба Борислав Сарафов. Това потвърждавал и ДНК-тестът.56-годишният мъж е привлечен задочно като обвиняем за убийството на повече от едно лице при условие на опасен рецидив.\r\nРазследващите съобщиха още, че той е имал интимна връзка с убитата от него Кети Кюхова, която е продължила около 6 месеца преди фаталната нощ.\r\nПрякорът му е \"Горският човек\". Придвижва се през гора и планини, като е обявен за общодържавно издирване от септември 2009 година – за да лежи в затвора за блудство с дете. \r\nАутопсиите на жертвите му показват, че всеки от шестимата е убит с по няколко изстрела, като в главата на всяка една от жертвите е произведен и контролен изстрел.Мотивът за убийствата в Нови Искър е личен, свързан е с интимните му отношения с Кети Кюхова. Разследващите обявиха, че именно Кети е била първата жертва на Ангелов, след което той е избил хората в къщата.Смята се също, че Кети не е била убита там, където е намерена, а превозена до това място.Първоначално са убити Неделчо, Георги и възрастната майка на Кети, като вероятно първите двама са оказали опит за съпротива.Междувременно се предполага, че Нанси и Боби са се опитали да се скрият на горния етаж. Убиецът обаче ги е търсил методично, за да е сигурен, че няма свидетели, разбивал е врати, за да стигне до тях. \r\nИма следи от разместване и опити за почистване. Росен Ангелов е направил и опит да събира гилзите от оръжието, които е изстрелял в къщата, включително е размествал телата на жертвите.Борислав Сарафов посочи, че това е била наистина \"Къща на ужасите\".Характерът на килъра бил такъв, че в случаи, когато бъде отхвърлен или изоставен, той ставал изключително раздразнителен. Проявявал и ревност към мъжа, с който Кети е живеела на семейни начала - Неделчо. Има информация, че Кети е споделяла на любовника си за семейни проблеми.Има също данни, че майката на убитата Кети, която е сред жертвите, е била наясно с тази връзка. Тази информация е от свидетелски показания.До момента са разпитани 21 свидетели, включително пред съдия. Извършена е огромен по обем работа, обявиха от прокуратурата и полицията.Оръжието на убийството е едно, но все още не е намерено.Сарафов обяви, че името на извършителя е било известно на органите на реда още в първите 24 часа, но не е било съобщено в интерес на разследването.Росен Ангелов има 3 присъди лишаване от свобода. През 1984 година е осъден на 2 години и шест месеца за кражба, втората е от 1999 година за изнасилване, за което му е определена присъда от 7 години при строг режим. През 2002 година обаче е освободен условно предсрочно.\r\nТретата присъда е влязла в сила през декември 2009 година – за блудство с дете на 12 години. Осъден е на 8 години лишаване от свобода. Тя е произнесена задочно и не е лежал в затвора, тъй като преди това той се е укрил, след което е обявен за общодържавно издирване. \r\nОсвен тези наложени му присъди е обект на разследване и по няколко досъдебни производства – за кражба, обсебване, вещни укривателства, кражба на ел. енергия. Срещу него тече и друго досъдебно производство – отново за блудство с дете. \r\nИмало е няколко операции за задържането му през годините, които обаче не са довели до резултат. В последните години е живял в района на Луково, където в момента го издирват. Самият той е от Добричко. \r\nКъщата, в която се предполага, че е живял напоследък, е необитаема. Няма собственици, нито документи за нея. Тя се намира във вилна зона и на практика не съществува в правния мир.\r\nВ нея са намерени гилзи от същото оръжие, с което са извършени убийствата. Там са открити още много боеприпаси, както и части от ръчни гранати. Вероятно оръжието, с което е стрелял, е незаконно. \r\nСпоред профила на Росен Ангелов той е хитър, лукав, прикрит, със завишено самочувствие, стреми се да се налага на околните. Ангелов е претенциозен, интригант, с високо ниво на интелигентност, бърза адаптация, упорит. Възприема и най-малката вероятност за неуспех като разстройваща. Извършителят е имал повече от 24 часа преднина до момента на откриването на телата, съобщи главният секретар на МВР Младен Маринов.Категорично не било вярно, че Ангелов е бил \"изпуснат за малко\" от униформените от къщата в Луково. Според разследващите той не е излизал в чужбина, именно защото е бил обявен за издирване. Издържал се, като извършвал дребни работи, включително помагайки на Кети.Операцията по издирването му ще продължи, докато не бъде задържан, увериха органите на реда.", "date": "2018.01.05", "title": "ДНК-то категорично: Росен – \"Горският човек\" е убиецът"}
{"url": "https://www.dnes.bg/zvezdi/2018/01/05/zvezda-za-meri-djei-blaidj-bori-se-i-za-zlaten-globus.364166", "text": "46-годишната Мери Джей Блайдж ще бъде почетена със звезда на Алеята на славата в Холивуд. Церемонията по откриването на символа, посветен на една от най-успешните изпълнителки на ритъм енд блус, освен това актриса и продуцентка, ще бъде на 11 януари, предаде ДПА, цитирана от БТА.Звездата на Блайдж е 2626-ата, която ще изгрее на прочутата алея. Рапърът и продуцент Шон \"Диди\" Кумс Кумс, който е дългогодишен приятел на певицата и е продуцирал дебютния й албум What's the 411? (1992), се очаква да бъде на събитието.Мери Джей Блайдж е носителка на девет награди \"Грами\". От албумите й са продадени над 500 милиона копия по света. Сред хитовете й са Family Affair, Be Without You, Real Love, Just Fine.Миналата година певицата издаде 14-ия си студиен албум - Strength of a Woman, в който изпълнителката е включила и сътрудничества с Кание Уест и Миси Елиът. Блайдж ще се бори за две отличия на предстоящите награди \"Златен глобус\".Певицата получи номинации за най-добра актриса в поддържаща роля за филма \"Затънали в кал\" (\"Mudbound\"), както и като съавтор на парчето \"Mighty River\", което ще се съревновава в категорията за оригинална песен.", "date": "2018.01.05", "title": "Звезда за Мери Джей Блайдж, бори се и за \"Златен глобус\""}
{"url": "https://www.dnes.bg/politika/2018/01/05/iskame-da-preborim-korupciiata-da-pochnem-ot-partiite.364141", "text": "\r\n                        \r\n                        \r\n                        \r\n                    \r\nСветовни медии определиха страната ни като най-корумпираната в Европа и Пламен Кръстев подкрепя твърденията, но подчерта: \"В ЕС, но не и в света. Сърбия, Македония, Турция - там са доста по-корумпирани от нас!\"\n\n\n\r\n\"Въпросът е какво правим, за да подобрим имиджа си, какво прави политическата класа, за да преодолее това\", акцентира Кръстев пред , което пък доведе до темата за антикорупционния закон и наложеното от президента вето върху него.\r\n\"Документът е 50 страници, твърде е обширен, а можеше да се вмести в 5 страници\", смята гостът на телевизията.\r\nСпоред бившия съветник на МВР законът обхваща много хора, заемащи ръководни функции, а в същото време дела за корупция има и в прокуратурата, и на съдебна фаза.\r\nНе само.  Кръстев вижда и механично сливане на структури в антикорупционния закон. \r\nТой ще се ръководи от комисията, която се изгражда на основата на Комисията за противодействие на корупцията и за отнемане на незаконно придобито имущество.\r\nЕкспертът по сигурност посочи обаче, че тази комисия ще се оглави от председател, който трябвало да бъде юрист с 10-годишен опит. \"Аз бих запитал защо?\"\r\nКръстев допълва, че по-важни са моралните качества, а не юридическото образование и опит, при положение, че бъдещият председател ще има около себе си екип от експерти в различни направления.\r\n\"Явно вече е определено кой ще седне на стола, говори се дори и кои ще са заместник-председателите\", разясни той.", "date": "2018.01.05", "title": "Искаме да преборим корупцията? Да почнем от партиите!"}
{"url": "https://www.dnes.bg/obshtestvo/2018/01/05/e-svidetelstvo-za-sydimost-samo-za-neosydenite.364142", "text": "Само неосъдените ще имат право на електронно свидетелство за съдимост. Това предвиждат промени в наредбата за работата на бюрата за съдимост, която предлагат от правосъдното министерство. \r\nПоправките вече са пуснати за обществено обсъждане. Те се налагат заради последните законови промени от декември 2017 година, с които свидетелството за съдимост на хартия отпадна, а тази информация ще се проверява от администрацията по служебен път. \r\nТака, за да се намали бюрокрацията и административната тежест за гражданите и за бизнеса се въвежда термина електронно служебно свидетелство за съдимост (ЕССС). Така занапред е-свидетслство ще се издава по заявление на чиновниците, пише \"Монитор\".\r\nТова ще става обаче по отношение на лица, за които не са съставяни \"бюлетини за съдимост\". В останалите случаи, както и за лицата, родени в чужбина, свидетелство за съдимост ще се издава по общия ред. \r\nЕлектронното свидетелство за съдимост ще се издава от правосъдното министерство, като съответният чиновник подаде заявление по електронен път и чрез електронен подпис. Срокът за издаване ще бъде три дни, държавна такса няма да се дължи, а валидността ще е 6 месеца, колкото и свидетелството за съдимост на хартия. \r\nПремахва се и изискването за представяне на препис от акта за раждане или удостоверение за раждане в оригинал или копие или друг документ, издаден от компетентен орган, удостоверяващ данни за родителите на лицето. Данните за родителите на лицето, което иска свидетелството за съдимост, ще се проверяват посредством служебен достъп до Национална база данни \"Население“.", "date": "2018.01.05", "title": "Е-свидетелство за съдимост: Само за неосъдените!"}
{"url": "https://www.dnes.bg/notifikacii/2018/01/05/psihar-s-noj-se-razhojda-po-stolichnata-alabin.364147", "text": "Част от столичната улица \"Алабин\" е отцепена от полицаи заради опасен мъж с нож, разказаха очевидци пред \"\r\nВ района около Съдебната палата не се допускат пешеходци, докато не приключи акцията по залавянето на мъжа, минават само трамваи. \r\nСпоред полицаи той е психично болен.", "date": "2018.01.05", "title": "Психар с нож се разхожда по столичната \"Алабин\""}
{"url": "https://www.dnes.bg/notifikacii/2018/01/05/rabotodateli-za-praznicite-rabotnicite-pochivat-nie-gubim.364143", "text": "Близо 422 милиона лева губи българската икономика за всеки неработен ден през тази година, изчислява Васил Велев, председател на Асоциация на индустриалния капитал в България. \"Според средносрочната бюджетна прогноза на правителството брутният вътрешен продукт през 2018 г. ще бъде 105 609 000 лева. Прието е, че средно на ден произвеждаме 0,4% от този брутен продукт. Или с всеки неработен ден пропускаме да създадем близо 422 млн. лева\", обясни изчисленията си той.\n\nПрез тази година ще работим 249 дни, вместо 252, колкото сме работили преди да се промени методиката за определяне на почивките заради празниците. Според новото правило, ако празникът се пада в събота или неделя, неработен е следващият понеделник. Така се оказва, че през 2018 г. ще почиваме 3 дни повече. \"Или за тези дни няма да произведем 1,267 млрд. лева БВП. Като имаме предвид, че 37% от него се преразпределя в бюджета, то загубите за хазната ще са в размер на 467 милиона лева\", пресмята председателят на АИКБ пред \"Труд\".Според бизнеса обаче от почивните дни губят и работниците. Причината е, че в производството например заплатата се изчислява на база заработено, а не е постоянна величина. \"Средната заплата у нас е 1037 лева, по данни на НСИ за последното тримесечие на 2017 г. Правителството залага ръст от 6,6% за тази година, което означава, че тя ще стигне 1105 лева или 13 265 лв. за година. Ако разделим сумата на 249 работни дни, излиза, че на ден получаваме по 53 лева\", обясни Васил Велев. По думите му, като не работим тези 3 дни, на практика заплатата ни намалява с близо 160 лева.Първият дълъг уикенд тази година ще бъде около 3 март, който се пада в събота, и ще се почива до 5-и. Втората поредица почивни дни ще бъде за Великден – от 6 до 9 април. Третият дълъг уикенд ще е за 6 май – Гергьовден, който е в неделя. Четвъртата почивна поредица дни ще е за Деня на независимостта – 22 септември, който се пада в събота. Най-дългата почивка тази година ще е около Коледа, когато ще се почива цели 5 дни – от събота до сряда.", "date": "2018.01.05", "title": "Работодатели за празниците: Работниците почиват, ние губим! "}
{"url": "https://www.dnes.bg/za-da-se-razbirame/2018/01/05/tormoz-v-uchilishte-kak-deteto-da-premine-prez-nego.364117", "text": "Много деца попадат под прицела на други деца насилници. Тормозът в училище, детската градина, детската площадка, е често срещан проблем сред малчуганите.Много деца развиват психологически проблеми, комплекси, страх от обвързване, затруднения в споделянето, доверието в по-късна възраст. Психологическият тормоз изобщо не е за подценяване, защото може да нанесе трайни щети върху психиката на детето.Като родители можете да поговорите с детето си, да му обясните как стоят нещата при поява на тормоз от страна на други деца в училище. Детето трябва да знае колко важно е да не се поддава на тези провокации, да не ги приема лично и присърце.Злонамерените деца, които нападат по-слаби, свити и възпитани деца обикновено очакват някаква реакция от жертвите си. Реакцията най-често е уплаха, отбрана, агресивни нападки от страна на детето в стремежа да се защити.Най-доброто, което тормозеното дете може да направи, за да парира нападките, е да използва някои реплики, с които да обърка своите емоционални мъчители. Кои са те?Типично за децата е да обиждат в отговор на обидите. Това е нормална реакция, според психолозите. Обиждащите и тормозещите очакват тази реакция. Използването на непредсказуемо изречение ги обърква и печели точки. Именно заради това е необходимо да научите детето си да реагира по подобен начин, за да парира децата, които се опитват да го тормозят.", "date": "2018.01.05", "title": "Тормоз в училище: Как детето да премине през него?"}
{"url": "https://www.dnes.bg/notifikacii/2018/01/05/biznesyt-vs-kevr-poskypva-tokyt-poskypvat-i-hranite.364144", "text": "\r\n                        \r\n                        \r\n                        \r\n                    Цената на тока за бизнеса скача с до 60%. Неименуемите последствия от това ще доведат до поскъпването на услугите, продуктите, както и на бита. \r\n\"Ние не приемаме тези цени за референтни! Те не са пазарни, а са резултат от спекулации, защото няма адекватна причина за повишението. Ние сме уникални. Бизнесът има по-скъпа цена от населението. А навсякъде покупката на едро е по-евтина от тази на дребно\", подчерта председателят на Управителния съвет на Асоциацията на индустриалния капитал в България Васил Велев.\n\n\nСпоред него решението на проблема се крие в прилагането на 4 мерки: Да се увеличи предлагането, да се подобри регулирането, да се променят правилата за работа на борсата и Комисията за защита на конкуренцията да влезе адекватно в ролята си.В студиото на \"България сутрин\" енергийният експерт и бивш член на КЕВР Еленко Божков поясни, че причината за скока на ел енергията за бизнеса се дължи на 3 фактора.\"Първо, много от търговците са сключили договори с малките потребители без да имат подсигурена енергия. Второ, някои търговци търсят начин да компенсират загубите си. А третата причина е просто картел на търговците на ток\", отбеляза той пред .Велев посочи, че КЕВР не са виновни за случващото се, защото имало изкуствено създаден дефицит в енергията. Председателят на УС на АИКБ уточни още, че се очакват протести и не е изключено да поискат оставката на министъра на енергетиката.\r\n ", "date": "2018.01.05", "title": "Бизнесът vs. КЕВР: Поскъпва токът, поскъпват и храните!"}
{"url": "https://www.dnes.bg/health/2018/01/05/hapvaite-mandarini-za-silen-imunitet-i-otslabvane.364115", "text": "Ухание на свежест, която напомня за зимата. Тези усещания се събуждат в нас всеки път, когато хапваме мандарини. Сочните плодове са част от нашето зимно меню.Харесваме ги, защото са освежаващи, ароматни и могат да бъдат нашата здравословна закуска между храненията и  ни осигуряват добри количества витамин А и витамини от групата В. Днес споделяме 6 добри причини да ги хапвате по-често. Повече вижте в следващите редове.Мандарините съдържат важният витамин С, който осигурява редица ползи за здравето. Благодарение на антиоксидантното му действие, организмът ни се бори със свободните радикали, което намалява и риска от клетъчни увреждания.Мандарините са естествен източник на фибри. Богатите на фибри храни създават чувство за ситост за по-дълъг период от време и намаляват желанието или нуждата от храна, което подпомага загубата на килограми. От друга страна, аминокиселината синефрин подпомага метаболизма и по-ефективното изгаряне на мазнините.", "date": "2018.01.05", "title": "Хапвайте мандарини за силен имунитет и отслабване"}
{"url": "https://www.dnes.bg/usa/2018/01/05/trymp-zatiaga-kontrola-semeinite-vizi-s-rekordno-nisko-nivo.364146", "text": "Броят на мигрантите, одобрени за така наречените семейни визи в САЩ, е намалял до най-ниското ниво за повече от десетилетие, предаде Ройтерс. Агенцията се позовава на преглед, който е направила тя на данни на Службата за гражданство и имиграция на САЩ.\n\r\nРойтерс припомня, че президентът на САЩ Доналд Тръмп засили в последно време призивите към американския Конгрес да вземе мерки, които да спрат законните имигранти от спонсориране на членове от така нареченото разширено семейство, които искат да се преместят в САЩ. Тръмп смята, че така наречената верижна миграция представлява заплаха за националната сигурност. \r\nСпоред него този тип миграция позволява на един имигрант да доведе в САЩ десетки все по-отдалечни роднини и че при тази верижна имиграция няма действителни критерии за подбор. Тръмп неотдавна заяви, че бангладешецът, който постави самоделно взривно устройство в транспортен хъб в Ню Йорк през декември е първи пример за опасностите, които крие тази система.\r\nЗащитници на имиграцията оспорват твърденията на Тръмп и припомнят, че никой не се класира автоматично за виза само защото има роднина в САЩ. Всички имигранти преминават през проверки и може да мине дълъг период от време, преди те да получат зелена светлина, допълват те.\r\nЗасиленото внимание върху така наречената верижната миграция е придружено в САЩ от цялостно забавяне в издаването на визи от семеен тип, извести като визи I-130, показва анализът на Ройтерс. Броят на одобрените за издаване визи от този тип е спаднал с почти една четвърт през първите 9 месеца на 2017 г. до около 406 000 сравнено със същия период на 2016 г., когато одобренията бяха над 530 000, въпреки че през двата периода е имало сходен брой на подадени молби, показва анализът на Ройтерс на данните на Службата за гражданство и имиграция на САЩ. \r\nКогато се погледнат само визите от семеен тип, одобрени за близки, които не са преки членове на семейството, този спад е със 70 процента за същия период от време и от над 108 000 през първите 9 месеца на 2016 г. е спаднал до 32 500 през първите 9 месеца на 2017 г.\r\nКато цяло през фискалната 2017 г. броят на одобрените семейни визи за членове на разширеното семейство е най-нисък от 2000 г. насам, показва анализът на Ройтерс.\r\nСлужбата за гражданство и имиграция на САЩ припомня, че по принцип визите за тази категория са ограничени и че е нормално всяка година да има вариации в броя на визите, които се издават.\r\nЛи Франсис Сисна, новият директор на Службата за гражданство и имиграция на САЩ, казва, че няма планове за ограничаване на визите за преките членове на семейството и посочва, че одобрението на молбите за визи и за гражданство като цяло си остава високо в САЩ. Сисна допълва, че неговата агенция проучва внимателно всички визови категории, за да пресече измамите. Това води и до по-дълго време за обработка на молбите. Така например от кандидатстващите за временните работни визи от типа H-1B за висококвалифицирани работници се изисква предоставянето на повече данни, което забавя цялата програма.\r\nСлужбата за гражданство и имиграция на САЩ въвежда и нови изисквания за интервюто за американски граждани, които искат да доведат в страната годениците си. През първите 9 месеца на 2017 г. броят на одобрените визи за годеници е спаднал с 35 процента в сравнение със същия период на предишната година, показва прегледът на данните, извършен от Ройтерс./БТА/", "date": "2018.01.05", "title": "Тръмп затяга контрола, семейните визи с рекордно ниско ниво"}
{"url": "https://www.dnes.bg/sport/2018/01/05/kolko-shte-specheli-grisho-v-brizbyn.364149", "text": "Световният №3 Григор Димитров ще спечели над 500 хиляди долара, ако защити титлата си в Бризбън. Това заяви редакторът на Gol.bg Веселин Коларов в ефира на  по  с водещ Живка Попатанасова.\"Гришо вчера мина през деветте кръга на ада срещу Джон Милман. Успя да спаси два мачбола и след това сам заяви, че е бил изправен до стената срещу един от любимците на Австралия. Днес по обяд му предстои мач срещу великобританеца Кайл Едмънд, който е №50 в света\", обясни гостът.Той добави още, че Димитров може да изравни Анди Мъри по брой трофеи в Бризбън, ако спечели турнира. \"Надпреварата се провежда от 2009 г. и единствено шотландецът има две титли от нея. През 2013 г. Мъри победи на финала именно Гришо. Сега обаче той отказа участие заради контузия. Кей Нишикори и Рафаел Надал също се оттеглиха заради травми, докато Милош Раонич изненадващо отпадна. Това отваря пътя на Григор\", добави Коларов. ", "date": "2018.01.05", "title": "Колко ще спечели Гришо в Бризбън?"}
{"url": "https://www.dnes.bg/notifikacii/2018/01/05/kyrvavoto-ubiistvo-v-novi-iskyr-bitovo.364151", "text": "\r\n                        \r\n                        \r\n                        \r\n                    Убийството в Нови Искър ще бъде разкрито до край, защото то е от битовите или конвенционални, както ги наричат криминалистите. Това е мнението на журналиста Анна Заркова. \r\n\"Около него не мирише на много пари, на политика, на петрол и т.н., както мирише около всичките 150 неразкрити поръчкови убийства\", обясни Заркова в \"България сутрин\" по . \n\n\n\r\nСпоред нея миналото на заподозрения за шесторното убийство Росен Ангелов, който е обявен за издирване, е потвърждение на версията, че именно той е престъпникът.\r\n\"Още нещо се явява потвърждение на тази версия. Още от самото начало беше ясно, че това убийство е дело на някакъв психопат\", коментира Анна Заркова.\r\nИначе акцията и блокадата на село Луково е приключила преди няколко часа. По данни на полицията издирваният мъж има или е наел вила в района. \r\nСпоред неофициална информация около тази вила са били намерени и кървави дрехи, но все още липсва потвърждение от страна на полицията. Към този момент следите на Росен Ангелов се губят. \r\n\r\n ", "date": "2018.01.05", "title": "Кървавото убийство в Нови Искър – битово!"}
{"url": "https://www.dnes.bg/notifikacii/2018/01/05/kasapinyt-ot-novi-iskyr-opasen-izprechish-li-se-na-pytia-mu.364148", "text": "Ако издирваният Росен Ангелов, който е заподозрян за шесторното убийство в Нови Искър, е решил да се крие, вероятно е много далече. Той е опасен за цялото население, защото няма какво да губи, и всеки, който му се препречи, може да бъде потенциална жертва. Това коментира бившият следовател и един от най-известните адвокати у нас Людмил Рангелов.Той определи престъплението като \"безпощадно\", а поведението на убиеца, като поведение на \"социопат и психопат\".\n\n\n\n\n\n\"Наистина е много опасен, този човек трябва да бъде намерен час по-бързо и да бъде неутрализиран\", посочи Рангелов.Той обаче каза още и че е възможно издирваният изобщо да не е в района, в който го търсят, тъй като има предимство от два дни, а освен това и се твърди, че е добър планинар.С оглед на известните ни факти, е житейски правдоподобно и логично извършителят да е Ангелов, посочи гостът. Това не означава непременно, че той го е извършил, добави Рангелов пред bTV.Според него е възможно и извършителят да е само един и той самият поддържа тази версия. Възможно е, защото очевидно е имало някакъв конфликт, но жертвите не са очаквали да се стигне до такова изостряне, изтъкна Рангелов.По думите му мотивът е \"личен, емоционален и ако наистина се окаже, че това е извършителят, той вероятно е свързан с негови отношения с убитата жена Кети Кюхова\".Престъплението е \"изцяло продиктувано от емоционални подбуди – страст, гняв, ревност... За това говори обстоятелството, че има толкова много жертви.\"В най-лошия случай този човек има конфликт с Кети и Неделчо, останалите са невинни, (убил ги е) за да заличи свидетелите. А е възможно и да получи пълно удовлетворение, че до корен е изчистил всички близки хора на Кети Кюхова\", мотвира се той.Рангелов смята, че убиецът е допуснал грешки. Не изглежда всичко да е прецизно премислено, посочи той. Грешките може да се състоят в това някъде в помещенията или автомобила да има негови отпечатъци, дори следи от кръв или друг материал, който може да бъде използван за ДНК анализ.Оръжието на престъплението, по данните на разследващите, е малокалибрено. Вероятно е незаконно притежавано и просто до такова е успял да стигне. По законов път човек рядко избира такова оръжие, отделно Ангелов е осъждан и едва ли е получил разрешение за оръжие, коментира Рангелов.", "date": "2018.01.05", "title": "Касапинът от Нови Искър – опасен! Изпречиш ли се на пътя му..."}
{"url": "https://www.dnes.bg/za-da-se-razbirame/2018/01/05/chuvstvame-se-po-shtastlivi-kogato-sme-zaeti.364116", "text": "Знаете ли, че повечето от решенията, които вземаме са на подсъзнателно ниво? Иска ни се да вярваме, че всички наши действия са резултат от внимателно планиране, но в действителност 60-80% от нашите ежедневни решения се вземат подсъзнателно. Не мислим да правим тези неща, просто ги правим.Всяка секунда мозъкът ни получава милиони единици данни. За да се предотврати прекалено изтощаване, част от работата се предава на подсъзнанието. Още любопитни психологически факти, може да прочетете в следващите редове.Ние сме склонни да виждаме нашите спомени като малки филми или видеоклипове. Нещата, които лежат на някакъв \"рафт\" в нашия мозък, са непроменени.Но както се оказва, спомените за минали събития се променят всеки път, когато преминават пред очите на ума ни. Тяхното съдържание е повлияно от изчерпване на паметта и от събития, настъпили в по-близкото минало.Психолози и социолози го наричат \"числото на Дънбар\" или максималният брой хора, с които човек може да поддържа близки връзки. Така че, дори ако имате хиляди \"приятели\" във Facebook, можете да имате само смислена комуникация с 50 до 150 от тях.", "date": "2018.01.05", "title": "Чувстваме се по-щастливи, когато сме... заети"}
{"url": "https://www.dnes.bg/akoshtete-vqrvaite/2018/01/05/bukle-li-be-da-go-opishesh-rokliata-na-prezidentshata-5-bona.364145", "text": "\nНавръх Нова година съпругата на президента Румен Радев - Деси Радева се появи в розово букле на концерт на Виенската филхармония и обра овациите на родните модни експерти, обра за пореден път и критиките в социалните мрежи.Дизайнерката на дрехата обяви, че роклята е от \"розово букле и десетки нюанси и видове кристали Сваровски в знак на уважение към Австрия\".\n\nИменно в Австрия е основана фирмата на Сваровски, който иначе е чех по произход.Някои модни спецове разкритикуваха роклята, твърдейки, че буклето не е подходящо за подобна концертна зала, други обаче горещо похвалиха \"розовото бижу\".Поне 5 хиляди лева, пише \"Уикенд\", но не пропуска да отбележи, че роклята не е плащана, а е взета под наем от дизайнерката, за да може първата дама на България да блесне в целия си вид във Виена, в компанията на австрийския президент Александър Ван Дер Белен и съпругата му.Модни специалисти дори стигат по-далеч като твърдят, че самата дизайнерка е потърсила президентшата и е предложила услугите си не срещу пари, а за реклама.Повод за твърденията им е подхода на Десислава Радева, която само чакаше да я снимат във Виена и веднага пусна кадрите на страницата си във Facebook, придружени от благодарност към дизайнерката и линк към нейната страница в социалната мрежаСамата стилистка също не пропусна да се похвали, че е облякла президентшата.", "date": "2018.01.05", "title": "Букле ли бе да го опишеш! Роклята на президентшата – 5 бона!"}
{"url": "https://www.dnes.bg/notifikacii/2018/01/05/ubiecyt-bil-v-kyshta-v-lukovo-zatoplena-s-hrana-pusnato-pc.364155", "text": "Полицията е претърсила в четвъртък вечерта къщата в село Луково на 56-годишния Росен Ангелов, който се издирва след шесторното убийство в Нови Искър.\n\n\n\"Късно снощи приключи огледа, иззеха доказателства\", потвърди пред Нова телевизия кметът на Луково Румен Колев.Той разказа, че в къщата е имало следи, че доскоро е имало човек вътре.\"Имаше включени електроуреди, компютърът беше включен, явно човекът, който е бил вътре се е уплашил, медиите рано оповестиха информацията и заради това операцията не беше успешна. Имаше приготвена храна, беше затоплено. Намерихме и снимки негови вътре\", заяви Румен Колев.Той допълни, че е виждал Росен преди 12 години.\"Тогава го издирваха за блудство, водеше там, така се говореше, малки момичета. След това беше в затвора. Росен Ангелов не живее в селото, но ходи от време на време\", каза Колев.По думите на кмета не е ясно кои са собствениците на къщата, а Ангелов най-вероятно се е самонастанил, защото вилата е луксозна, обзаведена.Няма съседи, къщата е отдалечена.\"Този човек не е контактувал с местното население, тук определени хора са го виждали, тези които са искали да разберат кой е, защото се носеха слухове, че води малки момичета“, допълни кметът. \r\n ", "date": "2018.01.05", "title": "Убиецът бил в къща в Луково – затоплена, с храна, пуснато PC..."}
{"url": "https://www.dnes.bg/health/2018/01/05/kakvo-pecheliat-decata-ot-semeinite-sbirki-po-praznicite.364150", "text": "Семейното хранене има изключително позитивен ефект върху поведението  и общото здравословно състояние на децата във фамилията. Това показват данните от проучване на канадски учени. За много възрастни хора големите семейни събирания покрай празниците може и да не се асоциират с кой знае колко позитивни емоции, но ефектът им при децата е учудващо положителен. Оказва се, че децата, чиито най-близки роднини редовно споделят семейната трапеза, развиват много по-устойчиво социално поведение, а позитивният ефект се простира и до някои чисто физически ползи. Присъствието на родителите и роднините около трапезата позволява на децата да тренират и усъвършенстват поведението си в социална среда. В такива моменти децата получават от първо лице напътствия за държанието си в обществото, които възрастните дори на осъзнават, че им предоставят. Предразполагащата обстановка покрай семейните хранения значително улеснява заучаването на тези напътствия и налагането им като водещ модел, покрай който децета ще градят социалното си поведение в бъдеще.  ", "date": "2018.01.05", "title": "Какво печелят децата от семейните сбирки по празниците?"}
{"url": "https://www.dnes.bg/notifikacii/2018/01/05/trymp-e-negoden-za-prezident-i-vseki-okolo-nego-znae-tova.364157", "text": "Американският печат е пълен с коментари за скандалната книга за Доналд Тръмп и неговото президентство, чието разпространение Белият дом се опитва да забрани още преди появата й в книжарниците.\r\nАвторска статия на в. \"Ню Йорк таймс\", който е сред най-отявлените противници на президента, е озаглавена \"Всеки в света на Тръмп знае, че той е идиот\".\r\nКоментаторката Мишел Голдбърг, без да приема за чиста монета всичко написано в книгата, започва коментара си от един от най-тревожните според нея епизоди, разказани от автора на книгата Майкъл Улф - този за уволнението на директора на ФБР Джеймс Коми от Тръмп още в началото на президентството му. Плашещи били не толкова мотивите за решението му, а това, че Тръмп го взел съвсем сам, без да се консултира или дори да уведоми никого от своите съветници и приближени. Дъщеря му и зетят му - Иванка и Джаред Къшнър, били паникьосани и пощурели от това, което Коми може да разкрие, ако надзърне в семейните финанси. Най-ужасяващото, според разказа на Улф в книгата, било как Тръмп изиграл дори своите съветници, някои от които смятали, че могат да владеят невъздържаността му.\r\n\"Уволнението на Коми може да се окаже най-същественият ход, предприет от съвременен американски президент изцяло на своя глава. Ами представете си, че Тръмп възприеме същия подход и заповяда да бъде бомбардирана Северна Корея\", риторично пита авторът на книгата.\nКакто е известно, Тръмп оспорва изнесените в книгата факти и казва, че тя е пълна с лъжи. Макар да възникват въпроси относно методите, използвани от Улф, издателството на книгата твърди, че той разполага с много часове записи на проведените от него интервюта при подготовката й, се посочва в статията на \"Ню Йорк таймс\".\r\nСпоред друг описан епизод след неотдавнашните политически чистки в Саудитска Арабия Тръмп се похвалил, че той и зет му Къшнър фактически са организирали преврат там: \"Ние поставихме свой човек начело!\"\r\nКнигата потвърждава онова, което вече се разбира от мнозина - не само че Тръмп е напълно негоден за президент, но й, че всеки около него знае това. Свързваща нишка в цялата книга \"Огън и ярост\" е начинът, по който роднините, опортюнистите и официалните лица се опитват да манипулират и да управляват президента, и как те често не успяват да направят това.\r\n\"Ню Йорк таймс\" цитира Улф, според когото хората около Тръмп, \"всички - на 100 процента - са се убедили, че той е неспособен да изпълнява тази работа\". \r\nСпоред Улф министърът на финансите Стивън Мнучин и бившият шеф на администрацията на Белия дом Райнс Прийбъс наричали Тръмп \"идиот\". Така го наричал и медийният магнат Рупърт Мърдок, като дори прибавял към тази дума още по-цинично определение. Съветникът по националната сигурност Х.Р. Макмастър смятал, че Тръмп е \"глупак\". А медиите вече съобщиха, че държавният секретар Рекс Тилърсън в частен разговор го е нарекъл \"малоумник\", и той многозначително отказва да отрече това, се казва в коментара на вестника.\r\nВъпреки това всички тези хора продължават или да подкрепят или да защитават тази \"нездрава пародия на президентство\". Някои от тях според Улф смятат, че по този начин помагат да бъде защитена Америка от вредите, които президентът, на когото служат, може да й нанесе. Това е \"налудничава самозаблуда\", отбелязва всекидневникът.\r\nНо според в .\"Ню Йорк таймс\" \"повечето членове както на предизборната кампания, така и на сегашната президентска администрация са просто предатели. Те са готови, поради някаква смес от амбиция, обида, цинизъм и търсене на рационално обяснение, да застрашат живота на всички нас - и на децата ни, отказвайки да кажат на страната това, което знаят за затворения в замъка си глупак, който се пъчи в Тwitter с големината на ядрения си бутон\".\r\nКнигата на Улф показва, че Тръмп не може да изпълнява функциите си, неспособен е да обработва информация или да преценява последствия. Да очакваме, че той ще действа в името на интересите на страната, е все едно да искаме, образно казано, котка да измие чиниите. А онези, които го подкрепят, нямат такова извинение, заключава \"Ню Йорк таймс\"./БТА/", "date": "2018.01.05", "title": "Тръмп е негоден за президент и всеки около него знае това!"}
{"url": "https://www.dnes.bg/notifikacii/2018/01/05/ubiecyt-rosen-angelov-bivsh-liubovnik-na-keti-kiuhova.364134", "text": "Обявеният от МВР за издирване 56-годишен Росен Ангелов, който е заподозрян за шесторното убийство в Нови Искър, е бивш любовник на жертвата Кети Кюхова. Тя го била изоставила, след като преди 4 години се запознала с Неделчо, пише \"Труд\".\r\nВодещата версия за екзекуцията е ревност, а не замесване в измами с ДДС, посочва изданието.\r\nРосен Ангелов е лежал в затвора за педофилия през 80-те години. Има регистрация в МВР за блудство. Той е родом от Балчик, но непрекъснато сменял местожителството си. Преди около 10 години е живял и в Нови Искър. \r\nВчера не стана известно колко време е продължила любовната му връзка с Кети и дали той е баща на убитата 16-годишна Нанси. За него се знае още, че се е интересувал от военни тактически действия и е запален планинар. Неотдавна се върнал от чужбина и най-вероятно е следил семейството няколко дни, преди да нападне къщата в Нови Искър.На разпитите близки на Кети разказали, че тя е имала връзка с бивш затворник, с когото се разделя преди четири години, когато се влюбила в 3 години по-младия от нея Неделчо. \r\nПоследвала раздяла и Кети заживяла с новия си приятел, но Росен не могъл да й прости. Роднините разказали, че бившият й любовник я следял и заплашвал, но в същото време се боял от Неделчо. \r\nОт своя страна, Кети по всякакъв начин във Facebook се опитвала да покаже, че обича новия си приятел, приема неговия син като свое дете и че дъщеря й Нанси се чувства прекрасно в новото семейство.\r\nПредварителните заключения засега са, че убиецът е влязъл в къщата първо в кухнята на първия етаж. Там е застрелял Неделчо и сина му Георги. Използвал е много патрони, за да елиминира двамата силни мъже – Неделчо е с внушителна мускулатура, Георги – също, тъй като е бивш състезател по гребане. Минал е в съседната стая и е убил 72-годишната майка на Кети – Еленка Бурджиева, която лежала в леглото.\n\n\n\n\nИзстрелите не се чували на горния етаж, където били Кети с дъщеря й Нанси и нейния приятел Боби. Там работел телевизор с усилен звук или била пусната музика. Дори и дотам да е достигнал пукот – било е Нова година и вероятно тримата на втория етаж са допуснали, че някой наблизо хвърля пиратки.\r\nУбиецът извлачил труповете на Неделчо и Георги в стаята при бабата, върнал се в кухнята и заключил вратата. Видял, че е стъпил в кръв и оставя отпечатъци по пода. Опитал да избърше пода и обувките си, но явно не е успял, тъй като негов отпечатък бил намерен на стълбите. \r\nПоявил се изневиделица на втория етаж и още преди Кети да осъзнае какво се случва, застрелял пред очите й Нанси и Боби. Хванал Кети за ръката, малко над лакътя. Там не се опитвал да заличава следите си. Извел Кети от къщата и я качил насила на предната седалка в семейния джип БМВ Х5. \r\nКато планинар познавал района около Нови Искър и карал по черния път до местността \"Партизанките\", като през цялото време държал Кети на мушка. Когато пристигнали, слязъл и минал откъм нейната страна. Свалил я отново насила. Възможно е в този момент Кети да се опитала да се съпротивлява и тогава да е била застреляна в близост до джипа.\r\nВ тъмницата в ранните часове на 1 януари убиецът тръгнал пеша по познатите му пътеки през гората, без да се връща в Нови Искър, а продължил към село Луково, където разследващите смятат, че неотдавна е взел вила под наем.Криминалисти проведоха вчера мащабна спецакция по издирването на убиеца, екзекутирал 6-членното семейство в Нови Искър навръх Нова година.Анализът на следите до момента сочи над 90% вероятност, че убиецът и на шестте жертви е един. Ако е имал съучастник, той не е влизал в къщата, нито е пътувал с джипа до безлюдната местност на 3 км от Нови Искър. Това научи \"Труд\" от криминалисти вчера следобед, часове преди МВР да обяви за издирване заподозреният Росен Ангелов.\r\nНамерените гилзи и куршуми, извадени от телата, почти със същия процент вероятност показват, че е стреляно с едно оръжие – малокалибрен пистолет, наричан още флоберков. Разследващите обаче не бяха категорични, че тези изводи са окончателни, тъй като предстои в близките дни да се прави следствена възстановка на местопрестъплението, а нарезите по куршумите тепърва да се изследват за съвпадения под микроскоп.\r\nЖертвите не са били връзвани, удряни или измъчвани от извършителя, сочат друга група от доказателствата. Единствено Кети има синини от пръстите на килъра, който я е стискал за ръката над лакътя, докато я влачил насила към джипа БМВ Х5.Вчера обаче все още не стана ясно дали при аутопсията са открити и други следи от насилие по тялото на жената и дали тя по някакъв начин се е опитала да се съпротивлява и това да е принудило убиецът да я застреля по-бързо в местността \"Партизанките\" край Нови Искър.", "date": "2018.01.05", "title": "Убиецът Росен Ангелов – бивш любовник на Кети Кюхова? "}
{"url": "https://www.dnes.bg/obshtestvo/2018/01/05/kmetove-ot-severozapada-za-separatistkata-ideia-gluposti.364135", "text": "Кметовете на Видин, Враца и Монтана оцениха идеята за отделяне на Северозападна България като несериозна.\r\nИнициатори от декември събирали подписи за отделяне на Видин, Враца, Монтана, Козлодуй и Лом в обособена юрисдикция към Румъния. Целта била по-добър живот за хората от региона - по-добро заплащане, реформирана съдебна система и нулева корупция, каквато имало при съседите.\r\n\"Не коментирам глупости!\", лаконичен бе кметът на Враца Калин Каменов пред .\r\n\"В конституцията е записано, че Република България е единна държава с местно самоуправление, в нея не се допускат автономни териториални образувания и териториалната цялост е неприкосновена\", каза кметът на Видин Огнян Ценков.\"От началото на мандата ми приоритет е връзката връзка между местна и държавна власт, всичко, което постигаме, е благодарение на съвместните усилия и доброто сътрудничество между местна, държавна власт, гражданско общество и реален сектор\", допълни той.\nНа въпроса какво е мнението му за автономия на Северозапада и кметът на Монтана Златко Живков отговори лаконично: \"Това е несериозно\".Доста хора от Северозапад всяка сутрин минавали моста да работят в Румъния за поне 1000 лв. месечно\r\n\"Почти всички будни хора в региона се познаваме. Няма какво да ни спре - ако хората го решат, ще се отделим териториално към Румъния, защото законът на ЕС позволява този акт\", отсичат поддръжниците на референдума. Ще опитат да съберат над 400 000 подписа.Починът обаче среща и много скептицизъм. \"Известен наивитет има в тази идея. Да станем като Каталуния, звучи като кьорфишек\", коментират бизнесмени от Монтана.Пътят за икономическо възраждане на района е да се подкрепя продукцията на местни фирми и фермерски пазари, казват те. Иначе също негодуват от оттеглянето на държавата от най-бедния европейски регион.", "date": "2018.01.05", "title": "Кметове от Северозапада за сепаратистката идея: Глупости!"}
{"url": "https://www.dnes.bg/zvezdi/2018/01/05/dj-bobo-na-50-neka-muzikata-da-zvuchi.364044", "text": "\nНа днешния 5 януари своя 50-годишен юбилей празнува музикалната диско звезда DJ Bobo. Роден през 1968 година в Швейцария, Петер Рене Бауман стартира своята успешна музикална кариера в Европа през 1992 година.\r\nДнес той е познат като певец, композитор, диджей, музикален продуцент и танцьор, който е продал над 15 млн копия от своите албуми. \r\nПолучава псевдонима си DJ Bobo през 1988 г., когато заема второ място в швейцарски конкурс за диджеи.\r\nПървият му голям хит е песента \"Somebody Dance with Me\"\r\nРоден е в семейство от смесен брак – майка му е немскоговорящата швейцарка Рут Бауман, а баща – италианецът Луиджи Чиприано. \r\nКогато е 2-годишен, бащата напуска майка му и той е отгледан от майка си, приемайки нейната фамилия.\r\nDj BoBo има и съвместен проект с българската поп певица Ирра – двамата издават двуезичната песен \"Търся пътя към теб\".\r\nПопулярният музикант има 2 брака и 2 деца.", "date": "2018.01.05", "title": "DJ Bobo на 50: Нека музиката да звучи"}
{"url": "https://www.dnes.bg/notifikacii/2018/01/05/phenian-prie-predlojenieto-na-seul-pregovori-na-9-ianuari.364136", "text": "Северна Корея е приела предложението за преговори на високо равнище с Южна Корея във вторник, предадоха световните агенции, като цитираха южнокорейската информационна агенция Йонхап. Тя се позова на министерството на националното обединение.\n\n\nНа 2 януари Югът предложи на Севера среща на високо равнище в граничното селище Панминчжон на 9 януари, за да обсъдят участието на севернокорейски спортисти в Зимните олимпийски игри в южнокорейския курорт Пьончан другия месец, както и други въпроси от взаимен интерес за подобряване на двустранните отношения. \r\nДен по-късно Северна Корея възстанови \"горещата линия\" в демилитаризираната зона на полуострова.\r\nСега затворената комунистическа страна е изпратила послание, в което казва, че приема предложението на Юга за преговори във вторник. Подробности не бяха дадени.\r\nДвете Кореи предприеха тези стъпки за подобряване на обтегнатите си отношения след период на повишено напрежение заради амбициите на Севера да развива своята ядрена и ракетна програма. /БТА/\r\n ", "date": "2018.01.05", "title": "Пхенян прие предложението на Сеул: Преговори на 9 януари"}
{"url": "https://www.dnes.bg/notifikacii/2018/01/05/dvama-ubiti-pri-masov-boi-mejdu-romi-v-ispaniia.364137", "text": "Двама души бяха убити и един - ранен, при масов бой между роми близо до южния испански град Малага, предаде Франс прес, като се позова на Гражданската гвардия.\r\nМежду 20 и 30 души от два клана са участвали в сбиването вчера, като са били въоръжени с хладно оръжие. Подробности за възрастта и самоличността на жертвите не бяха дадени.\r\nИнцидентът станал в село Коин, на около 35 километра от Малага - център на туризма в южната испанска автономна област Андалусия. \r\nГражданската гвардия и полицията са разположили големи сили на място, за да предотвратят ново сбиване, като снощи обстановката се е нормализирала.\r\n /БТА/\r\n ", "date": "2018.01.05", "title": "Двама убити при масов бой между роми в Испания"}
{"url": "https://www.dnes.bg/notifikacii/2018/01/05/trymp-za-novata-kniga-za-nego-pylna-e-s-lyji.364138", "text": "Президентът на САЩ Доналд Тръмп заяви, че новата скандална книга за него, която предстои да излезе днес, е \"пълна с лъжи, погрешни тълкувания и източници, които не съществуват\", предаде Ройтерс.\r\nВ коментар в Тwitter от късно снощи местно време Тръмп увери, че е забранил достъпа на автора на \"измамната книга\" Майкъл Улф до Белия дом. \"Никога не съм говорил с (Улф) за книгата\", подчерта президентът на САЩ.\r\n\"Вижте миналото на това момче и гледайте какво ще се случи с него и с Окаляния Стив\", написа още Тръмп.\r\nСкандалната книга за президента на САЩ, разпространени откъси от която предизвикаха спорове, ще бъде публикувана още днес, а не във вторник, както бе предвидено първоначално, съобщиха по-рано нейният автор и издател, цитирани от Франс прес.\r\nПо-рано ДПА предаде, че адвокатите на Тръмп са заплашили да предприемат незабавно действия за блокиране на нейното публикуване.\r\n\"И ето. Вие можете да си купите (книгата и да я четете) утре. Благодаря, г-н президент\", написа в Тwitter авторът Майкъл Улф, цитиран от Франс прес.\r\nВчера адвокати на президента на САЩ призоваха да бъде спряно незабавно разпространението на книгата \"В Белия дом на Тръмп: огън и ярост\". Това стана ден след като публикувани откъси от нея предизвикаха ожесточена полемика.\r\nАвторът Майкъл Улф описва първата година от престоя на Тръмп в Белия дом като постоянен хаос и интриги около един президент, осмиван от собствените си сътрудници, отбелязва Франс прес. Уволненият бивш главен стратег на Белия дом Стив Банън е цитиран да определя среща на представители на предизборния щаб на Тръмп с руснаци като предателство.\r\nАмериканското президентство осъди \"смешните лъжи\" на една книга, натруфена с \"таблоидни клюки\".\r\nСпоред правни експерти всички евентуални съдебни искове на Тръмп срещу автора и издателя, както и срещу Стив Банън, почти сигурно са обречени на провал и може да доведат до още позорни разкрития, предаде Ройтерс. /БТА/ ", "date": "2018.01.05", "title": "Тръмп за новата книга за него: Пълна е с лъжи!"}
{"url": "https://www.dnes.bg/health/2018/01/05/snimka-izdava-koi-e-bolen-i-koi-zdrav.364126", "text": "Според ново изследване на шведски учени, хората могат да разпознаят здравословното състояние на някого само по снимка, предаде Франс прес, цитирана от БТА. Тази способност заразата да се открива рано по лицеви характеристики досега не е демонстрирана. \r\nСмята се обаче, че тя представлява важно умение за оцеляване, наречено \"избягване на болести\". Специалистите от Института за иследване на стреса в Стокхолм твърдят, че подобна практика може да помогне за избягване на близост с носители на зараза и съответно от потенциално заболяване.\r\nВ това проучване са били ангажирани 16 доброволци, както и група оценители. На единия етап от експеримента изследваните лица са били инжектирани с липополизахариди (LPS) - молекули, извлечени от бактерии. Въпросните молекули са стерилни, което означава, че в тях няма живи бактерии. \r\nТе обаче предизвикват силна имунна реакция и грипоподобни симптоми, които се запазват в продължение на няколко часа. По този начин се постига имитация на остро заболяване, при което организмът се бори с инфекция. На втория етап доброволците са били инжектирани с плацебо. Около два часа след всяка инжекция изследваните лица са били снимани.Фотографиите им като \"болни\" и здрави, след инжектирането съответно на LPS и плацебо, са били показвани на оценителите, които успели да разпознаят 13 от 16 \"болни\" - успеваемост, която е над 80 %.Именно лицевите характеристики - като бледо лице и устни, подпухнало лице, отпуснати клепачи, зачервени очи, кожа без блясък, са белезите, които са издали кой е болен и кой - здрав.\r\nАвторите на проучването смятат, че откритието им един ден може да се използва в системи с изкуствен интелект, които ще разпознават по лицето и ще предупреждават дали човек е на път да се разболее.", "date": "2018.01.05", "title": "Снимка издава кой е болен и кой – здрав!"}
{"url": "https://www.dnes.bg/notifikacii/2018/01/05/snejnata-buria-v-sasht-vze-jertva-100-000-klienti-bez-tok.364139", "text": "Снежната буря в района на източното крайбрежие на САЩ взе първа жертва, предаде Асошиейтед прес.\r\nТова е мъж, който се прибирал с пикап от работа по заледен път в щата Южна Каролина. Автомобилът поднесъл и ударил няколко дървета. Шофьорът починал от травми по главата, въпреки че си бил сложил предпазен колан.\r\nБурята изсипа до 46 сантиметра сняг и донесе силни ветрове в района на източното крайбрежие на САЩ - от щата Мейн на север до Северна и Южна Каролина на юг.\r\nБлизо 5000 полета в Съединените щати са били отменени. Над две трети от тях са били от или до Ню Йорк и Бостън.\r\nОчаква се летище \"Кенеди\" в Ню Йорк да започне да приема отново полети днес.\r\nВластите призовават хората да се въздържат от шофиране по пътищата.\r\nНад 100 000 клиенти в САЩ останаха без електроснабдяване в даден момент.\r\nВ съседна Канада над 85 000 домакинства са били без ток снощи в източната провинция Нова Скотия, предаде Ройтерс.\r\nЧасти от регионалната столица Халифакс останаха на тъмно. По-голямата част от полетите от и до местното летище бяха анулирани.\r\nВ Монреал, провинция Квебек, бяха отменени 85 полета.\r\nЛошото време в Източна Канада се дължи на бурята, която настъпва от юг. /БТА/", "date": "2018.01.05", "title": "Снежната буря в САЩ взе жертва, 100 000 клиенти без ток"}
{"url": "https://www.dnes.bg/stranata/2018/01/05/zatoplia-se-dnes-maksimalnite-temperaturi-7-12.364140", "text": "Облачността ще е разкъсана. Ще духа слаб, в източните райони до умерен югозападен вятър. Ще се затопли и максималните температури ще са между 7° и 12°, в София около 9°. Такава е прогнозата за времето на НИМХ към БАН.\r\nАтмосферното налягане ще се повишава, но ще остане по-ниско от средното за месеца. \r\nПо Черноморието ще е предимно слънчево. Ще духа слаб до умерен югозападен вятър. Максимални температури 9°-12°. Температура на морската вода 9-10°. Вълнението на морето ще бъде 1-2 бала. \r\nВ планините облачността ще е разкъсана, намаляваща до предимно слънчево. Ще духа до умерен, по билата временно до силен вятър от северозапад, който привечер ще отслабва. Максималната температура на височина 1200 метра ще е около 7°, на 2000 метра – около 2°.\r\n ", "date": "2018.01.05", "title": "Затопля се днес, максималните температури 7° - 12°"}
{"url": "https://www.dnes.bg/index/2018/01/05/receptata-dnes-pica-s-tortila-i-kolbas.364055", "text": "3 тортили1 малък буркан сос марината200 г колбас по ваш избор250 г кашкавал15 маслининяколко листа свеж босилеклюта чушка по желание Загрейте фурната на 180 градуса. Намажете всяка тортила със сос маринара. Поръсете с наситнения босилек и добавете тънко нарязания колбас, краставички и маслините. Поръсете щедро с кашкавал и запечете (в тава върху хартия за печене), докато пиците хванат златиста коричка.", "date": "2018.01.05", "title": "Рецептата Dnes: Пица с тортила и колбас"}
{"url": "https://www.dnes.bg/health/2018/01/05/9-grama-kolbasi-nosiat-po-goliam-risk-ot-rak-na-gyrdata.364156", "text": "За колбасите сме чели и чували колко са вредни и какви опасности крият. Учените от университета в Глазгоу потвърждават тезата, след като са провели изследване, съобщава в. \"Метро, цитиран от БТА. \r\nВ него са участвали 260 жени на средна възраст, а изводът е, че употребата на обработени меса е свързана с повишен риск от възникване на злокачествени тумори. Специалистите констатирали конкретни данни, а именно, че дневният прием дори на 9 грама обработено месо увеличава вероятността от развитие на карцином на гърдата с 15 процента.\r\nТова количество е равностойно на три резенчета бекон или на два кренвирша за седмица. Отбелязва се, че опасността идва именно от обработения продукт.\r\n При предишно изследване на СЗО беше установено, че консумацията на 50 грама обработено месо дневно повишава риска от колоректални тумори с 18 процента.\r\nВ развитите страни колоректалният карцином е второто най-често злокачествено заболяване при жените след рака на гърдата и третото по честота при мъжете след рака на белите дробове и простатата. \r\nЧестотата на заболяването в световен мащаб варира, като тя е най-ниска в Африка и Азия, а е най-висока в Европа, Северна Америка и Австралия. Доживотният риск за развитие на колоректален карцином в развитите страни е около 5%.", "date": "2018.01.05", "title": "9 грама колбаси носят по-голям риск от рак на гърдата"}
{"url": "https://www.dnes.bg/crime/2018/01/05/45-godishna-v-kapana-na-alo-apashite-dala-im-4-500-lv.364161", "text": "Обикновено жертвите на телефонните измами са възрастни хора, но в капана на мошениците се хвана и жена на 45 години. \r\nНаивната пострадала е от Търговище. \r\nТя се хванала на вече добре познатата схема, че полицията има нужна от нейното съдействие. Неизвестен й обяснил, че за да хванах телефонни измамници е нужно да даде спестяванията си. Така тя се простила с 4 500 лева.", "date": "2018.01.05", "title": "45-годишна в капана на ало апашите, дала им 4 500 лв."}
{"url": "https://www.dnes.bg/notifikacii/2018/01/05/35-bogati-kitaici-politat-prez-2018-a-v-kosmosa.364160", "text": "За 2018 година в програмата на Китайското национално космическо управление са предвидени около 40 старта, като 35 ще бъдат извършени за сметка на частни клиенти, предаде сайтът \"Лайф\", цитиран от БТА. Полетите ще бъдат осъществени с ракетата \"Чжанчжън\". \r\nТази година предстои и третото тестово изстрелване на свръхтежката китайска ракета \"Чжанчжън-5\". Тя е основен компонент от изследователските мисии на КНР в далечния Космос. Тази ракета-носител е способна да изведе на околоземна орбита до 25 тона полезен товар.\r\nЕкспертите отчитат, че потребността от използването на китайски ракети-носители расте. Сред частните поръчители на космически услуги фигурират клиенти от Египет, Саудитска Арабия, Пакистан, Шри Ланка, а също така и от големи международни компании.", "date": "2018.01.05", "title": "35 богати китайци политат през 2018-а в Космоса"}
{"url": "https://www.dnes.bg/politika/2018/01/05/dialogyt-borisov-erdogan-investiciia-koiato-dava-plodove.364164", "text": "Диалогът на Бойко Борисов с Реджеп Ердоган е инвестиция, която дава плодове. Това смята посланикът ни в Турция Надежда Нейнски.Тя даде интервю в сградата на българската екзархия в Истанбул. В турския мегаполис в неделя Борисов и Ердоган ще открият изцяло ремонтираната желязна църква \"Свети Стефан\".\"Съвременният свят и дипломация се промени изключително много. Сега нещата се случват в реално време и тази процедурност, която има традиционната дипломация, отстъпи място на личните контакти, на възможността на лидерите да се срещат, да разговарят и ад хок да решават много въпроси\", каза Нейнски пред bTV в отговор на критиките, които Борисов получава заради близостта му с Ердоган.\n\n\nСпоред нея българският премиер е успял успешно да влезе в този динамичен режим.\"Смятам, че успя да преодолее редица наслагвания и неразбирателства или внушения. Този диалог във всички случаи е от много голяма полза за двустранните ни отношения (...) Това е една инвестиция, която дава различни плодове\", категорична е Нейниски.Според нея външната политика на България на Балканите в последните месеци е много успешна и това дава много възможности за страната ни.Посланикът ни обясни, че \"Турция е много важен партньор на Европейския съюз – и икономически, и по отношение на сигурността. Няма как при тази икономическа обвързаност и тези стратегически цели по сигурността те да влязат в крайна колизия\". Според нея езикът между двете страни трябва да се смекчи.За изказванията на Ердоган, които засягат чужди територии, включително български, Нейнски каза: \"Независимо, че за европейския стандарт на говорене това е прекалена реторика, смятам, че в крайна сметка в дъното не се променят стремежите на Турция да стане член на ЕС и това е въпрос на интерес, а не на емоция. Турция знае, че нейният интерес е да се сближава с Европа и в някакъв момент да стане член\".Посланикът ни обясни, че дори да има моментни проблеми в отношенията между София и Анкара, когато има отворени дипломатични канали, добър диалог между политическите лидери, тогава може да се решат всички проблеми.Тя направи равносметка на двете години, в които е на поста и заключи, че през този път са се случили много хубави неща.\"Имаше драматични събития в Турция, но същевременно се случиха и много хубави неща. Говоря конкретно за развитието на двустранните ни отношения, откриването на желязната църква \"Св. Стефан\". Не е случайно, че тази църква се открива именно сега, това е резултат на развитието на двустранните ни отношения, на отворените дипломатически канали, на диалога без посредници и, разбира се, на личния ангажимент на президента на Турция Реджеп Тайип Ердоган\", каза още дипломатът ни.Нейнски благодари за усилията и на българската общност в Истанбул и нарече сънародниците ни \"истински възрожденци\".Българският посланик припомни, че турската държава е отделила близо 4 млн. евро за реставрацията на църквата.Нейнски каза още, че броят на българите в турски затвори по обвинение, че сътрудничат на ФЕТО варира, но консулите са в постоянен контакт с тях и близките им, а посолството следи всеки случай.В Турция и специално в Истанбул обаче има и много български изселници. Те срещат различни затруднения, като нужда от виза за България, пенсионно и социално осигуряване и др.", "date": "2018.01.05", "title": "Диалогът Борисов-Ердоган – инвестиция, която дава плодове"}
{"url": "https://www.dnes.bg/notifikacii/2018/01/05/kilyryt-rosen-bludstval-s-11-godishna-bil-v-zatvora-ubil-shestima.364158", "text": "\n56-годишният Росен Ангелов, който се издирва за шесторното убийство в Нови Искър, е блудствал с момиченце на 11 години във вилата си в село Луково.Това се е случило преди 10 г. - през февруари 2007 г. Спипан е с детето от двама полицаи. По-късно са го осъдили на 8 г. затвор, но не е изтърпял цялото си наказание.\n\n\n\n\nРосен Ангелов е педофил-рецидивист. Два пъти е лежал в затвора за блудство с малолетни момичета, а сигналите срещу него в полицията са десетки, твърдят разследващи пред \"24 часа\".Още като бил войник лежал по арестите заради незаконна търговия с чужда валута. Униформени са го хващали и да шофира пиян в София.При обиска във вилата в Луково са открити много негови вещи и информация от компютъра, който е ползвал. Той редовно е влизал в профила на Кети Кюхова, въпреки че не са били приятели в социалната мрежа.Харесвал е само снимките, на които Кети е сама, както и на кучето Нерон, което лично е разстрелял, но не и тези на останалите си жертви от къщата в Нови Искър.Издирването на Росен Ангелов продължава. Все още не е открит, нито оръжието, с което се предполага, че е разстрелял Кети Кюхова, Неделчо Юнаков, децата им, възрастната Еленка Буруджиева и кучето Нерон.Според криминалисти не е изключено Росен да се е самоубил след бягството. Не е напускал страната. Всички гранични полицаи са запознати със снимката и данните му.А от днес командоси от специалните сили на армията, отряд \"Кобра\" на МВР и жандармерията се включват в издирването му. Това е било решено на съвещание в СДВР тази сутрин, на което са участвали премиерът Бойко Борисов, главният секретар на МВР Младен Маринов, началникът на отбраната ген. Андрей Боцев и екипът, който разследва шесторното убийство от Нови Искър.Засилва се и полицейското присъствие във всички населени места от Искърското дефиле, за да се гарантира сигурността на хората, било решено още на съвещанието тази сутрин.", "date": "2018.01.05", "title": "Килърът Росен: Блудствал с 11-годишна, бил в затвора, убил шестима..."}
{"url": "https://www.dnes.bg/crime/2018/01/05/zadyrjaha-psiharia-barikadiral-se-na-alabin-s-noj.364170", "text": "Психичноболният мъж, който се беше барикадирал в трафопост в района на столичната улица \"Алабин\", е бил задържан от полицията, съобщи БНР.\r\nМъжът е излязъл сам от мястото, където престоял близо два часа, и се качил в полицейския автомобил, спрял на метри от него.\nПреди това мъжът е хвърлил ножа, с който заплашваше, че ще се самонарани.\r\nПолицията продължава да извършва огледи на мястото.\r\n ", "date": "2018.01.05", "title": "Задържаха психаря, барикадирал се на \"Алабин\" с нож"}
{"url": "https://www.dnes.bg/obshtestvo/2018/01/05/genetichen-hormonalen-socialen-pol-i-pri-vseki-moje-neshto-da-se-obyrka.364163", "text": "\r\n                        \r\n                        \r\n                        \r\n                    Според сексолога Станка Маркова трети пол няма. Тя обясни, че имаме генетичен пол, хормонален пол, телесен пол, психичен пол и при всеки от тях може нещо да се обърка.\n\n\n\n\r\nЗаради това можем да видим хора с държание, което да е неподходящо за техния пол.\r\n\"В осмия месец се решават важни неща в мозъка и може детето да се роди с обратен психичен пол, наречен транссексуален\", обясни Станка Маркова пред .\r\nТя подчерта, че в днешно време няма никаква пречка всеки да стане какъвто е и какъвто се чувства. Маркова добави, че сега се прибавя социален пол, който е измислица на политиците.\r\nСексологът обясни още, че когато се види социалният пол, как някой се държи - дали като мъж или жена, то те имат право да поискат да докажат, че са такива.\r\n\"В такива случаи грешно им казва съдът понякога да се оперират, защото това не всеки може да си го плати\", подчерта Маркова в студиото на \"България сутрин\".\r\nСпоред нея целта на Истанбулската конвенция е да не бъдат дискриминирани тези хора.\r\n\"Тази конвенция е да зачетем неговото право той да не се срамува да каже какъв се приема\", обясни Станка Маркова.\r\n ", "date": "2018.01.05", "title": "Генетичен, хормонален, социален пол. И при всеки може нещо да се обърка!"}
{"url": "https://www.dnes.bg/crime/2018/01/05/trima-hvanati-za-trafik-na-chujdenci-v-svilengrad.364173", "text": "На 4 януари полицията в Свиленград е проверила къща в село Изворово, където са били открити седем мъже между 20 и 35 години.Те не са притежавали документи за самоличност, което е доказателство, че не са влезли и не пребивават легално в страната ни.  Пред полицаите трима са се представили като пакистанци, трима - като афганистанци и един за сириец.Общо трима жители на Свиленград - на 21, на 25 и на 46 години, са задържани като съпричастни за подпомагане на незаконно преминаване на чужденци у нас, съобщи ОД на МВР - Хасково. Работата по образуваното досъдебно производство продължава.\r\n ", "date": "2018.01.05", "title": "Трима хванати за трафик на чужденци в Свиленград"}
{"url": "https://www.dnes.bg/world/2018/01/05/silen-snegovalej-prichini-smyrtta-na-10-dushi-v-kitai.364165", "text": "Десет души загинаха при силен снеговалеж в централната и източната част на Китай през последните три дни, предаде ТАСС, като се позова на властите.\r\nНад 560 000 души бяха засегнати от силния снеговалеж и ледения дъжд в провинциите Шенси, Хънан, Хубей, Анхуей и Цзянсу. От районите на бедствието бяха евакуирани около 200 души.\r\nСнегът повреди близо 400 жилищни сгради и нанесе щети на селскостопански култури на площ над 13 000 хектара. Преките икономически щети за момента надхвърлят 500 милиона юана (около 76 милиона долара).\r\nНетипично застудяване наложи да бъдат затворени всички училища в северния индийски щат Утар Прадеш, където живеят 200 милиона души.\r\nПрез последните дни в района бяха отчетени минимални температури от 6-7 градуса по Целзий, почти двойно по-ниски от нормалното.\r\nМетеоролозите прогнозират още по-голямо понижение на температурите и засилване на студената вълна в Утар Прадеш в близките дни. Всички училища ще останат затворени поне до понеделник.\r\nАвтомобилното движение в щата беше парализирано от гъста мъгла, която предизвика нарушения и на железопътните връзки. /БТА/", "date": "2018.01.05", "title": "Силен снеговалеж причини смъртта на 10 души в Китай"}
{"url": "https://www.dnes.bg/stranata/2018/01/05/nkiz-otchete-390-mln-investicii-v-industrialnite-ni-zoni.364169", "text": "Общият размер на договорените инвестиции във всички държавни индустриални зони у нас надхвърля 390 млн. лева към края на 2017 г. Разкритите работни места са над 2100, а повече от 130 български и чуждестранни компании са получили подкрепа за развитието на бизнеса си в държавните зони.Това отчетоха от \"Национална компания индустриални зони\" ЕАД (НКИЗ).Държавната компания е разширила индустриалните терени през миналата година с имоти в Кърджали с обща площ около 95 дка, със 115 дка разширения в Икономическа зона София-Божурище, предстои добавяне на нови терени и към Индустриален и логистичен парк – Бургас.\"Край Бургас, освен това, имаме идея, съвместно с кмета на Община Бургас, за използване на бившето летище в Равнец като индустриална зона на принципа на ad hoc проекти\", обясни изпълнителният директор на НКИЗ Антоанета Барес.\n\n\nЗа там вече се водели разговори със сериозен голям инвеститор.Тази година НКИЗ планира да разширява още индустриалните зони и терени на базата на сътрудничество с редица общини – Варна, Бургас, Сандански, Видин, Ловеч, Дупница. Водят се разговори и с Горна Оряховица, Кюстендил и др. Идентифицирани са също нови площи в София, Перник и Търговище.Компанията се цели и в изграждането на гръбнака на инфраструктурата на повечето зони, за да улесни инвеститорите.\"Инвеститорите търсят стратегическа локация, инфраструктура и наличие на работни кадри. НКИЗ предлага всички тези предимства на компаниите, но освен това България е много добро място за инвестиции. Стабилни сме икономически, стабилни сме политически, имаме терени, имаме мощности, имаме много интелигентни млади хора, които учат както в България, така и в чужбина\", обясни Барес пред \"Стандарт\".Тя припомни, че инвестициите в индустриалните зони продължават да страдат от нелогичните обжалвания на обществени поръчки, а също и от бавното административно обслужване и дългия период, нужен за стартирането на един инвестиционен проект в България.\"И в двете насоки сме доста активни. Благодарни сме на Министерството на икономиката за това, че работи активно по намаляване на административната тежест. Целта е за реализацията на какъвто и да е проект да се минимализира броят на документите, особено на тези, които държавата издава сама. Т.е. да не ги изисква от бизнеса, а да ги ползва по служебен път\", коментира изпълнителният директор на НКИЗ.Барес коментира и проекта Fast Tracking Success, който свързва университетите с бизнеса и помага на студентите да започнат работа в чуждестранни компании в индустриалните зони.\"Стремим се да осигуряваме информираност на инвеститорите, особено на чуждестранните, по въпроса за наличието на работните кадри. Когато една чуждестранна компания дойде при нас, пита откъде могат да наемат кадри – ние искаме да сме полезни с информация\", обясни Барес.", "date": "2018.01.05", "title": "НКИЗ отчете: 390 млн. инвестиции в индустриалните ни зони"}
{"url": "https://www.dnes.bg/stranata/2018/01/05/prolet-prez-ianuari-jivakyt-v-sybota-do-12-c.364168", "text": "През нощта облачността над по-голямата част от страната ще намалее до ясно. На места в низините и около водните басейни ще се образува мъгла или ниска облачност. Ще е почти тихо, с минимални температури от минус 2 до 3 градуса. Утре ще е предимно слънчево. След обяд в Източна България ще се появи слаб южен вятър. \r\nТемпературите още малко ще се повишат и максималните ще са предимно между 9 и 14 градуса, прогнозират синоптиците от НИМХ при БАН.\r\nПо Черноморието ще е предимно слънчево. В сутрешните часове в отделни райони ще има ниска облачност или мъгла. Максималните температури ще са 10-12 градуса. \r\nТемпература на морската вода е 9 градуса. Вълнението на морето ще бъде 1-2 бала.\r\nНад планините ще е предимно слънчево. Вятърът навсякъде ще се ориентира от запад-югозапад и ще е предимно умерен. Максималната температура на височина 1200 метра ще е около 11 градуса, на 2000 метра - около 5 градуса.\r\nВ неделя и понеделник времето ще бъде предимно слънчево и почти тихо. В низините на места ще е мъгливо или със слоеста облачност и там ще остава относително по-студено, а в планините и планинските райони ще се затопли още. \r\nМинималните температури в по-голямата част от страната ще са между минус 1 и 4 градуса, а максималните - между 10 и 15 градуса.", "date": "2018.01.05", "title": "Пролет през януари! Живакът в събота до 12°C"}
{"url": "https://www.dnes.bg/temida/2018/01/05/ubiecyt-na-hubavata-elena-se-razkaia-veche-syjaliaval.364174", "text": "\"Съжалявам за унищоженото семейство. Съжалявам, смятам, че съм проявил нелепа и човешка гордост\". Това разказа пред съда 65-годишният Венцеслав Василев, разстрелял с 5 куршума публично жена си - Елена Василева на 18 август м.г. в столичния квартал \"Лагера\".\n\n\n\nТой призна вината си в емоционална реч и разказа пред съда за първата си среща с бъдещата му съпруга Елена през 2014 г., когато тя отишла да кандидатства за работа при него.От думите на Василев се разбра, че той посегнал на живота й, защото тя искала да го лиши от бащинство на двете им дъщери. Той изпаднал в шок, когато чул думите: \"Ти нямаш деца\" и тогава стрелял срещу нея, пише \"\".В залата присъства майката на Елена, която от името на внуците си поиска от баща им общо 500 хил. лв. кръвнина за убийството на майка им. Прокурор Виктор Тарчев поиска доживотен затвор за Василев. 64-годишният търговец на хранителни добавки от години имал проблеми с жена си, като й посягал и я заплашвал, че ще я убие. Заради постоянния тормоз, на Василев било забранено от съда да приближава на 100 метра жена си, но това не го спирало.\r\nНа 18 август той я застреля с пет куршума, докато Елена била в кафене с приятелка.", "date": "2018.01.05", "title": "Убиецът на хубавата Елена се разкая, вече съжалявал"}
{"url": "https://www.dnes.bg/crime/2018/01/05/62-godishna-ruskinia-za-poreden-pyt-v-aresta-krala-ot-magazin.364175", "text": "62-годишна руска гражданка, със статут на продължително пребиваваща у нас, попадна за пореден път в ареста, след като обра магазин във Варна.Рускинята е задържана, след като от персонала на магазин за хранителни стоки на ул. \"Македония\" в морската столица е получен сигнал за кражбата на различни продукти от стелажите на магазина, пише \"24 часа\".\r\nСлед проведени незабавни оперативно–издирвателни дейности и процесуално–следствени действия е установено, че извършител е въпросната рускиня, която е добре известна на родните органи на реда. \r\nПо случая е образувано досъдебно производство, уведомен е прокурор от Районна прокуратура – Варна. \r\nЖената е задържана за срок до 24 часа.\r\n ", "date": "2018.01.05", "title": "62-годишна рускиня за пореден път в ареста, крала от магазин"}
{"url": "https://www.dnes.bg/technology/2018/01/05/toshiba-nai-setne-se-ottyrva-ot-westinghouse.364195", "text": "Катастрофалният опит на Toshiba да навлезе в американския ядрен бизнес най-накрая приключи.Японският конгломерат продаде Westinghouse – затрудненото си ядрено подразделение в САЩ – за 4,6 млрд. долара на канадската инвестиционна компания Brookfield Business Partners, съобщава CNN Money, цитирайки компаниите.„Решението да продадем Westinghouse е добра новина за кредиторите, както и за нашата компания“, заяви Toshiba в петък.Сривът на Westinghouse струва на Toshiba около 6,4 млрд. долара, което принуди японската компания да признае, че финансовото ѝ бъдеще е в опасност.\r\nКонгломератът се разделя с големи свои активи, за да оцелее, включително продавайки контролния пакет акции на бизнеса си с чипове на група инвеститори, сред които е и Apple.Акциите на Toshiba поскъпнаха с около 2% в Токио след новината за сделката с Westinghouse.Продажбата осигурява нов старт за Westinghouse, която бе принудена да обяви несъстоятелност миналата година, след като претърпя загуби за милиарди долари от закъснения и превишаване на планираните разходи при строежа на ядрени централи в щатовете Джорджия и Южна Каролина.В изявление по повод сделката от четвъртък Brookfield нарече Westinghouse “висококачествен бизнес“ и „емблематична американска компания“. ", "date": "2018.01.05", "title": "Toshiba най-сетне се оттърва от Westinghouse "}
{"url": "https://www.dnes.bg/politika/2018/01/05/radev-svikva-ksns-zaradi-sigurnostta-i-otbranata-na-es.364202", "text": "Президентът Румен Радев свиква на 9 януари \"Дондуков\" 2 заседание на Консултативния съвет за национална сигурност, съобщиха от прессекретариата на държавния глава. Темата на заседанието ще е свързано с ролята на  България за развитието на Общата политика за сигурност и отбрана на ЕС в контекста на нашето еврошефство.Това е трето заседание на КСНС свикано от Радев. Първото беше посветено на рисковете и заплахите пред националната сигурност.След това Радев събра лидерите на парламентарните групи и шефовете на службите заради антикорупционния закон. Заседанието обаче се провали поради липсва на кворум, така че президентът свика още едно по същата тема.\r\n ", "date": "2018.01.05", "title": "Радев свиква КСНС заради сигурността и отбраната на ЕС"}
{"url": "https://www.dnes.bg/stranata/2018/01/05/istoriia-v-razruha-carevec-za-remont-ili-napylno-zdrav.364172", "text": "\r\n                        \r\n                        \r\n                        \r\n                    В началото на новата година се заговори, че стените на историческата крепост Царевец се рушат и че няма средства за укрепването им. За щастие директорът на Регионалния исторически музей във Велико Търново Иван Църов отхвърли твърденията.\r\n\"Категорично отговорът е не, няма опасност. Състоянието на крепостните стени е нормално. Има проблеми, те са свързани с ерозийните процеси, които се получават. В нашия географски пояс имаме големи температурни разлики, това свива и разширява материала. Нормално е в един строеж на 700-800 години спойващият хоросан да изветрява\", обясни Иван Църов пред .\r\nТой добави, че по-скоро няма нужда от спешна реконструкция и аварийни дейности. Според него проблемът е възникнал поради неправилното тълкуване на някои негови думи. Директорът увери, че се полагат усилия срещу естествените ерозийни процеси.\r\n\"Парите никога не достигат, необходими са значителни суми. За 2017 г. Община Велико Търново реинвестира около 180 хил. лева от общо 400-те хил. които реинвестира във всички останали 30 музея\", каза още Иван Църов.\r\nГодишно поддръжката на Царевец струва около 300-400 хил. лева, посочи той и увери, че положението на крепостта е добро и ще бъде още по-добро.", "date": "2018.01.05", "title": "История в разруха: Царевец – за ремонт или напълно здрав?"}
{"url": "https://www.dnes.bg/notifikacii/2018/01/05/bravo-grisho-golemiiat-sportsmen-otnovo-v-deistvie.364205", "text": "Световният №3 Григор Димитров за сетен път демонстрира, че е сред най-големите спортсмени. По време на победата срещу Кайл Едмънд на 1/4-финалите в Бризбън, британецът контузи десния си глезен и се свлече на земята. Пръв на помощ му се притече именно българинът, който помогна на съперника си отново да се изправи на крака.\nЕдмънд успя да доиграе мача, но загуби след 3:6, 7:6, 4:6. Така Гришо продължава с успешната си защита на трофея в Австралия като в спор за място на финала ще играе срещу Ник Кириос. Двубоят е утре не преди 06:00 часа сутринта наше време.Преди това един срещу друг излизат Алекс де Минор и Райън Харисън, който си партнира с Григор в турнира на двойки. По-късно двамата ще играят заедно 1/2-финал срещу поставените под №1 в схемата Хенри Континен (Финландия) и Джон Пиърс (Австралия).", "date": "2018.01.05", "title": "Браво, Гришо! Големият спортсмен отново в действие "}
{"url": "https://www.dnes.bg/cars/2018/01/05/mclaren-izprati-rekordna-2017-ta.364218", "text": "Британският производител на супер автомобили McLaren записа рекордна 2017 г. – 3340 продадени коли, което е с 54 повече от 2016 и почти два пъти повече от 2015.На пръв поглед увеличението спрямо 2016 не е особено голямо, но най-новият модел на McLaren – 720S, постигна същите продажби, каквито неговият предшественик записа за цялата 2016 г.Най-добре от продукцията на McLaren се продават най-евтините модели, ако това определение може да се използва за тези коли – моделите от Sports Series, където попадат 570S купе и Spider, 570GT и 540C. Общо техните продажби са 2119 бройки. В моделното семейство на Super Series сега присъства само 720S, но пък с 1221 продажби.\r\nПрез 2017 компанията не е произвела нито една кола от топ фамилията Ultimate Series, но с идването на модела Senna, това ще се промени през 2019. Производството на специалния модел е лимитирано до 500 бройки, като първите от тях ще бъдат доставени на клиентите през 2019-а.Най-големият пазар на McLaren остава Северна Америка с 37% от продажбите. От компанията прогнозират, че продажбите на моделите от Super Series ще достигнат около 50% от всички реализирани коли, а поръчките за тях вече са запълнили месеците до късното лято.\r\nДо 2022 година моделите на компанията ще нараснат с още 12 коли, като сред тях е следващият автомобил от Ultimate Series, който засега носи кодовото наименование BP23.\r\nВ края на 2016 година McLaren отбеляза производството на своя автомобил №10 000, а с оглед на ръста на продажбите, кола с №20 000 ще се появи още през 2019.", "date": "2018.01.05", "title": "McLaren изпрати рекордна 2017-та"}
{"url": "https://www.dnes.bg/notifikacii/2018/01/05/vlastta-iska-izsvetliavane-na-tyrgoviiata-s-goriva.364200", "text": "Поредни промени в Наредба 18 за регистриране и отчитане на продажбите в търговските обекти чрез фискални устройства предлагат от Министерство на финансите. Само преди 6 месеца подзаконовият нормативен акт претърпя сериозни промени, отново касаещи търговците на течни горива.\r\nОт качения на сайта на ведомството проект става ясно, че измененията са систематизирани в пет групи. \r\nСпоред МФ основна причина за въвеждане на детайлно описание на използваните средства за измерване на разход в обекти с електронните системи с фискална памет (ЕСФП) е идентифицирането на обекти, в които се извършват проточвания на течни горива чрез разходомери и измервателни системи.Съществуващата нормативна уредба не предлага достатъчно възможности за детайлизиране на информацията, която постъпва в Националната агенция за приходите (НАП), без това да е свързано с извършване на проверка на място, става ясно от записаното в мотивите към проекта на наредба.\r\nОт ведомството на Владислав Горанов твърдят, че с предлаганите промени се цели да се детайлизира информацията, която постъпва по дистанционната връзка в Националната агенция за приходите (НАП) от ЕСФП, като по този начин ще се идентифицират обектите, в които се използват средства за измерване на разход – разходомери или измервателни системи.\r\nТекстовете предвиждат валидиране на уникалния контролен номер на акцизния данъчен документ при подаване на данни за доставени количества течни горива по документ чрез ЕСФП, чрез баркод четец.Целта на направеното предложение е да се избегне въвеждане на номера на уникалния контролен номер от операторите в обекти с ЕСФП, които не са намерени в базата данни на НАП, както и да се повиши достоверността на информацията в програмен продукт \"Фискални устройства с дистанционна връзка\", която се обменя с информационна система \"Контрол на горивата\". \r\nОчаква се, че получената допълнителна информация ще спомогне за повишаване на качеството на извършваните анализи, във връзка с контрола върху търговията с течни горива.\r\nС новите промени в наредбата се регламентира и ограничаването на възможността за ползване на данъчен кредит от регистрирани по ЗДДС лица, чрез фактури за \"фиктивни\" доставки.", "date": "2018.01.05", "title": "Властта иска \"изсветляване\" на търговията с горива "}
{"url": "https://www.dnes.bg/akoshtete-vqrvaite/2018/01/05/bez-hrana-do-3-g-chovechestvoto-izchezva-ako-stanem-kanibali.364204", "text": "Британски учени установиха, че в планетарен мащаб човечеството ще изчезне след три години, ако храната съвсем изчезне и всички ние се превърнем в канибали, пише сайтът Лайф, предава БТА.\r\nХипотезата е публикувана в списанието \"Journal of Physics Special Topics\". В изследването се казва, че в наши дни на планетата живеят над 7,6 милиарда души. Ако храната съвсем изчезне, хората ще бъдат принудени да ядат себеподобните, прогнозира Холи Греъм от университета в Лестър. \r\nЧовешкото тяло съдържа около 125 хиляди килокалории. Това е достатъчно количество, което да достави енергия на около 50 човека в течение на едно денонощие. Учените прогнозират, че в първия ден на настъпването на тоталната хранителна криза ще загине една петдесета от човечеството. Във втория - една петдесета от останалите живи и така нататък. И така до 1149-ия ден, когато ще изчезне цялото човечество.\r\nЗа последните десетилетия специалистите се натъкнаха на множество доказателства, че първите жители на Европа са се хранили с месото на своите врагове. Но тази практика била изоставена, тъй като канибализмът е бил неизгоден от енергийна гледна точка. Месото на големите животни, сред които и мамутите, е било много по-калорично, в сравнение с човешкото. В процеса на еволюцията хората канибали са измирали, за сметка на обикновените \"месоядци\".", "date": "2018.01.05", "title": "Без храна, до 3 г.: Човечеството изчезва, ако станем канибали"}
{"url": "https://www.dnes.bg/sofia/2018/01/05/kak-se-fakturira-izpolzvanata-ot-nas-voda-sled-promiana-v-cenite.364225", "text": "В услуга на нашите клиенти \"Софийска вода\" АД би желала да припомни как се осъществява отчитането на използваните количества питейна вода от домакинствата и индустрията при промяна на тарифите. Редът е записан в Общите условия, публикувани на сайта на дружеството -  https://www.sofiyskavoda.bg/SVDocuments/Obshti%20uslovia2016.pdf.\r\nЧлен 31 от Общите условия гласи: \r\n\"(1) В и К операторите предоставят В и К услуги по утвърдени от Комисията за енергийно и водно регулиране пределни цени.\r\n(2) В и К операторите публикуват утвърдените от КЕВР цени, както и тези, които ще прилагат, при условие, че са по-ниски от пределните, задължително в един централен и един местен всекидневник, както и на електронната страница на В и К оператора. Новите цени имат действие, без да е необходимо сключване на анекс или допълнително съгласие на потребителя.\r\n(3) При промяна на цените, количеството вода, отчетено през периода от датата на последния действителен отчет до датата на следващия действителен отчет на средствата за измерване, се разпределя пропорционално на броя на дните, по време на които действа старата и новата цена.\"\r\nКато клиентски ориентирана компания \"Софийска вода\" АД напомня, че е в интерес на всички, ползващи услугите ни, да осигуряват редовно действителен отчет на своите водомери. Това би намалило броя на дните, в който отчитането става пропорционално на съотношението дни със стара към дни с нова цена. \r\nГрафикът за посещения на проверителите на водомери е обявен персонално във всички профили на клиентите ни, регистрирани на сайта. Той е указан и на месечните фактури. Безплатният телефон 0800 121 21 и Центровете за обслужване на клиенти са на разположение за повече информация. Електронните ни услуги улесняват всички и гарантират бърза информация за клиентите ни и по-добър контакт между тях и нас.", "date": "2018.01.05", "title": "Как се фактурира използваната от нас вода след промяна в цените?"}
{"url": "https://www.dnes.bg/notifikacii/2018/01/05/otkriha-trup-na-myj-dali-e-na-ubieca-ot-novi-iskyr.364228", "text": "Полицаи са открили тяло на мъж във водите на река Искър, в района на село Владо Тричков.Намерили са го полицаи, които участват в издирването на обвинения за шесторното убийство Росен Ангелов, но към момента самоличността на намерения е неясна, пише \"\".Предстои това да бъде установено в кратки срокове. В района има засилено полицейско присъствие.\n\n\n\nОт прокуратурата днес оповестиха, че има ДНК доказателства, че именно Ангелов е убиецът от Нови Искър. Без документи, без собственост и без работа от години – това е профилът на издирвания за шесторното убийство в Нови Искър. \"Няма никакво съмнение по отношение на авторството на деянието, той е действал сам\", обяви шефът на Националната следствена служба Борислав Сарафов. Това потвърждавал и ДНК-тестът. Разследващите съобщиха още, че той е имал интимна връзка с убитата от него Кети Кюхова, която е продължила около 6 месеца преди фаталната нощ. Прякорът му е \"Горският човек\". Аутопсиите на жертвите му показват, че всеки от шестимата е убит с по няколко изстрела, като в главата на всяка една от жертвите е произведен и контролен изстрел. Мотивът за убийствата в Нови Искър е личен, свързан е с интимните му отношения с Кети Кюхова. Разследващите обявиха, че именно Кети е била първата жертва на Ангелов, след което той е избил хората в къщата. Смята се също, че Кети не е била убита там, където е намерена, а превозена до това място. Първоначално са убити Неделчо, Георги и възрастната майка на Кети, като вероятно първите двама са оказали опит за съпротива. Междувременно се предполага, че Нанси и Боби са се опитали да се скрият на горния етаж. Убиецът обаче ги е търсил методично, за да е сигурен, че няма свидетели, разбивал е врати, за да стигне до тях. \r\nИма следи от разместване и опити за почистване. Росен Ангелов е направил и опит да събира гилзите от оръжието, които е изстрелял в къщата, включително е размествал телата на жертвите.", "date": "2018.01.05", "title": "Откриха труп на мъж, дали е на убиеца от Нови Искър? "}
{"url": "https://www.dnes.bg/notifikacii/2018/01/05/gol-na-flaga-pred-obshtinata-veni-grafa-psuva-nared.364210", "text": "Пияна кримка се съблече гол, качи се на пилон с трикольора пред общината в село Якимово и започна да псува и обижда всеки, който мине.Екшънът се разиграл посред бял ден вчера в центъра на селото. Якимово се намира на 31 километра от Монтана, а голият герой е 42-годишният Венелин.Мъжът се появил кьоркютук пиян на площада пред местната управа, захвърлил дрехите си до голо и се покачил на един от пилоните пред общината, на който се веело българското знаме, пише \"Труд\".От високото място голият хулиган започнал да псува и сипе обиди към преминаващите мъже и жени. Скоро новината стигнала и до местните полицаи, които пристигнали бързо, смъкнали пияницата от пилона и го отвели в ареста.Венелин е известен в района като Вени Графа и има богато криминално досие, споделиха криминалисти.Апашът е задържан многократно за кражби, побои и прегазване на човек. В пияно състояние, в каквото се намира често, става агресивен и непредвидим, коментираха полицаи.На Венелин О. е съставен акт и ще бъде даден на съд за хулиганските си действия, съобщиха от полицията.\r\n ", "date": "2018.01.05", "title": "Гол на флага пред общината: Вени Графа псува наред"}
{"url": "https://www.dnes.bg/obshtestvo/2018/01/05/ananiev-i-moskovski-s-ne-na-istanbulskata-konvenciia.364221", "text": "Шестима министри, гласували против ратификацията на Истанбулската конвенция, изрежда премиерът Бойко Борисов на заседанието на правителството в сряда.Очаквано сред гласувалите против са членовете на кабинета от квотата на Обединените патриоти, които се притесняват от легализиране на гей браковете и признаване на \"трети\" пол, но и има и министри от ГЕРБ.\n\nСпоред стенограмата против са Красимир Каракачанов, Емил Караниколов, Нено Димов, Валери Симеонов. Такъв е и вотът на Кирил Ананиев и Ивайло Московски.От обсъжданията пък става ясно, че защитници на ратификацията са външният министър Екатерина Захариева и правосъдният Цецка Цачева. Възражения имат Каракачанов и Симеонов.В началото на обсъждането Каракачанов предлага отпадането на точките от дневния ред, докато не се направи едно по-широко обществено обсъждане, за да се изчистят съмненията, които поражда ратификацията.\"Разбира се, тя касае правата на жените и равенството между половете, но в самата конвенция има заложени изрази и думи, които създават сериозно основание в обществото за съмнение, че те могат да бъдат използвани впоследствие като опит да се налагат нетрадиционни разбирания по отношение на половете, като трети пол, оттам да се претендира за еднополови бракове и т. н. – неща, които сериозно тревожат нашето общество\", посочва вицепремиерът.Правосъдният министър Цецка Цачева казва, че опасенията са несъстоятелни, защото самият Европейски съюз е подписал конвенцията през юни 2017 година. Всичките държави членки са подписали, 17 от тях са я ратифицирали.\"Категорично няма да се променя Конституцията, категорично няма да се въвеждат различни бракове, освен тези между мъж и жена, така както е предвидено в Конституцията. Освен това, ползваме правото си, предвидено в самата конвенция, да предложим ратификация с редица резерви там, където текстовете не съответстват на нашето законодателство. Няма място за притеснения по този въпрос\", посочва Цачева.Валери Симеонов подкрепя колегата си Каракачанов. Според него има голяма опасност  не толкова от това дали ще има бракове от \"третия вид или от втория вид\", но го притеснява допускането на възможност за въвеждане в образованието на такива панели, текстове, които да разясняват на децата, че\" те не са той и тя, а са то\".Външният министър Екатерина Захариева заявява, че Конвенцията е за защита от домашното насилие и текстовете в нея за обучение от най-ранна детска възраст предвиждат точно създаване на толерантност между мъже и жени, разчупване на стереотипи в част от държавите, че жената може да бъде подлагана на домашно насилие и това да се приема за нормално.Там няма никакъв текст нито за признаване и задължения на държавите, които ще я ратифицират да признаят еднополови бракове, нито текстове, които противоречат на нашата Конституция. Всъщност, точно за това отне почти година от подписването да се предложи за ратификация, за да се направи анализ дали част от текстовете на конвенцията противоречат на нашата Конституцията, защото такова е изискването. Ако противоречат, първо трябваше да изменим Конституцията, след което да я ратифицираме, обяснява тя.\"Поне аз това, което съм прочел и съм информиран от министър Цачева е, че конвенцията касае равенството между мъжа и жената\", включва се премиерът Бойко Борисов.Каракачанов изтъква, че Конвенцията няма задължителен характер.\"Така ни обясняваха и 99-та година за Конвенцията за малцинствата, но тя на практика има. Ако ти я ратифицираш без забележки или без интерпретираща декларация, означава, че всички текстове вътре ти ги приемаш\", коментира той.В текстовете в Истанбулската конвенция има някои термини, има и положения, които, гарантирам Ви отсега, ще дадат възможност във времето всевъзможни организации, защитаващи тези различни хора, да претендират, да съдят държавата и да я осъждат, смята Каракачанов и призовава за широко обществено обсъждане.Според Ццека Цачева няма да бъде добър знак държава, председателстваща Съвета на Европейския съюз в момента, да отлагаме, тъй като вече е извървян пътят на общественото обсъждане. По думите й нищо повече няма да се получи от едно ново обществено обсъждане, защото дебатът върви от няколко години.\"Категорично не е вярно, че останалите 11 държави я отхвърлят. Просто те са в процедура за ратификация. Няма пречки да я внесем в Народното събрание и там да се проведе широкият й дебат и обсъждане. Там ще си защитим позициите. Но всяко едно възражение много внимателно е преценено от екипа на министерството и имаме готовност да поясним за какво става дума. Но несъстоятелни са твърденията, че, виждате ли, който мине ще му даваме статут на бежанец, само защото ще се позове на трети пол. Няма такова нещо. Категорично не е вярно, категорично не е вярно. Спекулативно се поднася такова тълкуване\", настоява тя.\"Дайте да гласуваме точката с направените забележки от Валери Симеонов – да се махнат чуждиците, и от Каракачанов, да се изчистят и ясно да се произнесат\", предлага премиерът Бойко Борисов, след което се оказва, че против са шестима министри.\r\n ", "date": "2018.01.05", "title": "Ананиев и Московски с \"Не\" на Истанбулската конвенция "}
{"url": "https://www.dnes.bg/stranata/2018/01/05/glasyt-na-severozapada-ne-iskame-da-sme-nai-bednite.364162", "text": "\r\n                        \r\n                        \r\n                        \r\n                    Северозападна България, в лицето на Видин, Монтана, Враца и Лом, излезе с идеята да се отдели от страната ни като автономна област и да се присъедини към Румъния.\n\n\"Голяма част от хората в Северозапада работят в Румъния поради по-високите заплати. Те не искат да са най-бедният регион в страната и не подкрепят правителството, което не защитава публичните им интереси. Не подкрепят и съдебната система\", обясни директорът на Центъра за анализи и оценка на туризма доц. Румен Драганов.\r\nТемата на разговора в студиото на \"България сутрин\" обхвана и наболелия казус с Банско и построяването на втори кабинков лифт.\r\n\"Банско взриви страната. Имаме гигантско нарушение на закона от 2001 г. насам – навлизане в национален парк и разрушаването му. Намесват се финансови институции, които унищожават природата. Има престъпление и ние искаме да знаем кой е виновен\", отбеляза доц. Драганов пред.\r\nСпоред него министрите се гънат как да излязат от цялата ситуация, а казусът вероятно ще свърши с нечия оставка, която да изгърми като бушон.", "date": "2018.01.05", "title": "Гласът на Северозапада: Не искаме да сме най-бедните!"}
