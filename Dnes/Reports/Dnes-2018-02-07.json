{"url": "https://www.dnes.bg/eu/2018/02/07/ekspert-germaniia-prechi-na-vlizaneto-ni-v-evrozonata.367342", "text": "Има голяма логика в това да се мисли, че именно Германия е най-сериозната пречка пред това България да приеме еврото. Страната все още се възстановява от шока в еврозоната, свързан с \"потъването\" на Гърция от преди години.Това заяви експертът по политически комуникации доц. Иво Инджов в ефира на По думите на госта в предаването Федералната република действа на принципа „парен каша духа“, като оттук нататък очевидно ще се опитва да наложи виждането, че в еврозоната трябва да се приемат страни, които не само отговарят на формалните критерии, а са действително подготвени за изпитанието, наречено еврозона.В Германия витае опасението, че приемането на България и Румъния ще означава ново наливане на обществен ресурс в една бездънна яма, което има основание, смята Инджов.Вижте повече на ", "date": "2018.02.07", "title": "Експерт: Германия пречи на влизането ни в еврозоната!"}
{"url": "https://www.dnes.bg/technology/2018/02/07/uspehyt-na-spacex-zalog-za-cialata-industriia.367370", "text": " Успешното изстрелване на Falcon Heavy от страна на SpaceX на предприемача Илон Мъск във вторник бележи огромен поврат в подхода на човечеството към изследването на космоса. За първи път, откакто Съединените американски щати и Съветският съюз (който вече не съществува) започнаха своята надпревара в орбита, най-мощната ракета в света бе проектирана и построена от частна корпорация, коментира Ройтерс.Това е знак за нещо, което все повече изглежда мащабна промяна в динамиката на човешката дейност в космоса. Доскоро такива ракети бяха изключително държавен бизнес. Ракетите \"Сатурн\" 5, които отведоха Нийл Армстронг и колегите му до Луната, бяха произведени благодарение на един от най-големите и най-скъпи правителствени проекти на всички времена.Частните компании отдавна виждат потенциални бизнес възможности в космоса. Търговските изстрелвания започнаха през 80-те години на миналия век с френската фирма Arianespace, но допреди десетилетие за корпорациите, особено в Съединените щати, бе по-вероятно да използват ракети на държавни институции на САЩ или Русия, за да изпратят полезния си товар в космоса, отколкото обратното.Последиците от промяната са огромни. Всъщност сега изглежда много по-вероятно, ако и когато хората най-накрая достигнат Марс, това да стане чрез частно предприятие.Това е цел, която магнатът, когото свързвахме предимно с електрическите автомобили, а сега вече и с космическия бизнес, Илон Мъск, преследва отдавана. Във вторник Falcon Heavy понесе със себе си неговия червен електрически роудстър Tesla, който се понесе към червената планета под звуците на \"Живота на Марс\" на Дейвид Бауи. Това е хитър маркетингов трик, но и несъмнена заявка за амбиции.Докато частните компании първоначално разчитаха на съществуващата правителствена технология, сега те все повече разчитат на собственото ноу-хау. Лидери, като Falcon, често са изстрелвани и от съоръженията на NASA, като например Кейп Канаверъл, но съдържат собствена поръчкова технология, включително повторно използваеми двигатели, които или извършват контролирани кацания, или са изтегляни на дронове.На практика ракетите на SpaceX са първите космически кораби за многократна употреба след прекратяването на американската програма Space Shuttle. Всички останали съществуващи ракети изгарят в атмосферата, след като изведат товара си в космоса, което ги прави скъпи и неефективни.Мъск създаде SpaceX през 2002 г. с главната цел някога с ракетите си да транспортира хора до Марс. През май 2015 г. компанията вече беше сертифицирана да извършва поръчки и на военните като част от United Launch Alliance LLC, съвместно дружество с Boeing и Lockheed Martin.Един евентуален неуспех за Falcon Heavy би бил сериозен неуспех и за SpaceX, но все пак щеше да отвори възможности за други конкуренти. Основателят на Amazon Джеф Безос разполага със собствена частна компания за космически полети Blue Origin, която пък разви прототип за повторно използваема ракета New Glenn - друга голяма иновация.Правителствата, разбира се, остават важни играчи в космическата надпревара. Всъщност Съединените щати, Русия и Китай си запазват монопола, що се отнася до пускането на хора в орбита. Президентът на САЩ Доналд Тръм заяви през миналата година намерението си НАСА да върне американците на Луната, докато Барак Обама изказа предишната година хипотезата, че хората може да стигнат Марс до 30-те години на този век.Обама заяви, че счита участието на частния сектор за съществена част от такъв проект. Истината обаче е, че именно компаниите, и по-специално Мъск, в момента наистина водят дневния ред. Предприемачът даде да се разбере, че може да потърси федерално и друго държавно финансиране от страна на САЩ като част от тази мисия, но все повече изглежда, че данъкоплатецът може да бъде само помощен елемент, а не - както би се очаквало, да е в решаващата роля.Нищо от това не е окончателно заключение, разбира се. Спекулациите за частни корпоративни начинания не са новост. Така например Virgin Galactic на Ричард Брансън в продължение на години се занимава с изстрелване на хора в Космоса, но поредица от големи неуспехи пораждат съмнения дали полетите ще се случат в действителност.И докато проектите, подкрепяни от правителствата, като кацането на луната, по същество са тест за политическа воля да се използват необходимите държавни парични средства, то корпоративните начинания имат други цели. В крайна сметка, те трябва да донесат известна перспектива за печалба, за да оцелеят.Все още не е ясно къде се пресичат линиите на възможното и печелившото начинание. Изстрелването на вече доходоносни спътници за събиране на данни в орбита е едно, изстрелването още по-далече в космоса - и поддържането на астронавтите живи, е съвсем друго; а възвръщаемостта на инвестицията би била спекулативна в най-добрия случай.Независимо от риска ентусиазмът в индустрията расте. През 2016 г. американските инвеститори са вложили 2,8 млрд. долара в космически стартъпи, с 400 млн. долара повече от предходната година. (данните за 2017 г. все още не са налични.) Въпреки че това е само част от правителствената субсидия от 19,5 млрд. долара за НАСА - която получава малко под 0,5% от общия държавен бюджет на САЩ – изстрелването на SpaceX е мощен символ за апетита на частния сектор към Космоса.След като първоначално доказа своята концепция с по-малки ракети, SpaceX пусна първия си сателит в геостационарна орбита през декември 2013 г. Ракетите Falcon предлагат най-евтините цени в световен мащаб, изстрелвайки предмети на ниска орбита, като така оказват силен натиск върху други конкуренти в тази област. Това включва Arianespace, собственост на Airbus и Safran, за която се твърди, че приема рекордни поръчки, но се сблъсква с изтъняващи маржове на печалба.  ", "date": "2018.02.07", "title": "Успехът на SpaceX – залог за цялата индустрия  "}
{"url": "https://www.dnes.bg/world/2018/02/07/es-obeshtava-po-evtini-podaryci-za-koleda.367375", "text": "Още преди Коледа някои подаръци, купени през интернет, ще станат по-евтини благодарение на нови правила за пазаруването, гласувани от Европейския парламент.\r\nТе ще задължат онлайн магазините да продават на еднаква цена стоките си, независимо дали купувачът е местен или от друга страна от ЕС, както и с каква банкова карта извършва плащането. Ще бъде забранено и автоматичното препращане от една страница на продавача към друга, предназначена за определена държава, практика, използвана широко и от авиокомпаниите.\r\nОсвен това клиентите трябва да имат равен достъп до промоциите, които занапред няма да могат да бъдат насочени към купувачите само от определена държава.\r\nНовите правила ще важат за пазаруване на стоки като домакински уреди, електроника, мебели и дрехи, но не и за електронни книги, филми, електронни игри и музика. При тях притежателите на авторските права ще продължат да могат да ги лицензират за продажба само в някои европейски държави и съответно интернет търговците ще могат да ги продават само на клиенти, които се намират в тези държави. От обхвата на регламента са изключени и транспортните услуги (включително продажбата на самолетни билети) и аудиовизуалните услуги.\r\nЗатова пък резервациите на хотел и купуването на билети за спортни събития, фестивали, концерти, развлекателни паркове, както и наемането на автомобили, също стават общо достъпни, като условия за ползването им се отварят за гражданите на всички европейски държави. Това ще важи и за ползването на услуги по електронен път, които не са защитени от авторско право като облачни компютърни услуги, файруол, съхраняване на данни и хостинг на уебсайтове.\r\nОще от Коледа на 2018 г. хората няма вече да се притесняват, че уебсайтове ще ги блокират или ще ги препращат към други, само защото те - или тяхната кредитна карта - са от друга държава. Където и да се намират в ЕС, гражданите ще имат достъп до стоки и услуги онлайн, похвали се Европейската комисия, която е вносител на предложението. Комисията е предложила и общи правила за онлайн пазаруване на цифрово съдържание, но по него все още не е постигнато съгласие между държавите членки.\r\nЕвропарламентът обещава през март да приеме и нови правила за презграничната доставка на колети, което пък трябва да направи получаването на напазаруваното по-евтино.\r\nПо данни на Европарламента в момента 63% от електронните магазини не позволяват на клиенти от други европейски държави да пазаруват през тях или не приемат кредитни карти, издадени от банки на други еврочленки. 57% от европейците са пазарували поне веднъж по интернет.", "date": "2018.02.07", "title": "ЕС обещава по-евтини подаръци за Коледа"}
{"url": "https://www.dnes.bg/notifikacii/2018/02/07/2018-a-poveche-imoti-se-tyrsiat-otkolkoto-se-predlagat.367354", "text": "Настоящата 2018 ще бъде много подобна на 2017, когато търсенето значително нарасна и изпревари предлагането. Това коментира Полина Стойкова, изпълнителен директор на Bulgarian Properties, в ефира на По думите ѝ имотният пазар в момента се развива основно от местното търсене, а то се движи и от икономическия подем, ръста на доходите и достъпното банково финансиране.„Ако погледнем обратно към 2006-2007, ще видим, че имаше годишни нараствания за тримесечията в рамките на 30-50% за София, което са безумни нива. В момента пазарът се движи с едни темпове около 10%“, добави още Стойкова. Вижте повече на ", "date": "2018.02.07", "title": "2018-а: Повече имоти се търсят, отколкото се предлагат!"}
{"url": "https://www.dnes.bg/sport/2018/02/07/statistici-bylgariia-niama-da-specheli-medal-v-piongchang.367394", "text": "Компанията за статистически изследвания \"Грейснот\" не предвижда България да спечели медал на зимната Олимпиада в Пьончан от 9 до 25 февруари.Прогнозата на \"Грейснот\" за броя на отличията е базирана на индивидуалните и отборни резултати на участниците от предишните Олимпийски игри, както и на други големи състезания като Световни първенства и Световни купи.\r\nОт компанията изтъкват, че България е една от четирите държави, заедно със Словения, Дания и Нова Зеландия, за които се предполага, че ще имат състезатели в топ 8 в класирането на някои спортове, като при определени условия няма да бъде изненада, ако атлети от тези четири страни все пак достигнат и до място на подиума.\r\n\"Грейснот\" предвижда състезатели от 28 страни да стигнат до отличията в Пьонгчанг, като в тройката поставя Германия с 14 златни, 11 сребърни и 14 бронзови отличия, пред Норвегия с 13 златни, 13 сребърни и 15 бронзови и САЩ с 11 златни, 6 сребърни и 12 бронзови.\r\nБиатлонистката Лаура Далмайер (Германия) е фаворитка да бъде най-голямата звезда в Южна Корея, като прогнозата е, че тя може да спечели 6 златни медала.\r\nЗа други двама биатлонисти - Мартен Фуркад (Франция) и Йоханес Тингес Бьо (Норвегия), също се предвиждат много призови класирания.\r\nПрогнозата за Фуркад е да вземе 6 отличия - 3 златни и 3 сребърни, а за Бьо е 5 медала - 2 златни и 2 сребърни и 1 бронзов.\r\n ", "date": "2018.02.07", "title": "Статистици: България няма да спечели медал в Пьонгчанг"}
{"url": "https://www.dnes.bg/blizak-iztok/2018/02/07/zad-sreshtata-za-bydeshteto-na-siriia-interesite-na-kremyl.367386", "text": "\r\n                        \r\n                        \r\n                        \r\n                    Срещата в Сочи за бъдещето на Сирия успя да изпълни ролята си да прокара интересите на Кремъл както във външнополитически, така и във външнополитически план. Това смята руският политолог и арабист Леонид Исаев. Според него срещата може да се разглежда и като част от предизборната кампания на Владимир Путин.\"Много е сложно сега да се каже какви резултати даде срещата, защото тя премина много нееднозначно, опозицията не взе участие в нея. От друга страна в Сочи пристигна специалният пратеник на ООН за Сирия Де Мистура, и макар да не участва в този конгрес, в крайна сметка той имаше възможност да наблюдава хода на преговорите и поддържаше контакти с руското политическо ръководство.\n\n\nТова посочи още Леонид Исаев пред Николай Кръстев в \"Светът е бизнес\" на .\"На Де Мистура бяха предадени документи с препоръчителен характер по отношение на реформирането на сирийската конституция, затова смятам, че всичко ще зависи от това дали той ще може да ги реализира\", коментира събеседникът в предаването.\"Тук има един много голям проблем – от гледна точка на ООН и Русия, реформирането на конституцията и работата на специалната комисия трябва да премине през специална процедура. Днес сирийския режим с право може да се каже, че е победител в гражданската война в страната, застъпвайки противоположни позиции, че реформирането на конституцията трябва да става вътре в Сирия и че става дума за вътрешносирийски въпрос.Главния проблем на срещата в Сочи, е че не беше постигнато сближаването на тези две позиции\", отчете анализаторът.Според него конгресът в Сочи има външнополитическо, но най-вече вътрешнополитическо измерение.\"Ако гледаме на вътрешнополитическото измерение, то аз смятам, че то постигна успех, защото Путин обеща да проведе тази среща още през октомври 2017. Неотдавна той заяви, че изтегля руските войски, искайки по този начин да покаже на руснаците, че страната им запазва своето присъствие в Близкия Изток, независимо че армията й е изведена от страната\"\"И за това според мен срещата имаше повече вътрешнополитическо измерение за Русия и бе свързана с предизборната кампания на Владимир Путин, от колкото носеше някакво външнополитическо значение. Тя бе предназначена по-скоро за руснаците, отколкото за външните участници\", категоричен е политологът.", "date": "2018.02.07", "title": "Зад срещата за бъдещето на Сирия – интересите на Кремъл"}
{"url": "https://www.dnes.bg/hiphop/2018/02/07/razocharovanieto-i-vyzmezdieto-prez-pogleda-na-iskrata.367407", "text": "Хитовият български изпълнител и бийтмейкър, Искрен Тончев - Искрата представи своята нова авторска песен и видеоклип. Парчето се казва \"Помня\" и за по-малко от 24 часа се превърна в един от най-гледаните музикални видеоклипове, като влезе директно в Тrending Top 10 на YouTube за България.\r\nФеновете безпогрешно уловиха качествения звук, плътните бас-линии и смислените текстови послания в новата песен, в която Искрата е също и автор на бийта, музиката и аранжимента. #ПОМНЯ е още един успешен проект за изпълнителя, който участва активно във всички етапи на създаването му.\r\nКлипът на песента обръща ролите в един познат сценарий за разочарованието и възмездието, погледнат през обектива на младия режисьор Емануил Алберт, който участва и в написването на текста на парчето. \r\n\"Помня\" е четвъртата песен на Искрата, след като се присъедини към \"Монте Мюзик\" преди малко повече от година. Искрен стартира своята съвместна работа с артистите на лейбъла, с участието си в големия летен хит \"Танцувам само за теб\" в дует с Михаела Филева. \r\nСлед това изпълнителят представи песните \"Много добре\" и \"Непознато място\", с които доказа качествата си на изгряващ талант на съвременната поп сцена в България.", "date": "2018.02.07", "title": "Разочарованието и възмездието през погледа на Искрата"}
{"url": "https://www.dnes.bg/obshtestvo/2018/02/07/vseki-treti-bylgarin-ot-grada-v-risk-ot-bednost-a-na-selo.367384", "text": "Една трета от българите в големите градове на страната са застрашени от бедност и социално изключване (31,1%), показват данни на Евростат.\r\nДанните са още по-негативни за селските райони в България – там в такъв риск са 53,8% от населението, както и 38,9% от живеещите в малките градове.\r\nОт страните членки на Европейския съюз (ЕС) единствено за Гърция тези цифри са по-високи, що се отнася до жителите на големите градове (33,6%), като следват Италия (30,3%) и Белгия (29,3%).По риск от бедност в селските райони обаче България е на първо място в Евросъюза.Застрашени от бедност или социално изключване са хората в една от следните три ситуации: риск от парична бедност, тежки материални лишения, живеещите в домакинство с ниско ниво на заетост.\r\nКато цяло, 41,2% от населението на ЕС живее в големите градове през 2016 г. 30,6% са жителите на малките градове и предградията, а останалите 28,2% живеят в селските райони.\r\nПочти един от всеки четирима жители на големите градове в ЕС (23,6%) през 2016 г. е бил в риск от бедност и социално изключване. Това е по-ниско ниво спрямо хората в такъв риск в селските райони (25,5%) и повече спрямо малките градове и предградията (21,6%).\r\nНаселението в такъв риск в ЕС слабо нараства през последните години. За жителите на големите градове процентът се увеличава от 22,7% през 2010 г. до 23,6% през 2016 г. За населението в предградията и малките градове ръстът е от 20,3% през 2010 г. до 21,6% през 2016 г.\r\nВ селските райони на ЕС се случва обратното – рискът от бедност засяга 29% от населението през 2010 г. и 25,5% шест години по-късно. Тези тенденции варират в различните страни членки.\r\nНай-малък е рискът от бедност и социално изключване за жителите на големите градове в Словакия (13%) и Чехия (13,8%), следвани от Полша (16,2%) и Финландия (17,2%).", "date": "2018.02.07", "title": "Всеки трети българин от града – в риск от бедност. А на село?"}
{"url": "https://www.dnes.bg/mish-mash/2018/02/07/iz-mnogobroinite-dupki-na-niu-iork-dryvcheta-hrasti-cvetenca.367357", "text": "Хрумвало ли ви е понякога, че от дупките по родните улици може да израсте цяла нива?Не сме единствени с този проблем, далеч по-големият и многолюден Ню Йорк има същия проблем.\r\nВластите на града разкритикуваха мъж, който засажда цветя, малки дръвчета и храсти в многобройните улици на града. \r\nКоби Пърсин публикува видео, на което показва как запълва дупките в Ню Йорк с почва и залесява. Мъжът каза, че е планирал номера, след като е спукал гумата на велосипеда си, натъквайки се на дупка, пише БТА.\r\nПредставителите на министерството на транспорта казаха, че не са очаровани от постъпката на Пърсин.\r\n\"Освен че поставя себе си в опасна ситуация, залесяването на дръвчета излага и другите хора на пътя на опасност\", пише в официално изявление.", "date": "2018.02.07", "title": "Из многобройните дупки на Ню Йорк: Дръвчета, храсти, цветенца"}
{"url": "https://www.dnes.bg/notifikacii/2018/02/07/rusiia-kym-izrael-ne-obiaviavaite-za-genocid-glada-v-ukraina.367409", "text": "Руски дипломат предупреди днес Израел да не приема закон, която официално ще обяви за геноцид масовия глад в Съветска Украйна през 1932-33 г., отнел живота на милиони хора, предаде Ройтерс\"Сега не е подходящ момент за обсъждане на такъв закон\", каза по армейското радио Леонид Фролов, заместник-посланик на Русия в Израел. \"Това ще бъде лошо. Това ще бъде погрешен ход\", подчерта той.Става дума за законопроект, внесен в Кнесета от депутата Акрам Хасон от центристка партия, която участва в коалиционното правителство на премиера Бенямин Нетаняху. В текста на проекта се предвижда 6 декември да бъде обявен в Израел за Ден на възпоминание за украинския геноцид.Депутатът Хасон казва, че преди да подготви проектозакона, в продължение на три месеца е пребивавал в Украйна, за да проучва въпроса.Т.нар. голодомор в Украйна, в който към 10 милиона човека измират от глад, се отричаше от съветските власти десетилетия наред. През 2016 г. парламентът на Украйна прие резолюция, в която призова страните по света да признаят голодомора за геноцид.Това разгневи властите в Русия, припомни Ройтерс. Според Киев 17 държави, осем от които са бивши съветски републики или бивши съветски сателити, са признали голодомора за геноцид.ТАСС цитира изявление на руското посолство в Израел, в което се изказва \"съжаление\", че в Кнесета е внесен законопроект, който \"изопачава историята\". Посолството обяснява, че \"гладът, предизвикан от голямото засушаване и принудителната колективизация в началото на 30-те години на миналия век\" е засегнал не само Украйна, а също Беларус, Казахстан, Поволжието, Северен Кавказ, Западен Сибир и Южен Урал.Според изявлението броят на загиналите се оценява \"от 2 до 8 милиона\" и това е трагедия за много съветски народи и голяма хуманитарна катастрофа в цялата страна. \"Затова представянето на тези събития като преднамерена политика за унищожаването на украинската нация противоречи на историческите факти и представлява цинична спекулация с паметта на милионите жертви по политически причини\". (БТА)\r\n ", "date": "2018.02.07", "title": "Русия към Израел: Не обявявайте за геноцид глада в Украйна"}
{"url": "https://www.dnes.bg/notifikacii/2018/02/07/po-navik-trymp-predstavia-imigrantite-kato-prestypnici.367377", "text": "Президентът на САЩ Доналд Тръмп продължава навика си да представя имигранти като престъпници - подчертава връзките с банди, нарича обединяването на семействата заплаха за националната сигурност и оплаква смъртта на професионален американски футболист при автомобилна катастрофа, в която беше замесен мъж, влязъл нелегално в страната.\r\nВ реч, произнесена вчера в Белия дом пред служители на силите на реда, Тръмп обърна особено внимание на бандата МС-13, за която се смята, че е отговорна за 25 убийства, извършени през последните две години в Лонг айлънд, Ню Йорк и която се превърна в основна мишена на правителството на Тръмп, пише Асошиейтед прес.\r\n\"Наистина никога не сме виждали нещо подобно, такава свирепост и насилие, и се нуждаем от реформи, които Конгресът трябва да одобри, за да се справим с тях\", заяви Тръмп пред служители на силите на реда и конгресмени. Накрая той заплаши с ново спиране на работата на федералното правителство, ако конгресмените от Демократическата партия не приемат пакет от имиграционни мерки, който според него ще помогне да се пресече влизането на членове на банди в страната.\r\n\"Ако не се премахнат тези пропуски в закона, които позволяват на убийци да влизат в нашата страна и да продължават да убиват. . . ако не го променим, нека да има спиране на работата\", предложи Тръмп. \"Бих се радвал да видя спиране на работата на правителството, ако не се погрижим за това\".\r\nПоследната заплаха на Тръмп е част от кампания на натиск, която той поведе, за да се опита да накара конгресмените от Демократическата партия да подкрепят внушителния имиграционен план, който те отхвърлиха. Президентът иска милиарди за строежа на стената по южната граница, големи ограничения на законната имиграция, повече средства за прилагане на закона вътре в САЩ и други промени, в замяна на даването на възможност на 1,8 милиона млади мигранти, живеещи незаконно в страната, да получат гражданство.\r\nПо-рано вчера Тръмп призова демократите да предприемат строги мерки срещу имиграцията, като се позова на смъртта на Едуин Джаксън, защитник на отбора по американски футбол \"Индианополис колтс\", който загина при катастрофа с участието на гватемалски гражданин, пребиваващ незаконно в САЩ, за който се предполага, че е шофирал в пияно състояние.\r\n\"Толкова срамно е, че човек, пребиваващ незаконно в страната ни, уби защитника на \"Индианополис колтс\" Едуин Джаксън\", заяви Тръмп в Тwitter. \"Това е само една от многото подобни предотвратими трагедии. Трябва да накараме Демократите да проявят твърдост по въпроса за границата и незаконната имиграция, и то БЪРЗО!\"\r\nТръмп продължи да критикува и системата за законна имиграция в САЩ. Той настоява да се ограничи възможността на мигрантите да поемат разходите за събиране в САЩ с членове на семействата си, както и за премахване на програмата за издаване на визи чрез лотария, целяща да подкрепя приемането на хора от различен произход. Според него тези мерки ще подобрят сигурността на САЩ.\r\n\"В епохата на тероризма тези програми представляват рискове, които вече не можем да си позволим\", заяви той в речта \"За състоянието на съюза\".\r\nТова е проблем, близък до президентското сърце - както и до избирателите му - от деня, в който започна кампанията си и обвини Мексико, че изпраща изнасилвачи отвъд границата. След встъпването си в длъжност Тръмп отделя правителствени ресурси, за да се опита да представи имиграцията като заплаха, въпреки няколко проучвания, показали, че имигрантите всъщност са по-малко склонни към извършване на престъпления от хора, родени в САЩ.\r\nКритици на правителството неведнъж са го обвинявали, че използва неточна информация и подбрани примери, за да подкрепя аргументите си.\r\nВчера Тръмп се концентрира върху бандата МС-13, или \"Мара Салватруча\", създадена през 80-те години в Лос Анджелис от бежанци от Централна Америка, бягащи от насилието в своите страни.\r\nФедерални прокурори смятат, че днес МС-13 има хиляди членове в цялата страна, макар че според статистика те са нищожна група - по-малко от 1 на сто - от общия брой на членовете на банди в САЩ. И макар че правителството на Тръмп е опитвало да представи бандата като състояща се от неспирен поток нелегални имигранти, някои данни сочат, че повечето й членове са граждани на САЩ.\r\nТръмп изрази съжаление, че хиляди членове на банди биват арестувани и депортирани от САЩ, само за да се върнат в страната. \"Нито една друга страна в света няма толкова тъпи закони като нашите\", оплака се той.\r\nТръмп даде на демократите срок до 5 март да приемат споразумение за имиграцията, макар че не е ясно какво ще се случи на тази дата.\r\nНачалникът на канцеларията на Белия дом Джон Кели прекара голяма част от вчерашния ден на Капитолийския хълм, срещайки се с лидери на Конгреса за обсъждане на имиграцията. Но той също стана обект на критики, след като допусна, че някои млади имигранти са \"прекалено мързеливи\", за да се запишат в програмата от времето на Обама, предлагаща защита от депортиране и разрешителни за работа с възможност за подновяване.\r\nКели заяви, че неотдавнашното предложение на Тръмп да даде възможност на 1,8 милиона млади имигранти да получат американско гражданство, стига \"далеч отвъд това, което който и да било можеше да си представи\". Отхвърленото от Тръмп предложение на шестима сенатори от двете партии щеше да даде възможност за получаване на гражданство на около 690 000 \"мечтатели\", регистрирани в програмата, известна със съкращението \"ДАКА\".\r\n\"Има около 690 000 официално регистрирани в ДАКА, а президентът предложи гражданство на близо два пъти и половина повече от този брой, на 1,8 милиона\", заяви Кели. \"Разликата между (690 000) и 1,8 милиона са хората, за които някои биха казали, че са се страхували да се запишат, други биха казали, че са били прекалено мързеливи да се раздвижат, но в крайна сметка не са се записали\".\r\nЕксперти по имиграцията посочват различни причини защо хора, отговарящи на критериите за защита по ДАКА никога не са подали документи, включително опасения, че участието в нея ще ги направи уязвими пред имиграционните власти./БТА/", "date": "2018.02.07", "title": "По навик! Тръмп представя имигрантите като престъпници"}
{"url": "https://www.dnes.bg/notifikacii/2018/02/07/kosovo-evrostrategiiata-za-balkanite-e-nespravedliva.367399", "text": "Косовският президент Хашим Тачи е недоволен от стратегията на Европейския съюз за Западните Балкани, която според него е несправедлива към Косово, предаде Танюг, цитирана от БТА. \r\nТачи, който е на посещение в САЩ, написа във Facebook, че стратегията на ЕС за разширяване към Западните Балкани, която бе представена вчера от Европейската комисия, \"не е успяла да поясни евентуалното членство на Косово, което е несправедливо\". \r\nТой смята, че причина за това пренебрегване е липсата на единна позиция на ЕС за косовската независимост, която не е призната от пет страни членки на Съюза.\r\nПрезидентът обаче изтъкна, че това няма да откаже Косово от европейската цел.\r\n\"Ние ще направим това, което ЕС иска от нас, ще подобрим положението си. Косово няма да изпадне в отчаяние\", написа Хашим Тачи.\r\nКосовският премиер Рамуш Харадинай от своя страна заяви, че ЕС трябва да има \"ясна политика за Косово, за да придвижи напред процеса на интеграцията му\", предаде Асошиейтед прес.", "date": "2018.02.07", "title": "Косово: Евростратегията за Балканите е несправедлива!"}
{"url": "https://www.dnes.bg/health/2018/02/07/otkriha-mechtan-lek-za-seksualni-disfunkcii.367363", "text": "Знаем си, че учените си нямат друга работа. Ето например наскоро екип от факултета по медицина на Имперския колеж в Лондон открива, че можем да лекуваме успешно психосексуални разстройства с хормон. Но пък откритията им понякога са толкова... секси! Известно ни е, че тревожността, стресът и разни други фактори могат да ни докарат не просто до нищожно либидо, но и до сексуална дисфункция. Е, и на това намериха хапчето – киспептинът, известен още като метастин, може да подобри активността в тези мозъчни зони, които са заети със сексуалната възбуда и романтичната любов. (Правилно сте забелязали наименованието на хормона идва от английската дума за целувка – kiss, даже някъде се изписва и като KISS-1 – та, и целувката си има протеин, вече да знаете!) Въпреки че темата изглежда забавна, днес сме напълно наясно, че психосексуалните разстройва са достатъчно сериозни и, за съжаление, доста разпространени. От сексуални разстройства често е засегнат масовият човек заради ежедневното напрежение, стреса, депресията. Не малко, уви, са случаите, при които те се дължат на сексуално насилие или негативно възприемане на собственото тяло (оттук тръгват булимията и анорексията например).  ", "date": "2018.02.07", "title": "Откриха мечтан лек за сексуални дисфункции"}
{"url": "https://www.dnes.bg/obshtestvo/2018/02/07/tesen-koridor-desetki-gisheta-i-edno-ne-veroiatno-pasportno-prikliuchenie.367385", "text": " \"След милиони левове на данъкоплатците, похарчени за система за издаване налични документи и много шум в медиите (навремето), ето каква е реалността по издаване на лични документи в София, България, 2018-та година.Нареждаме се на опашка в тесен коридор. Бебета реват, старци пъшкат, подмишници ухаят. Стените са облепени с десетки листове неразбираеми и неподредени инструкции.Майки с бебета и деца чакат наравно с останалите и никой – от хората или от служителите – не се опитва или сеща да ги насочи с предимство или нещо подобно.Майка с бебе и малко дете, изчаква търпеливо реда си и най-накрая се добира до гишето. Принтира се заявление, което се оказва, че трябва да бъде до-попълнено ръчно. Защо? Въвежда се стандартна информация, която със сигурност я има в системата. Защо?Майката е отпратена (и не само тя) \"навън\" да си попълни заявлението и след това трябва да отиде \"направо на гишето\" (където е втората опашка).Правят, каквото правят и сега е препратена на трета опашка – за снимане. Чака. Бебето реве. Детето се изнервя. Дълго време нищо не се случва, т.е. случва се, но много бавно.Служителката пита: \"Вие за какво сте?\".\"За масаж!\" – отговаря майката, подрусвайки плачещото бебе, изгубила напълно търпението си – \"За снимка за паспорт сме, не е ли очевидно?\"\"Къде ви е заявлението?\"То не е у майката. Оказва се, че предишната служителка е забравила да го предаде, пардон – да го подаде на \"фотографката\" през огромното разстояние от метър и половина.Най-накрая започва фотосесията на живота на 4-годишното момиченце. Следват инструкции: \"Не мърдай, гледай направо в камерата.\" Детето стои като истукано. Проблясък и разочарован глас на служителката \"Няма фокус. Нова снимка.\"След 5-тия опит всички са изнервени. Детето е неподвижно като скала, но допотопният фотоапарат (за който, най-вероятно, е платена десеторна цена при държавната поръчка) отново не може да заснеме неподвижен обект на фокус.Накрая родителите са извикани зад гърба на служителката да изберат снимка. Махват с ръка – \"Става.\" Вече и друго дете реве в коридора. Всичко което искат е да се измъкнат от звуковия, психическия и обонятелния ад, в който се намират.Изстрелват се навън. Телата им треперят от адреналина. В душите им е черно. Те са виждали как стават тези неща в други държави и не могат да повярват, че мизерията, липсата на организация и грубостта са част от работата с хора през 21-ви век, в европейска държава.\"И така приключва една история до болка позната на толкова много хора.Парите за системата и организацията вече са платени, така че едва ли ще бъдат купени по-скъпи фотоапарати скоро и едва ли общината ще се премести в просторна сграда от алуминий и стъкло – никой няма такива мечти.\r\nАвторът роптае срещу престъпната пасивност на служителите там. Според него това са хора, които ежедневно, в продължение на години виждат как хората псуват и тях, и системата. На самите тях им е некомфортно, виждат неефективността на процедурата и на всичко. Но единственото, което правят е да не си мръднат пръста. Те правят най-лесното – облепват целия коридор с разнородни листчета и упътвания – неподредени, неструктурирани, неразбираеми. Написани, за да са формално там, а не за да помогнат на някого.\"Каква е моята роля и за какво получавам заплата – за да ми тече денят безметежно или за да помагам на хората, от чиито заплати се плащат моите данъци?\"Г-н Богоев се чуди дали някой от служителите си задава този въпрос. И за да не изглежда голословен и мрънкащ, той предлага конкретни неща, които предполагат просто наличието на инициатива:Хора, държавни служители, извадете си главите. Огледайте се около себе си. По осем часа на ден работите с хора. Колкото и да мразите другите и работата си, не обичате ли поне себе си? Не искате ли да работите на приветливо и красиво място, изпълнено с любов и радост? Или предпочитате мърсотия, грозота, омраза и гняв?\r\nВземете се в ръце. Огледайте се. Направете няколко дребни неща. Подобрете положението. От вас зависи. Държавата няма да дойде да го направи. Поемете отговорност и го направете. Почувствайте се поне веднъж удовлетворени от иначе тъпите си и незапомнящи се работни дни.", "date": "2018.02.07", "title": "Тесен коридор, десетки гишета и едно (не)вероятно паспортно приключение"}
{"url": "https://www.dnes.bg/world/2018/02/07/nov-trus-s-magnitud-5-7-razliulia-taivan.367410", "text": "Трус с магнитуд 5,7 беше регистриран на източното крайбрежие на остров Тайван, съобщи правителството, цитирано от Ройтерс.Земетресението е станало близо до град Хуалиен - същия район, който беше поразен от силен трус вчера и където спасителните работи продължават.\n\nСпоред Геофизичния институт на САЩ епицентърът на новото земетресение е бил на 21 км североизточно от града, а огнището - на дълбочина от 11 км.Седем души загинаха при вчерашното земетресение, а 67 все още са в неизвестност, припомня БТА.", "date": "2018.02.07", "title": "Нов трус с магнитуд 5,7 разлюля Тайван"}
{"url": "https://www.dnes.bg/notifikacii/2018/02/07/pak-izmama-75-godishen-dade-5300-na-mnim-doktor.367336", "text": "За разлика от жена от Кърджали, която отказа да хвърли от терасата 30 000 лв. на телефонни измамници, мъж предаде сумата от 5300 лв. на мним доктор, съобщиха от ОДМВР-Кърджали.Опитът и успешната измама са извършени вчера. Около 11 часа на домашния телефон на 75-годишен мъж от село Бленика се обадил мъж, който се представил за д-р Колев и поискал сумата от 5 300 лв. за извършване на операция на дъщерята на семейството. Малко по-късно в къщата пристигнал посредник, който прибрал парите.След подадения сигнал за измамата в РПУ-Кърджали са били изградени временни КПП-та, но мъжът, който взел сумата, не е установен. Образувано е досъдебно производство за измама.Жена от Кърджали вчера също е била атакувана по телефона по сценария за провеждаща се операция за залавяне на измамници.Фалшив полицейски инспектор поискал кърджалийката да хвърли 30 000 лв. през терасата, като обещал парите да бъдат върнати, след приключване на операцията.Жената обаче схванала измамата и подала сигнал на тел.112. Криминалистите напомнят отново на гражданите да не влизат в никакви договорки с непознати, които им искат пари, независимо какъв е поводът.\r\n ", "date": "2018.02.07", "title": "Пак измама! 75-годишен даде 5300 на мним доктор"}
{"url": "https://www.dnes.bg/obshtestvo/2018/02/07/podadeni-kym-noi-nad-500-zaiavleniia-za-neplateni-zaplati.367400", "text": "Повече от 500 заявления за компенсиране на неплатени заплати са постъпили към Фонда за гарантиране на вземанията при фалит на работодателя към НОИ през последните месеци, каза в Горна Оряховица омбудсманът Мая Манолова.Тя припомни, че всички работници, които имат неизплатени трудови възнаграждения след 1 февруари 2015 година могат да подадат заявление за компенсиране от фонда. Според нея събраните във фонда средства са в размер на 257 милиона лева от солидарните вноски на всички работодатели.Тя отбеляза, че срокът за подаване на заявленията е тримесечен след обнародването на закона в Държавен вестник и допълни, че всеки ощетен работник, може да се обърне за съвет към експертите на институцията.Над 70 души са посетили откритата приемна на омбудсмана в Горна Оряховица днес, отчете Мая Манолова. \r\nТри от сигналите са били срещу некоректни работодатели, дължащи заплати на свои работници.Тя е получила жалба от служители на превозните бригади от \"БДЖ - Пътнически превози\" във връзка със сумирано изчисление на работното време. По думите на служителите се е налагало те да работят повече от 15-20 часа, или от 3.30 сутринта до 22.30 часа.Според Манолова подобна организация на труд е заобикаляне на трудовото законодателство. Тя подчерта, че предстои среща с ръководството на дружеството, за да се обсъдят по-добри графици за работа.Най-голям е бил броят на жалбите срещу монополните дружества, банките и частните съдебни изпълнители, каза Манолова, цитирана от БТА.След Великден по инициатива на омбудсмана ще бъде организирана национална кръгла маса, на която ще бъдат представени и обсъдени различните форми за подкрепа на талантливи деца от социално слаби семейства.\r\nС една от формите на подкрепа Мая Манолова се е запознала днес във великотърновското село Русаля, където от няколко години е открито училище по изкуства и занаяти за социално слаби деца. \r\n ", "date": "2018.02.07", "title": "Подадени към НОИ: Над 500 заявления за неплатени заплати "}
{"url": "https://www.dnes.bg/technology/2018/02/07/onlain-dushmanite-na-uber-dvama-hakeri.367371", "text": "Двамата души, които са хакнали системите на компанията за споделено пътуване Uber Technologies през 2016 г., са се намирали в Канада и Флорида по време на атаката, разкри директорът по сигурността на Uber пред Комисията на конгреса на САЩ, която разследва казуса, предава Ройтерс.Около 25 млн. души, чиито данни са били компрометирани в рамките на пробива, живеят в САЩ, коментира Джон Флин.От тях 4,1 млн. са шофьори, допълни Флин, който свидетелства с нови данни за хакерската атака, която беше разкрита от новоназначения главен изпълнителене директор Дара Косровшахи и заради която той уволни петима мениджъри по сигурността.Uber обяви пробива в системите си през ноември, около година след като той се е случил.През декември Ройтерс писа, че 20-годишен мъж стои зад атаката, а той е получил пари от Uber, за да унищожи данните.Флин потвърди, че мъжът, който е откраднал данните от Uber, е бил във Флорида, като е разкрил, че неговият партньор, с когото фирмата първо се е свързала на 14 ноември 2016 г., е бил в Канада.Екипът по сигурността на Uber е успял да осъществи контакт с двамата хакери и е получил “уверения”, че данните са били изтрити, преди да плати 100 хил. долара, посочва Флин. Източници, запонати със случая, са коментирали пред Ройтерс през декември, че компанията е направила специален анализ на компютъра на хакера от Флорида, за да се увери в изтриването на информацията.Представител на канадската полиция обяви, че няма да коментира въпроса сега.Флин заяви, че Uber е допуснала грешки, включително да плати на хакерите, както и да не се обърне веднага към властите.Компрометираните данни включват имена, телефонни номера и имейл адреси, но не и данни за кредитните карти на потребителите на Uber. Номерата на шофьорските книжки на 600 хил. шофьори също са компрометирани.", "date": "2018.02.07", "title": "Онлайн душманите на Uber – двама, хакери"}
{"url": "https://www.dnes.bg/politika/2018/02/07/slavi-i-bojidar-dimitrov-s-obshta-cel-podmiana-na-elita.367356", "text": "\r\n                        \r\n                        \r\n                        \r\n                    Пред  проф. Божидар Димитров обяви, че вече се е срещал с хора на Слави Трифонов. От разговорите е станало ясно, че целта им е обща - пълна подмяна на политическия елит.Бившият директор на Националния исторически музей обясни, че търси съмишленици навсякъде.\r\nПрофесорът заяви още, че не харесва начина, по който Слави Трифонов търси нови политици, чрез кастинг.\n\n\nСпоред историка подобно събиране на успели българи в чужбина за политически проект у нас прилича на ранните години на НДСВ.Проф. Божидар Димитров обяви още, че той е за смяна на формата на управлението на страната в президентска република. Според него по този начин България най-накрая ще бъде управлявана от политическия си елит. ", "date": "2018.02.07", "title": "Слави и Божидар Димитров с обща цел: Подмяна на елита!"}
{"url": "https://www.dnes.bg/politika/2018/02/07/bdj-poluchava-31-mln-leva-pomosht-ot-dyrjavata.367374", "text": "Държавата отпуска близо 31 млн. лв. финансова помощ на БДЖ.\nПомощта е възмездна и трябва да бъде възстановена до 28 декември 2020 г.\r\nСредствата се предоставят на холдинга за погасяване на задължения по Втория облигационен заем, сключен през 2007 г.Вчера от БДЖ обявиха, че вдигат заплатите на персонала, след като финансовото състояние се подобрило.", "date": "2018.02.07", "title": "БДЖ получава 31 млн. лева помощ от държавата "}
{"url": "https://www.dnes.bg/notifikacii/2018/02/07/parij-pod-snejna-blokada-rai-za-skiori-i-bordisti.367408", "text": "Транспортът в Париж и околностите бе силно затруднен тази сутрин след необичайно силните снеговалежи, принудили стотици хора да прекарат нощта блокирани по пътищата, в приемни центрове или по гарите, предаде Франс прес, цитирана от БТА.\r\nФренска телевизия отбеляза, че покрит със сняг Париж прилича повече на скандинавска столица.\r\nНа фона на проблемите обаче, някои столичани се възползваха, за да покарат ски в центъра на Париж. \r\nМладеж с тениска \"Ски клуб Монмартър\", се спускаше днес със сноуборд по импровизирана ски писта от базиликата \"Сакре кьор\" - една от парижките забележителности, разположена на 130 м височина.\r\n ", "date": "2018.02.07", "title": "Париж под снежна блокада - рай за скиори и бордисти"}
{"url": "https://www.dnes.bg/sport/2018/02/07/koi-shte-ni-predstavia-v-piongchang-antoniia-grigorova-ski-biagane.367335", "text": "2 дни остават до откриването на Зимните олимпийски игри в Пьонгчанг, а екипът на Dnes.bg ви представя , които ще бранят честта на страната ни в Южна Корея.Антония Григорова-Бургова е българска състезателка по ски бягане, участвала на олимпийските игри във Ванкувър през 2010 г. и Сочи 2014 и на световните първенства в Либерец през 2009 г. и във Вал ди Фиеме през 2013 г.\r\nГригорова-Бургова дебютира в състезание от Световната купа по ски бягане на 2 декември 2007 г. в Куусамо, Финландия. \r\nНа зимните олимпийски игри във Ванкувър през 2010 г. участва в 10 км свободен стил (59-то място) и преследването на 15 км (61-во място). На олимпиадата в Сочи през 2014 г. участва в спринта свободен стил (60-то място) и 30 км свободен стил масов старт (50-то място).Освен със ски бягане, тя се занимава още и с ултра маратон.", "date": "2018.02.07", "title": "Кой ще ни представя в Пьонгчанг? Антония Григорова, ски бягане"}
{"url": "https://www.dnes.bg/stranata/2018/02/07/predstaviashtiiat-se-za-bedstvashtata-mariia-pod-domashen-arest.367406", "text": "Бургазлията Милен Стойчев, който се представял във Facebook като \"бедстващата Мария\" в Гърция, за да изпроси съжаление и пари от състрадателни хора, е пуснат под домашен арест. Мярката му за неотклонение \"задържане под стража\" бе изменена днес от Районен съд-Бургас. Това съобщиха от съда, предаде БТА.\n\n\nЧаст от мотивите за изменение на мярката са, че 38-годишният мъж е с чисто съдебно минало, неосъждан, престъплението, в което е обвинен, не включва в себе си физическо насилие над други лица. Съдействал е на разследващите органи. От него е иззето и средството, чрез което е извършвал престъплението.\r\nПрипомняме, че в периода от 1 декември 2016 година до 6 юни 2017  под името \"Мария Василева\" и е успял да убеди четирима души да му преведат 1 282 лева по банкова сметка.Средствата на \"красавицата\" трябвали, за да се прибере от Гърция в България, но нямала пари за пътни.\r\nЗа превод на парите Стойчев давал банковата сметка на 74-годишната си баба, която също се казва Мария Василева.", "date": "2018.02.07", "title": "Представящият се за \"бедстващата Мария\" – под домашен арест"}
{"url": "https://www.dnes.bg/health/2018/02/07/ne-byrzaite-s-antibioticite-pri-sinuzit.367369", "text": "Главоболие, тежест около очите и скулите, отпадналост. Това са част от симптомите на синузита, които понякога бъркаме с тези на настъпващия грип.Колко вида синузит има и какви проблеми може да ни създаде, ако не го лекуваме - коментира д-р Катя Кирова, началник на отделение „Уши, нос и гърло“ в УМБАЛ „Света Анна“ - София.  Всяко възпаление на лигавицата на носа винаги обхваща и лигавицата на синусите. По принцип, и хремата, и синузитът, са инфекциозни заболявания на тази лигавица. Обикновено синузитът може да бъде с или без гноен секрет или алергичен.  Различава се остър синузит, подостър, рецидивизиращ и хроничен. Острият инфекциозен риносинузит най-често започва като обикновена хрема, особено в есенно-зимния период, когато вирусите изключително много ги има както в детските заведения, така и в колективите. Може да започне като водниста секреция, която се сгъстява през 4-5 ден, после отново се избистря и обикновено между 7 и 10 ден изчезва.  При подострия синузит, между 10-ия и 30-ия ден продължава да има секреция от носа, която може да е гъста, но самият пациент може да кашля, да му се стича секрет, но няма температура и има добро общо състояние. Така със симптоматични медикаменти той изчезва до към 30-ия ден.  Рецидивиращият (хроничен) риносинуит е този, който до 3-ия месец може ту да се появява, ту да изчезва. Симптомите са запушване на носа, някакви секрети в него, но общото състояние на пациента е добро. Хроничният синузит е на лице, ако продължават тези оплаквания след 3-ия месец.", "date": "2018.02.07", "title": "Не бързайте с антибиотиците при синузит!"}
{"url": "https://www.dnes.bg/eu/2018/02/07/nadprevarata-e-v-hod-koi-shte-nasledi-iunker-v-ek.367343", "text": "Надпреварата за приемник на Жан-Клод Юнкер начело на Европейската комисия задкулисно вече започна. Двадесет и осемте страни членки на Европейския съюз обаче са още далеч от споразумение за правилата на играта, пише Франс прес.\r\nСред възможните кандидати да заменят представителя на Люксембург през есента на 2019 г. най-настойчиво се споменава името на сегашния главен преговарящ на ЕС за Brexit, французина Мишел Барние.\r\nКандидатурата му вече беше разглеждана през 2014 г., но политическото семейство на Европейската народна партия (ЕНП, дясна формация с мнозинство в Европейския парламент), тогава предпочете сегашния председател на Еврокомисията.\r\nЮнкер беше определян като \"шпиценкандидат\" (водещ кандидат) на ЕНП, според наложилото се название на немски език за тази процедура, която изисква европейските партии да издигат \"водещия кандидат в листата\" за европейските избори. Идеята на този подход, възприет през 2014 г., е че председател на Еврокомисията трябва да стане кандидатът на партията, излязла начело на изборите.Европейският парламент, който определя председателя на Комисията чрез гласуване, държи на всяка цена да се използва отново този метод. В това той вижда гаранция за по-голяма прозрачност и за укрепване на политическата си легитимност, както и на тази на Комисията.\r\n\r\nЕвропейските договори обаче повериха на страните членки правото да назначават, с квалифицирано мнозинство, кандидата за председател на ЕК, макар текстовете да изискват доста мъгляво от тях да \"вземат под внимание изборите за парламент\".\r\nСамо че много европейски държавни лидери, начело с французина Еманюел Макрон, са против метода \"шпиценкандидат\" - нещо, което се очаква те да напомнят и на срещата на върха в Брюксел на 23 февруари.\r\n\"През 2014 г. имаше разочарование в множество столици поради факта, че процедурата, която доведе до назначаването на Юнкер, не беше достатъчно прозрачна\", коментира европейски източник.\r\nСпоред някои критици тази система е довела до политизиране на Комисията, което се смята за вредно. Други се опасяват от хипотетичен възход на евроскептичните партии на европейските избори, който би могъл да доведе до избор на кандидат от техните редици.\r\nИзправени пред такава неяснота, евродепутатите смятат да повишат тона на пленарната сесия в Страсбург тази седмица.\r\n\"Европейският парламент ще отхвърли всеки кандидат за председател на Комисията, който не е предложен като \"шпиценкандидат\" на изборите за Европейски парламент\", предупреди германецът Манфред Вебер, председател групата на ЕНП в Европарламента.\r\nА \"ако правителствата на страните членки се опитат да провалят този принцип\", добави той по адрес на президента Макрон, \"те ще трябва да обяснят защо въпреки великите приказки за необходимостта от демократична промяна в Европа на практика не са готови да се откажат от непрозрачността и секретността\".\r\n\r\nВлиятелният началник на канцеларията на Жан-Клод Юнкер, германецът Мартин Зелмайр, също призова за възобновяване на процедурата от 2014 и през 2019 г.\"Един \"шпиценкандидат\" победител, водил кампания в цяла Европа за мнозинство кресла, ще има по-голяма легитимност като председател на Европейската комисия, отколкото човек, избран при закрити врата\", изтъкна неотдавна Зелмайр в социалната мрежа Тwitter.\r\nВ очакване да бъде избрана формула, все още няма официално обявени кандидати.Мишел Барние, бивш еврокомисар и няколко пъти министър във Франция, никога не е казвал, че ще се бори отново за поста, но сегашните му отговорности го поставиха отново под светлината на прожекторите.\r\n\"Той свърши много добра работа\", каза висш европейски представител и отбеляза, че \"начина му на действие по отношение на Brexit-а е засилил доверието в Комисията\", която представлява. \"Той е съвсем наясно какъв политически капитал е натрупал\", казва друг европейски източник.\r\nИмето на еврокомисаря за конкуренцията, датчанката Маргрете Вестагер, също често бива споменавано сред потенциалните кандидати, след като вдигна шум около американските интернет гиганти за злоупотреба с господстващо положение на пазара.\"Кандидатурата за председателството на Комисията може да ме заинтригува\", каза френският социалист Пиер Московиси, сега еврокомисар по икономическите въпроси.\r\n /БТА/\r\n ", "date": "2018.02.07", "title": "Надпреварата е в ход: Кой ще наследи Юнкер в ЕК?"}
{"url": "https://www.dnes.bg/mish-mash/2018/02/07/samo-za-jeni-nov-parfium-meni-aromata-si.367360", "text": "Американската авангардна козметична фирма Glossier представи нов бранд твърд парфюм, който променя уханието си, когато го ползват различни дами, съобщава в. \"Метро\".\r\nНовият продукт, който е парфюмна вода, е розов на цвят и носи търговската марка \"Glossier You\". Той реагира по различен начин на различни видове кожа на потребителките. \r\nФирмата производител рекламира парфюма, като изтъква, че тялото на клиентките е първата съставка на твърдата козметика.\r\nУханието е вкарано в малка капсула, като неговата пухкава субстанция се нанася зад ушите или по врата, за да се адаптира към кожата. \r\n\"Glossier You\" ще изпуска уханието си през целия ден, твърдят производителите и се хвалят с известната певица Бионсе, която е фен на новия бранд.", "date": "2018.02.07", "title": "Само за жени: Нов парфюм мени аромата си!"}
{"url": "https://www.dnes.bg/notifikacii/2018/02/07/bankovi-smetki-bez-krychmar-lihvite-skachat-koga-s-kolko.367318", "text": "Вдигане на лихвите по кредитите в България ще има, защото в някакъв момент ще се вдигнат лихвите, които централните банки определят, обяви икономистът Лъчезар Богданов.\"Който в България си прави бизнес план, че тези лихвени нива ще продължават в следващите 5, 10 или 15 г., си прави грешно сметката\", настоя той.\n\nПо думиту му в еврозоната започват да се натрупват фактори, които някакси бутат в посока решение – Централната банка да започне по-агресивно да увеличава лихвите в следващите години.Икономистът изтъкна, че българската икономика сега е много повече интегрирана с европейската.\"Ако износът ни на стоки и услуги преди 8-9 г. е малко над 32-33 млрд. лева, сега е 66, тоест двойно повече стоки и услуги изнасяме. Съответно при външен шок много повече бизнеси, било в сектора на услугите или в промишлеността, ще го усетят\", прогнозира експертът пред bTV.Дори да има благоприятни условия вътре в страната, много трудно можем да очакваме една толкова отворена икономика като нашата да бъде някакъв остров, каза още Богданов. Според него при всички случаи нова банкова криза в развития свят ще има отражение в България.\"В 2008 г. влязохме в криза на свръзадлъжнялост в развития свят – твърде много кредити, излязохме с още повече. В глобалната икономика бизнес и правителства са добавили над 42 трилиона долара дълг за последните 8 г.\", изтъкна икономистът.\"Засега късметът или стечението на обстоятелствата е, че централните банки държат лихвите на практика нулеви. В еврозоната въпреки всички тези реформи всъщност в сравнение с преди кризата имаме 5 трилиона евро повече държавен дълг. На практика правителствата спасигха до голяма степен банковите си системи с дълг, който данъкоплатците ще плащат. Засега тежестта е ниска при тези нулеви на практика лихви, но в някакъв момент лихвите ще трябва да започнат да растат, защото цената на капитала не е нула. Няма как да очакваме, че поколения наред хората няма да очакват възвръщаемост от спестяванията си\", посочи Богданов.\"Централните банки провеждат абсолютно целенасочено тази политика, в един момент ще спрат да го правят – когато инфлацията тръгне леко нагоре, когато безработницата спадне още, когато трудовият пазар прегрее, заплатите започнат да растат по-бързо. На практика в Европа се чака кога в Германия ще започнат да растат бързо заплатите\", отбеляза той.Според него инвестиционни проекти, включително бизнеси, които се крепят единствено на очакването на безкрайни нулеви лихви и безкраен достъп до нов капитал, тоест бизнес, който се крепи единствено на възможността да получава свеж ресурс от финансовите пазари, без реално да създава стойност и доход, в един момент ще бъдат прекратени. Кога точно, никой не може да прогнозира, заключи Лъчезар Богданов.", "date": "2018.02.07", "title": "Банкови сметки без кръчмар: Лихвите скачат! Кога? С колко?"}
{"url": "https://www.dnes.bg/world/2018/02/07/prezident-vs-mafiiata-buldozeri-gaziat-luksozni-avtomobili.367381", "text": "\r\n                        \r\n                        \r\n                        \r\n                    Тежката строителна техника превърна скъпите коли в скрап за по-малко от три минути.Държавният глава обяви, че това е послание към данъчните нарушители, като припомни, че само през миналата година в страната са конфискувани незаконно внесени автомобили за близо 3 млрд. долара.", "date": "2018.02.07", "title": "Президент vs. мафията: Булдозери газят луксозни автомобили"}
{"url": "https://www.dnes.bg/obshtestvo/2018/02/07/blizo-1200-nashi-uchenici-s-iziaveni-darbi.367405", "text": "Близо 1200 ученици ще получат еднократна финансова помощ или стипендия през 2018 г. за високи постижения, реши правителството.Средствата се отпускат за спечелени призови места на международни и национални конкурси, олимпиади и състезания в областта на науката, изкуствата и спорта.Еднократната финансова помощ е в размер до 195 лв. за подпомагане на  обучението в курсове по изкуства, наука и спорт, за участие на деца в  пленери, обучителни и тренировъчни лагери, в национални и международни  конкурси, олимпиади и спортни състезания.Стипендиите се предоставят за  12 месеца и са в размер на 135 лева месечно. Необходимите за  изпълнението на програмата 1,8 млн. лв. са осигурени в централния  бюджет.\r\n ", "date": "2018.02.07", "title": "Близо 1200 наши ученици - с изявени дарби"}
{"url": "https://www.dnes.bg/zvezdi/2018/02/07/ptp-zadochen-spor-milena-i-shef-petrov-pred-temida.367398", "text": "Катастрофата в района на Южния парк в София, в която бяха замесени певицата Милена Славова и шеф Петров, може да има своето продължение в съда. Рокаджийката обмисля опцията да съди готвача за телесни повреди.Инцидентът се случи вследствие на смалена дистанция, която шофьорите спазват, за да не бъдат прередени на светофар. Борис Петров спрял буквално в багажника на колата, която карала приятелката на Милена, но от удара една в друга се нанизали още седем автомобила.\nСлед случката в социалните мрежи се разрази задочен спор между певицата и кулинаря – тя се възмути от арогантното му поведение и реплики от типа на \"Нищо ви няма, 1000 лв. ще ви е ремонтът\", а той я обвини, че си прави евтин пиар на негов гръб.\"Моята приятелка е с шина на врата заради разместени прешлени след сблъсъка. Аз имам наранявания по ребрата и като нея си ударих и изкълчих врата, но при мен е по-леко. Направих си пълни изследвания – слава Богу, нямам пукнатини, но имам натъртване на врата, главата и ребрата, както и прехапан език. Смятам да се консултирам с адвоката на моята приятелка, за да видя какво мога да направя\", твърди Милена.Тя негодува и от факта, че Петров вместо да се извини, след инцидента започнал да говори колко скъп му бил джипът, да омаловажава щетите, които излезли на стойност 12 000 лв. и да внушава на хората, че тя е била пияна и без колан на пасажерското място.Още новини за звезди четете на ", "date": "2018.02.07", "title": "ПТП, задочен спор... Милена и шеф Петров пред Темида"}
{"url": "https://www.dnes.bg/zvezdi/2018/02/07/poli-genova-s-prysten-ima-li-godej.367397", "text": "Поли Генова изненада своите почитатели с кадър в социалните мрежи, на който позира с красив пръстен. По-рано тя загатна, че няма търпение да сподели приятната новина и по всичко личи, че тя е свързана с красивото бижу с лилав камък.Засега певицата не издава какъв е поводът да се хвали с пръстена, но феновете вече предричат, че любимката им се е сгодила.Преди време Генова разкри, че е сериозно обвързана, а човекът, пленил сърцето ѝ, е чужденец.Вижте още за звездите в ", "date": "2018.02.07", "title": "Поли Генова с пръстен. Има ли годеж?"}
{"url": "https://www.dnes.bg/sofia/2018/02/07/stolichnata-obshtina-shte-stopanisva-kompleksa-serdika.367388", "text": "Столична община ще се грижи за античния комплекс \"Сердика\" в следващите 10 години, реши правителството.Това включва реставрация, експониране, управление и поддържане на обекта и развитие на културния туризъм.Дейностите, свързани с опазване на културната ценност и осъществяването на научни, културни, образователни и туристически дейности, ще се извършват в съответствие със Закона за културното наследство от археологически или специализиран исторически музей в София.\r\nПравителството учреди в полза на \"Електроенергиен системен оператор\" ЕАД безвъзмездно право на ползване за срок от една година върху поземлен имот от 100 кв. м в горска територия край Девня.Той се предоставя за извършване на теренни проучвания и консервация на археологически ценности преди изграждането на далекопроводна мрежа. Проучванията се налагат заради данни, че на терена е възможно да има находки.\r\n ", "date": "2018.02.07", "title": "Столичната община ще стопанисва комплекса \"Сердика\""}
{"url": "https://www.dnes.bg/politika/2018/02/07/bylgarsko-grajdanstvo-za-hiliadi-v-turciia-i-psihiatrite-da-vliazat.367329", "text": "ДПС поиска държавата да даде българско гражданство на стотици хиляди в Турция, които имат бащи и дядовци, включително и починали, с българско гражданство.Партията нa Мустафа Карадайъ внесе поправки в Закона за българското гражданство, но мнозинството в парламента ги отхвърли.Преди това депесари и патриоти си размениха остри реплики, в които се чуха искания за наказания и дори призиви да бъдат повикани психиатри.Обединените патриоти обясниха, че и в момента турци с родители, с българско гражданство, могат да получат български паспорти. Изключение правели изселниците в Турция, които въз основа на спогодба между България и Турция са загубили правото да възстановят гражданството си.\"Целта е в Турция да има още един милион български граждани, които да осигурят правителство на ДПС, с което да приключим българската държава\", каза патриотът Станислав Станилов.И колегата му Павел Шопов обясни, че искането на ДПС прекрачва червената граница на търпимост.\"Ясно е за всички, че това, което се прави, е продължение на турската политика на Балканите, за възстановяване на Османската империя\", каза той и призова всички български партии да спрат \"тези попълзновения\".Хамид Хамид от ДПС поиска наказания за патриотите. \"Недопустимо е тук да се говори, че ДПС е турска партия, защото ДПС е показала, че е най-българската партия\", каза той и припомни, че с помощта на движението България е станала член на ЕС и НАТО. \"Лекарите в залата, спешно търсете психиатри\", призова още депесарят. \r\nЮлиян Ангелов от Обединени патриоти обаче беше категоричен, че Патриотите няма да допуснат тези текстове да се приемат.Хамид Хамид призова депутатите да не се крият зад спогодби и да си зададт въпроса какво правят като политици за тези, които са български гражданин, но нямат документ за това.\"Това са тези, които имат баща или дядо българин, милеят за България, това са стотици хиляди български граждани, чиито родители са прогонени по време на Възродителния процес. Това са истинските български граждани\", заключи депутатът от ДПС. Последвалото гласуване обаче отхвърли предложението.", "date": "2018.02.07", "title": "Българско гражданство за хиляди в Турция! И... психиатрите да влязат"}
{"url": "https://www.dnes.bg/football/2018/02/07/chernata-sila-na-levski-mina-pregledite-narejda-se-do-myri-stoilov.367349", "text": "Нападателят Жуниор Мапуку мина успешно задължителните медицински прегледи в китайския втородивизионен Шъдзяджуан и се очаква трансферът му от Левски скоро да бъде официално обявен. \"Сините\" ще получат 500 хиляди евро за правата на Черната сила, след като той парафира договора си. \"Благодаря на Бог, че всичко е наред\", написа Мапуку в Instagram, докато минаваше изследванията. На \"Герена\" вече имат негов заместник в лицето на Ривалдиньо, който обаче има да наваксва с подготовката. Нападателят е третият футболист, за когото Левски ще вземе солидна сума в последните месеци. През лятото Божидар Краев беше продаден на датския Мидтиланд отново за 500 хил. евро, а Меди Бурабия премина в турския Коняспор за 550 хил. евро. Припомняме, че най-скъпия изходящ трансфер на 26-кратния шампион на България е на Георги Иванов. През 2002 г. Гонзо премина в Рен за 4,1 млн. евро, а след него се нарежда Гара Дембеле, който през 2011 г. беше продаден на Фрайбург за 2,2 млн. евро. За 500 хил. евро Левски е продал още Жеан Карлош в Амкар Перм, Омониго Темиле в Самара, Владимир Иванов в Борусия Мьонхенгладбах и Станимир Стоилов във Фенербахче.  1.Георги Иванов в Рен за 4,1 млн. евро3.Ричард Еромоигбе в Химки за 1,25 млн. евро5.Жоазиньо в Краснодар за 1 млн. евро7.Гари Родригес в Елче за 600 хил. евро9. Антонио Вутов в Удинезе за 600 хил. евро ", "date": "2018.02.07", "title": "Черната сила на Левски мина прегледите, нарежда се до Мъри Стоилов"}
{"url": "https://www.dnes.bg/stranata/2018/02/07/piian-tiradjiia-rani-slujitel-na-benzinostanciia.367334", "text": "Пиян шофьор на ТИР рани служител на бензиностанция и счупи колонка, съобщиха от ОДМВР–Ямбол.На 6 февруари, в 17:50 часа, от тел. 112 е получен сигнал, че на бензиностанция до път I-7, в село Окоп, тежкотоварен автомобил е ударил служител на бензиностанцията и бензиноколонка.Изпратеният на място полицейски екип установява, че 54-годишен чужд гражданин е нарушил правилата за движение, вследствие на което е ударил 26-годишния служител на обекта и е причинил имуществени щети на бензинова колонка.Служителят е получил леки наранявания, прегледан е от екип на ЦСМП-Ямбол и е освободен.Пробата на водача за употреба на алкохол е положителна, като дрегерът е отчел стойност над 1,2 промила алкохол.На местопроизшествието е извършен оглед от дежурна оперативна група. Водачът на товарния автомобил е задържан за 24 часа.Продължава провеждането на процесуално следствени действия по случая в рамките на образуваното досъдебно производство.", "date": "2018.02.07", "title": "Пиян тираджия рани служител на бензиностанция"}
{"url": "https://www.dnes.bg/stranata/2018/02/07/i-utre-toplo-za-meseca-temperaturite-do-14-c.367355", "text": "През нощта ще бъде предимно облачно, на места с валежи от дъжд, които до сутринта от запад ще спират. Ще духа слаб южен вятър, но в Източна България и в отделни райони, разположени в близост до северните склонове на планините временно ще е силен и поривист.Минималните температури ще бъдат между 0 и 5 градуса, малко по-високи - по морския бряг.Утре вятърът ще се ориентира от запад, ще е слаб до умерен. Облачността ще е променлива, по-значителна в Северна България. Само на отделни места ще превали. Максималните температури ще бъдат предимно между 9 и 14 градуса, съобщават синоптиците от БАН, цитирани от БТА.Над Черноморието в сутрешните часове облачността ще е значителна и на места главно в северните райони все още ще превалява. Около обяд облачността ще намалее до предимно слънчево.Сутринта вятърът все още ще е от юг, по-късно ще се ориентира от запад, ще е слаб до умерен. Максималната температура на въздуха ще бъде 10-14 градуса. Температурата на морската вода ще бъде 6-8 градуса; вълнението на морето ще бъде 2-3 бала.В планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 м надморска височина-сняг.Ще духа до умерен, по билата и върховете и временно силен западен вятър. Максималната температура на височина 1200 м ще бъде около 4 градуса, на 2000 м - около минус 1 градус.", "date": "2018.02.07", "title": "И утре топло за месеца – температурите до 14°C"}
{"url": "https://www.dnes.bg/stranata/2018/02/07/otnovo-agresiia-v-uchilishte-18-godishen-e-s-razbita-cheliust.367353", "text": "Непълнолетен разби челюстта на 18-годишно момче от Варна, съобщиха от полицията, пред .Случката се разиграла на 6 февруари. Сигналът е получен от пострадалия, който разказал, че след сбиване в двора на учебно заведение, намиращо се в центъра на Варна, неизвестно лице му е нанесло средна телесна повреда – фрактура на челюст.Момчето е настанено за лечение в МБАЛ \"Св. Анна\", без опасност за живота. Установен е извършителят - непълнолетно момче от Варна, известно на органите на реда.По случая е образувано досъдебно производство. Извършителят е задържан за 24 часа.", "date": "2018.02.07", "title": "Отново агресия в училище: 18-годишен е с разбита челюст"}
{"url": "https://www.dnes.bg/sofia/2018/02/07/vijte-kyde-niama-da-ima-voda-utre-v-sofiia.367373", "text": "На 08 февруари 2018 г. (четвъртък) във връзка с подмяна на сградно водопроводно отклонение на ул. \"Съединение\", с. Лозен, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на ул. \"Старата чешма\", ул. \"Методи Бегов\", ул. \"Дивано\", ул. \"Съединение\", ул. \"Георги Бенковски\", ул. \"Могила\", ул. \"Свети Спас\", ул. \"Теменуга\", ул. \"73-та\", ул. \"Сергин Сердарски\", ул. \"Димитровче\" и стопански постройки на изхода на с. Долни Лозен.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Съединение\", ъгъла с бул. \"Сергин Сердарски\".\r\nНа 08 февруари 2018 г. (четвъртък) във връзка с подмяна на сградно водопроводно отклонение на ул. \"Владайска\", Център, се налага спиране на водоподаването от 10:00 до 18:00 часа на клиентите на \"Софийска вода\", живеещи в района ул. \"Владайска\", от ул. \"20-ти април\" до бул. \"Ген. М.Д.Скобелев\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Владайска\", ъгъла с ул. \"20-ти април\".\r\nНа 08 февруари 2018 г. (четвъртък) във връзка с подмяна на сградно водопроводно отклонение на ул. \"Росица\", с. Герман, се налага спиране на водоподаването от 09:00 до 17:00 часа на клиентите на \"Софийска вода\", живеещи в района на ул. \"Искър\", от ул. \"Патриарх Герман\" до ул. \"Топола\", ул. \"Градина\", ул. \"Здравец\", от ул. \"Искър\" до ул. \"Градина\", ул. \"Росица\", от ул. \"Искър\" до ул. \"Градина\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Градина\", ъгъла с ул. \"Росица\".\r\nНа 08 февруари 2018 г. (четвъртък) във връзка с подмяна на сградно водопроводно отклонение на бул. \"Мадрид\", кв. \"Подуене\", се налага спиране на водоподаването от 09:30 до 17:00 часа на клиентите на \"Софийска вода\", живеещи в района на бул. \"Мадрид\", от ул. \"Черковна\" до ул. \"Алеко Константинов\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Мадрид\" №23.\r\nНа 08 февруари 2018 г. (четвъртък) във връзка с подмяна на сградно водопроводно отклонение до бл. 348, жк. \"Младост\" 3, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на бл. 348 – висока зона.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 348.\r\nНа 08 февруари 2018 г. (четвъртък) във връзка с подмяна на водомерен възел на ул. \"Стефан Стамболов\", кв. \"Изгрев\", гр. Банкя, се налага спиране на водоподаването от 09:00 до 15:00 часа на клиентите на \"Софийска вода\", живеещи в района на ул. \"Хан Аспарух\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Стефан Стамболов\" №162.\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет  дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.02.07", "title": "Вижте къде няма да има вода утре в София"}
{"url": "https://www.dnes.bg/science/2018/02/07/cherno-more-edno-ot-nai-zamyrsenite-s-mikroplastmasa.367358", "text": "Посещението на световноизвестния ветроходен кораб \"Rainbow Warrior\" на екоорганизацията \"Грийнпийс\", през лятото на 2017 г. в Бургас и Варна бе посрещнато с огормен интерес. Освен като носител на безброй послания, неговото гостуване се свързва и с изследване на Черно море за наличие на замърсяване с пластмаси, което той направи при плаването си между двата ни морски града.\r\nСлед няколко месеца задълбочени анализи на събраните проби, крайните резултати са готови и се подготвя подробен научен доклад, който скоро официално ще бъде публикуван.\r\nАвтори на изследването са учени от Института по биоразнообразие и екосистемни изследвания при БАН. \r\nОбобщените данни сочат, че замърсяването на българското Черноморие с микропластмаса е сходно с това в Балтийско море и Северозападното Средиземноморие – едни от най-замърсените водни басейни в света. \r\nИзчисленията показват, че в изследвания район между Бургас и нос Калиакра микропластмасовите елементи наброяват средно 429 000 частици на квадратен километър. Изследването показва моментното състояние за съответния период. Спoред събраните данни най-голям дял от микропластмасите, намерени при изследването, имат влакната -  вероятно остатъци от въжета и мрежи. Замърсяването с микропластмаси е най-силно в района на нос Калиакра и при устието на река Камчия.\r\nЩо се отнася до замърсяването с плаващи морски отпадъци като цяло, резултатите показват, че то е съпоставимо с това в Румънската акватория или по бреговете на Чили. Количествата са най-големи в района на Варна и нос Емине.\r\nДанните са получени, чрез събиране и категоризиране на проби и наблюдение на водната повърхност, изпълнени според насоките в Рамковата директива за морска стратегия на ЕС. Общото морско замърсяване е разделено на 7 основни категории: материали изкуствени полимери (пластмаси), гума, текстил, хартия или картон, обработено дърво и метал. \r\nРезултатите показват, че най-висок дял имат пластмасите (90 – 100%). Сортирането на отделните проби е извършено според техните размери, тегло, тип на намерените предмети, изменения в цвета или формата, които показват престоя им във водата.\r\n\"Пластмасата за еднократна употреба никога не изчезва напълно. Опаковки, торби и чаши, които сме ползвали за 10 минути, веднъж попаднали в морето се разграждат на малки частици, където се носят от теченията със стотици години. Те стават и храна на морските обитатели. Голяма част от замърсяването, което видяхме по време на изследването, идваше от брега - опаковки от солети, вафли - пластмаса, която е в ежедневието ни\", коментира Деница Петрова от \"Грийнпийс България\".\r\nНеобходимостта от подобни изследвания е голяма, поради вредите, които пластмасовите отпадъци нанасят на околната среда и в частност – на водните басейни и техните обитатели, но и на плавателните съдове и на водната инфраструктура. Данните за замърсяването на Черно море са малко, а конкретното изследване ги допълва с актуална информация за състоянието на българското Черноморие. \r\nАвторите на изследването препоръчват подобни проучвания да продължават да се правят по цялата брегова линия и в различни сезони, за да може, да се добие още по-добра представа за нивата на замърсяване на Черно море.\r\n\"Надяваме се изследването, за чието случване помогнахме, да се превърне в основа за следващи по-задълбочени проучвания. Но най-силно се надяваме скоро да се промени стилът на живот и пластмасите за еднократна употреба да не са част от света ни. Има достатъчно решения\", допълва Деница Петрова.", "date": "2018.02.07", "title": "Черно море – едно от най-замърсените с микропластмаса"}
{"url": "https://www.dnes.bg/technology/2018/02/07/lych-nadejda-za-snapchat.367372", "text": "Собственикът на Snapchat - Snap, обяви във вторник ускорение на растежа на приходите и на броя нови потребители през последното тримесечие, с което поднови надеждите, че може да оцелее на фона на конкуренцията на Instagram на Facebook. Новините изпратиха цената на акциите на Snap с 20% нагоре, предава Ройтерс.Ентусиазмът на инвеститорите за приложението за изпращане на изчезващи съобщения започна да отслабва след първичното публично предлагане на компанията.Но фирмата заяви, че клиентите ѝ вече прекарват повече време във версията на приложението за Android, след като софтуерните бъгове бяха оправени. От своя страна, рекламодателите се насочват към рекламната ѝ система, която направи купуването на реклами по-евтино и по-лесно.Броят на активните дневно потребители на Snapchat е нараснал до 187 млн. през тримесечието, завършило на 31 декември, от 178 млн. през третото тримесечие, като надмина средната прогноза на анализаторите за 184,2 млн. потребители по данни на FactSet.Дневните активни потребители са нараснали с 18 на сто спрямо година по-рано, преобръщайки тенденцията на забавяне на растежа. Тези данни са внимателно следени от инвеститорите, които се надяват, че растежът на броя нови потребители може да се пренесе в рекламни приходи.Общите приходи са нараснали със 72% до 285,7 млн. долара, надминавайки очакванията на анализаторите за 253,2 млн. долара, след като компаниите са се рекламирали повече през ключовото коледно тримесечие.Instagram, която има два пъти повече активни потребители дневно и е подкрепена от огромната банкова сметка на Facebook, заплашва своя конкурент, като често копира негови функции, включително филтрите за камерата и изчезващите публикации.Увереността, че двете услуги не могат да съществуват заедно в сектора на социалните мрежи, беше разтърсена от ускоряването на растежа на броя нови потребители на Snapchat. Анализатори твърдят, че Snapchat е по-готова да се вгледа в себе си и да се опита да поправи проблемите си, а не да се съревновава непрестанно с Instagram.Snapchat привлича рекламодатели на един пазар на онлайн реклама, доминиран от Facebook и Google, които заедно контролират половината от него, според eMarketer.Въпреки че рекламите в Snapchat в началото бяха купувани основно от големи марки, които са добре познати на потребителите, приходите от по-малките компании се увеличиха повече от два пъти спрямо през четвъртото тримесечие спрямо третото, коментира главният стратегически директор Имран Кан.Цените на рекламите са се свили, след като Snapchat позволи на рекламодателите да използват софтуер за купуване на реклама, но броят на импресиите е скочил с над 575% спрямо година по-рано през четвъртото тримесечие, коментира главният финансов директор Дрю Волеро.На фона на опасенията, че Snapchat няма да може да продължи да расте значително заради конкуренцията на Instagram, цената на акциите на Snap спадна наполовина от тази на IPO-то ѝ миналата година.Освен че поправи някои бъгове, компанията прави нов дизайн на Snapchat, за да стане услугата по-лесна за използване. Главният изпълнителен директор Евън Шпигел заяви, че новата версия е пусната за 40 млн. потребители, а през първото тримесечие на годината ще стане достъпна по целия свят.Абсолютно наясно, че Snapchat е популярна предимно сред младите, Шпигел коментира: “Вярваме, че промяната в дизайна е направила нашето приложение по-просто и по-лесно за използване, особено за по-възрастните потребители”.Snap отчете нетна загуба от 350 млн. долара, или 28 цента на акция, в сравнение със загуба от 170 млн. долара, или 20 цента на акция, година по-рано. Като се изключат някои елементи, загубата на Snap достига 13 цена на акция. Средната прогноза на анализаторите беше за загуба на 16 цента на акция според Thomson Reuters I/B/E/S.Приходите от потребител са скочили с 46% спрямо година по-рано до 1,53 долара. ", "date": "2018.02.07", "title": "Лъч надежда за Snapchat "}
{"url": "https://www.dnes.bg/politika/2018/02/07/bsp-za-uspeha-nad-kontrabandata-lyja-iskat-komisiia.367350", "text": "БСП обвини правителството, че лъже за успехите в борбата с контрабандата и поиска временна анкетна комисия, която да провери дейността на акцизната система в Агенция \"Митници\".\n\n\nВ началото на седмицата министри, начело с премиера Борисов, отчетоха най-ниското ниво на контрабандата у нас – 6 на сто при цигарите и 12% повече приходи в бюджета от горивата.\r\nСпоред социалистите обаче изявленията на премиера не се подкрепят от отчета на Агенция \"Митници\" за миналата година.\r\nРумен Гечев цитира данни, според които през 2017 г. у нас са хванати \"само два-три ТИР-а с цигари\". \r\n\"Това са 37 млн. къса цигари, през 2016-та са били 44 млн. къса\", каза депутатът.\r\nТой даде пример и с горивата, припомняйки, че миналата година цените на суровия петрол и на бензина у нас са се увеличили, но приходите от акцизи били без промяна.\r\n\"Правителството на ГЕРБ и партньорите им лъжат за борбата с контрабандата\", каза Гечев, заключавайки, че докладът на Агенция \"Митници\" опровергава твърденията на властта.\r\nКолегата му Драгомир Стойнев съобщи, че БСП ще внесат в деловодството на парламента искане за създаване на временна комисия, която да разследва българската акцизна система в Агенция \"Митници\". \r\nСтойнев припомни дебатите преди време за несигурността й, за притесненията в ДАНС, за съществуващите технически възможности за манипулация и др.\r\nСоциалистите ще настояват комисията да се създаде на паритетен принцип.", "date": "2018.02.07", "title": "БСП за успеха над контрабандата: Лъжа! Искат комисия"}
{"url": "https://www.dnes.bg/notifikacii/2018/02/07/razkriha-mladejite-prebili-uchenik-v-ruse.367351", "text": "Полицията в Русе установи младежите от разпространения в интернет видеоклип, показващ побой над ученик в района на търговския център в града, съобщиха от областната дирекция на МВР. \r\nУчастниците, заснети в клипа, са непълнолетни и са ученици от Русе.\n\nИзяснено е, че потърпевшият е 16-годишен, а младежите, които му нанесли удари и са присъствали на мястото, са на възраст между 15 и 17 години.Според първоначалните разкази на момчетата във въпросния ден на заснемането на видеоклипа те се засекли в мола и предвид предишни техни конфликти отново се спречкали.Двама от младежите са задържани от полицията за 24 часа. Районната прокуратура в Русе е образувала проверка по случая.", "date": "2018.02.07", "title": "Разкриха младежите, пребили ученик в Русе"}
{"url": "https://www.dnes.bg/world/2018/02/07/sestrata-na-kim-chen-un-v-iujna-koreia-za-olimpiadata.367366", "text": "Сестрата на лидера на Северна Корея Ким Чен Ун ще посети Южна Корея за Зимните олимпийски игри в Пьончан, съобщи южнокорейското министерство на националното обединение, цитирано от Франс прес.\r\nКим Йо Джон, която е висш кадър на Корейската трудова партия, ще е част от делегация на високо равнище, очаквана в петък в Южна Корея. Тя отговаря за пропагандната дейност на управляващата партия.\r\nДелегацията на КНДР в Южна Корея ще се ръководи от председателя на парламента Ким Йон Нам. В нея влизат също председателят на севернокорейския Спортен комитет Чхуе Хюи и ръководителят на екипа на КНДР в преговорите с Южна Корея И Сон Гуон, предаде Ройтерс.\r\nВключването на Ким Йо Джон в делегацията е от голямо значение, тъй като тя е не само сестра на севернокорейския лидер, а и член на ръководството на управляващата Корейска трудова партия, се казва в изявление на южнокорейското министерство на националното обединение.\r\nВизитата й обаче може да предизвика напрежение между Сеул и Вашингтон, тъй като миналата година тя бе поставена в черен списък на финансовото министерство на САЩ за нарушения на човешки права и цензура, а Чхуе е включен в санкции на ООН със забрана за пътуване, отбелязва Ройтерс.\r\nКим Йо Джон е заместник-директор на отдела по Пропаганда и агитация на Корейската трудова партия, който отговаря за идеологическите послания в медиите, изкуствата и културата. Чхуе преди е работил за същия отдел.\r\nОт Северна Корея в Южна Корея пристигнаха и 229 клакьорки, които ще подкрепят севернокорейските спортисти, участващи в игрите в Пьончан, предадоха световните агенции. Момичетата прекосиха демаркационната линия, разделяща Корейския полуостров, облечени в яркочервени палта. На пропускателния пункт Дорасан те бяха подложени на имиграционни проверки и размениха приказки с южнокорейските журналисти, отразяващи събитието. Момичетата са специално подбрани по точно определени критерии - външен вид, възраст, потекло, преданост на Корейската трудова партия (управляваща партия в Северна Корея).\r\nСеверна Корея има само 22 спортисти на игрите в Пьончан. От тях 12 хокеисти са част от обединен отбор на двете корейски държави.\r\nВ Южна Корея пристигнаха и 140 севернокорейски артисти от ансамбъл, който ще изнесе няколко спектакъла на игрите. Те дойдоха с кораб вчера, предаде ТАСС. Северна Корея е поискала от Сеул да осигури зареждането с гориво на кораба, съобщи южнокорейското министерство на обединението. То не уточни колко гориво е поискал Пхенян. Доставката на нефтопродукти за Северна Корея бе ограничена на 500 000 барела на година в съответствие с резолюция на Съвета за сигурност на ООН. Ето защо зареждането на кораба с гориво трябва да бъде извършено така, че да не нарушава международните санкции.\r\nОрганизаторите на Олимпийските игри днес казаха, че севернокорейските спортисти, както и иранските спортисти, които участват в Пьончан, няма да получат като подарък смартфони Галакси Ноут 8, раздавани на другите състезатели от южнокорейската компания Самсунг, която е спонсор на игрите, предаде Франс прес. Причината са санкции, въведени от ООН срещу тези две държави, забраняващи търговията с луксозни стоки. Смартфоните струват около 1 милион южнокорейски вона (750 евро) за бройка и биха могли да попаднат в категорията на луксозните стоки, визирани в санкциите, предаде Франс прес. /БТА/ ", "date": "2018.02.07", "title": "Сестрата на Ким Чен Ун в Южна Корея за Олимпиадата"}
{"url": "https://www.dnes.bg/sofia/2018/02/07/detskata-kardiologiia-pred-zatvariane-niama-medsestri.367367", "text": "Националната кардиологична болница предупреди, че до края март Детската кардиохирургия и кардиология ще затворят врати, ако не се осигурят средства за назначаване на 20 медицински сестри. \"Липсата на специфично образование за медицинските сестри в детски профил, тежката патология, голямата отговорност, която се иска от специалистите по здравни грижи в нашето отделение, което съвпадна с откриването на много частни лечебни заведения, доведе до един масов отлив на медицински сестри от клиниката, до масово напускане и постави клиниката в състояние да намали работата в някои моменти до санитарния минимум\", заяви пред \"БНР\" проф. Анна Кънева, началник на Детската кардиология.540 деца се раждат годишно със сърдечни проблеми у нас, от тях 300 се нуждаят от операция до навършване на годинка.", "date": "2018.02.07", "title": "Детската кардиология пред затваряне, няма медсестри"}
{"url": "https://www.dnes.bg/obshtestvo/2018/02/07/borisov-kym-ministrite-ne-mislete-che-e-upravlenieto-shte-vi-se-razmine.367361", "text": "Премиерът Бойко Борисов възложи на министрите да се ангажират лично и по-активно с въвеждането на електронното управление.Повод за това беше коментар на вицепремиера Томислав Дончев за липса на мобилизация за въвеждане на електронния обмен на документи между администрациите, става ясно от стенограмата от заседанието на правителството.Според Дончев съществува риск за неспазване на крайния срок – месец ноември. \"Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че не пилейте времето\", призовава ги премиерът Бойко Борисов.Дончев пък коментира пред колегите си, че мобилизацията е крайно недостатъчна и личното участие на министрите е наложително. \"В крайна сметка имате не много – осем-девет месеца това да се превърне в реалност. И няма каквато и да било нагласа срокът да се удължава. Така че пълна мобилизация\", съветва ги настойчиво вицепремиерът.По думите му от министерствата около една трета в момента участват в електронния документооборот, териториални администрации – една, от областните администрации – под половината, от общините – под половината. ", "date": "2018.02.07", "title": "Борисов към министрите: Не мислете, че е-управлението ще ви се размине!"}
{"url": "https://www.dnes.bg/izlojbi/2018/02/07/otkriha-unikalna-ekspoziciia-v-nim.367378", "text": "\nЕкип на Националния исторически музей (НИМ) представя изложбата \"Сакралното пространство на религиозната култура и народното изкуство по българските земи ХV – ХІХ в.\".Иновативната експозиция показва уникални образци на християнското и народно изкуство, обединени от вярата и творческия дух на българина през вековния период на липсваща държавност и свобода.Проектът е осъществен от екип на музея, в сътрудничество с Центъра за славяно-византийски проучвания \"Проф. Иван Дуйчев\" при СУ \"Св. Климент Охридски\" и с финансовата подкрепа на Министерството на културата.За първи път посетителите могат да видят ценни образци на църковното златарското изкуство, като таксидиотска кутия с изображение на Богородица Страдаща и позлатен кръст със скъпоценни камъни, облечена в кадифе, сребърен потир с позлата и изображения на четиримата евангелисти от XVIII в., йеромонашески сребърни пафти с колан от 1741 г. Сред акцентите е икона от 1632 г. на светци-безсребреници, тримата лечители Св. Козма, св. Дамян и св. Панталеймон. Показани са още просфорници (печати за хляб) от Света Гора и Бачковския манастир от средата и от края на XIX в., както и ценни образци на златарското изкуство - павур (съд за ракия), изработен от позлатени пафти, притежание на старата златарска фамилия Саркесян, пафти с изображения на покровителите на златарите Св. св. Константин и Елена.\r\nИзложените в четвърта зала икони, ръкописи и църковна утвар (предметите, които се употребяват в литургия, б.а.) показват процеса на постепенното сближаване на канонично организираната и затворена в себе си система, каквато е църквата, с народното творчество. \r\nМогат да се видят иконописни творби на видни представители на Самоковската, Тревненската, Банската и Дебърската художествени школи, както и образци на църковната утвар и богослужебни книги – евангелия, псалтири, минеи и др. \r\nНовата експозиция е съпътствана от програма в Детския образователен център на НИМ, казаха от пресцентъра на музея. Организирани са 4 занятия, пряко свързани с темата и предметите от експозицията – писане на великденски яйца (1 март), приготвяне на обредни хлябове (14 април), калиграфски занимания (през май) и изработване на глинени икони (през юни).", "date": "2018.02.07", "title": "Откриха уникална експозиция в НИМ"}
{"url": "https://www.dnes.bg/zvezdi/2018/02/07/momche-e-spens-stana-tatko-za-treti-pyt.367365", "text": "Един от най-популярните ни рапъри - Спенс, стана баща за трети път.42-годишният изпълнител сам се похвали с щастливата новина в социалните мрежи и покани приятелите си да празнуват заедно тази вечер в Студентски град.Малкият носи името Максим, а баща му пусна и първата му снимка.Спенс и неговата половинка имат още две деца - син и дъщеря.Още новини за звезди четете на ", "date": "2018.02.07", "title": "Момче е! Спенс стана татко за трети път"}
{"url": "https://www.dnes.bg/sofia/2018/02/07/dva-protesta-v-sofiia-zaradi-vetoto-na-prezidenta-za-zemite.367396", "text": "\nНедоволни от върху промени в Закони за земеделските земи и противници на тези промени, които според тях улеснявали застрояването, протестираха днес пред Народното събрание в София.\nВ 11 часа пред парламента започна протест срещу наложеното от президента Радев вето върху промените в Закона за посадъчния материал и свързаните с него 15 други закона, един от които е Законът за опазване на земеделските земи. Протестът е организиран от Национална асоциация \"Българско Черноморие\" и според недоволните от ветото спорните промени са направени за облекчаване на административната тежест върху собствениците на земи.Одобрените от парламента промени в Закона предвиждат собствениците на земеделски земи със сменено предназначение, които не са успели да започнат строителство в законовия срок, да могат да препотвърдят статута на земите си, за да не се превръщат те отново в ниви. Собствениците имаха шестгодишен срок, който изтече през май 2017 година, да започнат реализация на инвестиционните си намерения, в противен случай земята в регулация отново трябваше да стане земеделска.Още миналата година депутати от \"Обединени патриоти\" и ГЕРБ предложиха корекция, удължаваща този срок, но тя не беше приета. В края на миналата година сходни текстове отново бяха предложени от \"Обединени патриоти\" и те бяха приети в края на януари.От мотивите към ветото се вижда, че президентът Радев не е съгласен с правилата за промяна на предназначението на земеделските земи. Според президента актуализираните текстове не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение и само при доказана нужда.Според протестиращите пред парламента срещу ветото промените са в полза на държавата и са срещу малкия бизнес и дребните собственици на земи. Протестът продължава с надеждата депутатите да излязат и да чуят аргументите на хората, които са се събрали, още повече, че днес следобед земеделската комисия ще гледа отново промените в Закона.\r\nДимитър Канариев от Национална асоциация \"Българско Черноморие\" – един от организаторите на протеста – заяви, че спорните промени са направени за облекчаване на административната тежест върху собствениците на земи, а ветото засяга конституционните права на частната собственост.\r\n\"Говорим само за 0,001 процент от поземления фонд на страната, а ощетени са около 1800 български семейства, подчертавам, в цялата страна. Между 18 и 20 процента са в приморските области. Не говорим за имоти зад плажната ивица. Таксите, които държавата е прибрала и по сега действащия закон... говорим за няколко десетки милиона лева\", поясни пред БНР Канариев.\"Президентът е подведен да наложи вето, защото промените в закона защитават правото на дребния собственик да се разпорежда със земята си без ограничение и срокове\", казва Димитър Канариев и допълва, че \"ние си защитаваме собствеността, правото да изкарваме хляба на нашите семейства\".\r\nВ 12:30 ч. граждани и неправителствени организации започнаха друг протест – срещу приетите изменения в Закона за опазване на земеделските земи. \r\n\"С тях се улеснява промяната на предназначението на земеделските земи за застрояване и се удължават вече загубили правно действие решения за промяна на предназначението\", обясни Димитър Кацов от Гражданска инициатива \"Да спасим Карадере\", който даде пример с пустеещите заради променено предназначение земеделски земи по Черноморието.\r\n\"Три-четири дружества държат стотици декари, които някога са били земеделски земи. В момента от ниви са станали храсталаци, защото са обрасли и са запустели. Със сигурност има и дребни собственици, но трябва да се видят и тези хора – колко от тях са имали намерение да правят нещо конкретно и колко от тях са се надявали да продадат земята си скъпо и това е била единствената цел\", заяви Димитър Кацов.", "date": "2018.02.07", "title": "Два протеста в София: Заради ветото на президента за земите"}
{"url": "https://www.dnes.bg/kino/2018/02/07/labirintyt-posledniiat-kandidat-nai-visoko-v-boks-ofisa-ni.367308", "text": "Създаденият по третата книга на Джеймс Дашнър \"Лабиринтът: Последният кандидат\" продължава да е най-гледаният филм у нас, сочат обобщените данни от киносалоните. Екшънът за последния щурм срещу компанията \"Зло\", която контролира единственият незаразен град на Земята, е гледан вече от 37 856 зрители и има 405 599 лева приходи за десетте дни на екраните.На втора позиция е станалият популярен още преди премиерата му филм на Ридли Скот заради презаснемането на част от материала - \"Всичките пари на света\". Историята по действителните събития, разказани в документалната книга на Джон Пиърсън, свързани с отвличането на тийнейджъра Пол Гети, внук на милиардера Жан Пол Гети, в която ролята на стиснатия богаташ играе Кристофър Плъмър вместо Кевин Спейси, е гледана от 7 559 зрители и има 72 332 лева приходи за първите три дни у нас.Трети е българският \"Посоки\" на режисьора Стефан Командарев. Филмът, носител на награди от български и чужди фестивали, е от десет дни на екраните у нас и за това време са го гледали 19 532 зрители и има 168 753 лева приходи, пише БТА.На четвърто място е анимацията \"Бикът Фердинанд\". Историята на младия бик с миролюбив характер, който попада на арената и трябва да се бие за живота си, е гледана от вече 90 462 зрители и има 800 119 лева от билетите им за почти два месеца у нас.Пето място е за втората премиера от миналия уикенд - \"Най-мрачният час\". Филмът на Джо Райт с Гари Олдмън в главната роля, който разказва за случващото се през четири седмици от 1940 година в началото на мандата на Чърчил като министър-председател е гледан от 3 702 зрители и има 37 766 лева приходи за първите три дни у нас.На шесто място в топ 10 е приключенският \"Джуманджи: Добре дошли в джунглата\". Историята, която продължава случилото се с Алън Париш във филма от 1995 година, и въвлича още четирима тийнейджъри с техните аватари в старата видеоигра е гледана от 150 363 зрители и има 1 477 764 лева приходи за седемте седмици у нас.Седмо място сред най-гледаните филми е за екшъна \"Бърлога на крадци\". Обирането на клона на Федералния резерв в Лос Анжелис и преследването на престъпниците са гледани от 28 592 зрители и има 254 099 лева приходи за трите седмици от премиерата му у нас.На осмо място е друг екшън - \"Без последна спирка\". Филмът с Лиам Нийсън, в който героят му има времето на едно пътуване в крайградския влак, за да разкрие таен свидетел на престъпление и да спаси живота му, е от месец на екраните у нас и за това време са го гледали 40 726 зрители и има 382 798 лева приходи.Девети по ред е екшънът \"12 силни\", който разкрива на екрана историята на пазена в тайна операция след атентатите от 11 септември 2001 година в САЩ. Военната драма с Крис Хемсуърт, Майкъл Шанън, Майкъл Пеня, Треванте Роудс, Уилям Фиктнър, Тейлър Шеридан е от десет дни у нас и е гледана вече от 8 816 зрители и има 79 205 лева приходи.На десета позиция е българската драма \"Дъвка за балончета\". Филмът с Иван Юруков и Теодора Духовникова, който показва събития от 80-те години на миналия век от детството на героите им и от наши дни, е гледан от 72 314 зрители и има 598 416 лева приходи за двата месеца от премиерата му.Другите две премиери - \"По действителен случай\" на Роман Полански и драмата \"Телма\" за любовната връзка между две жени, са съответно на 18 и на 21 място по зрителски интерес след миналия уикенд.", "date": "2018.02.07", "title": "\"Лабиринтът: Последният кандидат\" – най-високо в бокс офиса ни"}
{"url": "https://www.dnes.bg/bulgaria/2018/02/07/skyp-tok-za-biznesa-ne-znachi-skyp-tok-za-bita-ili.367311", "text": "\r\n                        \r\n                        \r\n                        \r\n                    Бизнесът е готов да се откаже от исканите оставки и от плануваните протести срещу цената на тока. До това решение се стигна след срещата на представителите на работодателските организации с премиера Бойко Борисов.\r\nДвете страни са постигнали консенсус по 4 точки. Ако до 2 седмици управляващите започнат да изпълняват поетите ангажименти, протестът насрочен за 28 този месец ще бъде отменен. Една от договорените реформи е да се позволи на повече производители на електроенергия да продават на пазара.\n\n\r\n\"Цената на електроенергията е в регулаторен режим. Нищо не се е променило от толкова години. Рестрикцията по отношение на централите, които внасят електроенергия, е много силна. Битовите потребители не могат да пострадат от това увеличение. Но може да пострада бизнесът\", уточни енергийният експерт проф. Атанас Тасев.\r\nВ студиото на \"България сутрин\" той добави, че новите играчи на пазара трябва да се адаптират към новите условия. Проблемът не е в борсата, а в това, че по-опитните играчи моментално се възползват от новия механизъм, уточни той.\r\n\"Никак не е ясно какво следва след срещата на бизнеса с премиера. Това е болен въпрос за енергетиката. Не мисля, че той ще има решение в скоро време. Ако вземем 4-те обещания на правителството, не виждам кое могат да изпълнят в срок. Проблемът е, че при нас няма пазар и няма как да се разнообрази\", поясни политологът от СУ \"Св. Климент Охридски\" доц. Мария Пиргова.\r\nПред  тя посочи, че протестният потенциал на обществото и бизнеса вероятно ще се покачи през идната есен, тъй като КЕВР навярно ще вдигнат цената на тока.\r\n\"Политически, проблемите в енергетиката стоят от години и нямат потенциал да настроят хората. Битовите цени ще се вдигнат, щом ще се вдигнат и индустриалните. Политическите протести се овладяват лесно, но икономическите далеч по-трудно\", изтъкна доц. Пиргова.", "date": "2018.02.07", "title": "Скъп ток за бизнеса, не значи скъп ток за бита. Или..."}
{"url": "https://www.dnes.bg/za-da-se-razbirame/2018/02/07/kak-da-ostanete-pozitivni-po-vreme-na-rabota.367286", "text": "Знаете ли, какво е общото между това да се усмихваме по-често, да правим кратки паузи през деня, да не спираме да учим? Всичко това не само ни помага да бъдем по-приветливи хора, развивани като личности, но и ни помага да останем позитивни на работното място.Тъй като прекарваме по-голямата част от живота си в работа, важно е да осигурим удовлетворен и позитивен начин на мислене, докато сме в работната среда.Вижте няколко съвета за това как да запазите позитивната нагласа в офиса.В работна среда не позволявайте да попаднете в конспиративни разговори с колеги, да слушате клюки, които могат да ви настроят негативно, дори да застрашат вашия имидж.Бъдете на разстояние от такива колеги, които носят много негативна енергия. Въпреки че може да е трудно да се избегнат всички разговори, защото работите върху един и същ проект или сте в един и същ екип, винаги можете да се ограничите до професионални разговори, като същевременно се постараете да останете позитивни.След работа се прибирате у дома, хапвате набързо и отново сядате да работите? Ако отговорът е „Да“, време е да го промените. За да бъдете позитивни на работа е много важно да не смесвате служебните задължения с личния си живот. Това е вашето време, само за вас, време, което да споделите с приятели, близки, децата, любимия човек.Колкото повече време отделяте на работата си в извънработно време, толкова по-напрегнати ще се чувствате. Имате нужда от презареждане, вдъхновение и това важи и за онези от вас, които са намерили работата мечта.", "date": "2018.02.07", "title": "Как да останете позитивни по време на работа?"}
{"url": "https://www.dnes.bg/stranata/2018/02/07/tir-v-mantinelata-na-trakiia-blokira-dvijenieto.367321", "text": "Товарен автомобил се блъсна в мантинелата на магистрала \"Тракия\" и блокира движението и в двете платна. Движението е ограничено в района на 104-ти километър на автомагистрала, съобщи говорителят на ОД МВР- Пазарджик Мирослав Стоянов.\r\nПътният инцидент е станал около 9 часа тази сутрин в платното по посока за Бургас. По първоначални данни товарен автомобил с ремарке се е блъснал в средната разделителна мантинела на пътя.\r\nВ резултат на това скоростните ленти и на двете платна -за София и за Бургас, не могат да се използват, уточни Стоянов. \r\nНа мястото има екипи на пожарната от Пловдив и Пазарджик, които са извадили двамата шофьори от кабината на товарния автомобил. Единия от тях е транспортиран от екип на \"Спешна помощ\" в болнично заведение за преглед.\r\nСлужители на сектор \"Пътна полиция\" регулират движението. От полицията апелират водачите да шофират с повишено внимание в района на катастрофата.", "date": "2018.02.07", "title": "ТИР в мантинелата на \"Тракия\", блокира движението"}
{"url": "https://www.dnes.bg/stranata/2018/02/07/35-godishen-s-psihichni-problemi-se-samozapali.367319", "text": "35-годишен мъж, с тежки обгаряния, бере душа във Великотърновската болница, след като се е самозапалил, научи \"\".  \r\nЯ.А. бил докаран в 17:05 часа вчера в Спешното отделение. Приет е за лечение в ОАИЛ. Снощи е опериран по спешност, тъй като е със 70% изгаряния по тялото.\r\nВ хода на извършената проверка от полицията е изяснено, че вчера той е бил настанен за лечение в Психиатриачната болница в село Церова кория и се самозапалил. \r\nПо случая е започнато досъдебно производство за престъпление.\r\n ", "date": "2018.02.07", "title": "35-годишен с психични проблеми се самозапали"}
{"url": "https://www.dnes.bg/obshtestvo/2018/02/07/prof-zashev-ne-pochinal-ot-poboi-izdyhnal-ot-mozychen-kryvoizliv.367314", "text": "Йосиф Зашев, син на професор Димитър Зашев, който издъхна на 1 февруари, обяви във Facebook, че баща му не е починал вследствие на побой в \"Борисовата градина\", а от мозъчен кръвоизлив., пише Йосиф в социалните мрежи.\nDnes.bg припомня, че версията за побоя бе лансирана вчера от колега на професора - преподавателят в Софийския университет Филип Петров.Димитър Зашев е роден на 31 юли 1948 г. в София, завършва Философия в СУ \"Св. Климент Охридски\" и защитава докторска теза по История на философията в Лайпцигския университет.Преподавател е в катедра \"Културология\" на СУ, както и в Националната художествена академия по История на естетиката. Автор е на десетки публикации, две философски книги и две стихосбирки.\"Навярно да заспя е вече сетно време, самин като плода, от който няма семе. От него кой не пи и сладост, и отрова. Но бог не се опи и звяр не се натрови. Животът - сън бучи, рой образи разнася... Все пак склопи очи. За миг не се унасяй. Смъртта е лунен миг, но тя не е начало. Сам ти не си войник. Ти цял си сън, цял - жалост.\" (из \"Лéта и цвят\" от Димитър Зашев) \r\nПочивай в мир, татко. Обичам те, завинаги!", "date": "2018.02.07", "title": "Проф. Зашев не починал от побой! Издъхнал от мозъчен кръвоизлив"}
{"url": "https://www.dnes.bg/sofia/2018/02/07/sofiiska-voda-raboti-po-avariia-na-dovejdasht-vodoprovod.367328", "text": "Отстраняването на авария по Рилски водопровод налага спиране на подаването на питейна вода за квартали на София в подножието на Витоша, съобщават от \"Софийска вода\". \r\nСпирането ще обхване три столични общини – \"Панчарево\", \"Витоша\", \"Овча купел\". \r\nОграниченото водоподаване ще започне в 12 часа от с. Железница и ще продължи от югоизточна посока последователно на запад до кв. Горна баня през около час. Продължителността на спиранията се очаква да е 12 часа.\r\nПодробна информация гражданите може да получат на безплатния телефон на \"Софийска вода\" АД 0800 121 21 и на \r\n ", "date": "2018.02.07", "title": "\"Софийска вода\" работи по авария на довеждащ водопровод"}
{"url": "https://www.dnes.bg/balkani/2018/02/07/v-imeto-na-ne-aleksandyr-veliki-a-letishte-skopie.367315", "text": "Македонският премиер Зоран Заев обяви, че неговото правителство е решило да преименува автомагистралата \"Александър Велики\" в \"Булевард на приятелството\", а летището \"Александър Велики\" да бъде прекръстено на \"Международно летище Скопие\", съобщават македонските медии.Зоран Заев заяви, че правителството на Република Македония се отнася положително към идеята за приемане на съставно название с географско определение като решение на спора с Гърция за името на страната, предава БТА.\n\n\n\n\n\"Подготвени сме за географско определение за името\", заяви на пресконференция снощи македонският премиер Зоран Заев, посочвайки, че въпросът за спора за името, който Македония има с Гърция, е съществен и трябва да се даде шанс чрез преговорите да се намери решение, съобщава скопският вестник \"Нова Македония\".На обща пресконференция с посланика на ЕС Самуел Жбогар Заев заявил, че иска преговорният процес да постигне успех. Трябва да използваме всичко, което може да помогне за намиране на решение на този чувствителен проблем в интерес на двете страни в преговорния процес, заявил Заев.Вестник \"Вечер\" съобщава, че министерството на външните работи на Гърция е приветстало решението на правителството на бившата югославска република Македония да преименува летището в Скопие в \"Международно летище Скопие\", а магистралата, която свързва Скопие с гръцката граница, в \"Магистрала Приятелство\". Надяваме се, че това ще означава отваряне на нова глава в отношенията между двете страни и двата народа, заяви гръцкото външно министерство.Зоран Заев дължи отговор на обществеността какво е било прието в Давос на срещата му с гръцкия премиер Алексис Ципрас. Ако не е вярно, че е постигнат договор, гражданите очакват да бъдат опровергани информациите, които се лансират от гръцка страна, заяви опозиционната ВМРО-ДПМНЕ, цитирана от в. \"Вечер\".Премиерът Заев заяви, че е готов за име с географско определение. Той трябва да информира обществеността кое е това име, ще има ли английска транскрипция и дали е име за международна употреба, попитаха от ВМРО-ДПМНЕ. От тази партия питат дали Заев, освен готовността му да приеме име с географско определение, има готовност и за отстъпки, които се отнасят за промяна на конституцията, езика, националността и международните кодове на Република Македония. За съжаление, Заев реши да излезе с частична информация, дори когато гръцкият министър на външните работи Никос Кодзиас публично му отправи послание да информира собствения си народ за договора, приет в Давос на срещата с премиера Ципрас, твърдят от ВМРО-ДПМНЕ.Оттам добавиха, че обществеността очаква също отговор на въпроса дали преименуването на летището и магистралата са част от някаква по-широка стратегия за решаване на спора с Гърция или представлява едностранна отстъпка от страна на Република Македония. ВМРО-ДПМНЕ остава на становището, че няма иредентизъм в името на летището и магистралата, заявиха от партията, пише в. \"Вечер\". ", "date": "2018.02.07", "title": "В името на... Не \"Александър Велики\", а \"Летище Скопие\""}
{"url": "https://www.dnes.bg/politika/2018/02/07/spor-mejdu-cherveni-i-vlastta-za-delian-dobrev-za-programata.367325", "text": "Първият работен ден за седмицата на депутатите не мина без напрежение между управляващи и опозиция. За пореден път от БСП поискаха депутатът от ГЕРБ Делян Добрев да напусне пленарното заседание, аргументирайки се с решението на Конституционния съд.\r\nУправляващите обаче скочиха, че такива изказвания нарушават етичния статус на народните представители и се заканиха, че ще сезират комисията за конфликт на интереси и парламентарна етика.\r\n\"С вяра в правотата на Конституционния съд, призовавам да отстраните от зала гражданина, вече в това му качество, Делян Александров Добрев\", настоя соцдепутатът Иван Ченчев.\r\n\"Това са недопустими изказвания, недопустими тези. Тези твърдения нарушават етичния статус на народните представители и правилника. Затова от днешния ден сме разработили бланка, в която ще записваме името на народния представител, нарушил правилника.И ще внасяме сигнала в комисията за конфликт на интереси и парламентарна етика, за да се предприемат наказания\", контрира Данаил Кирилов от ГЕРБ.\r\nЧервеният Валери Жаблянов пък настоя, че не би трябвало отделни органи и комисии да бъдат намесвани в решаване на спорове между народни представители.\r\n\"Молбата ми е, когато се правят подобни опити, да разбираме, че става въпрос за деформирано съзнание на този, който прави подобно предложение\", каза червеният депутат.\r\nОт своя страна самият Делян Добрев заподозря, че недоволството на БСП идва от постигнатото вчера споразумение от кабинета за допълнителни реформи в енергетиката.\r\n\"Моят експеримент с червените вратовръзки се оказа успешен. Крайният резултат е, че колегите от ляво реагират като бик на червено\", каза той.\r\nСпор между ГЕРБ и БСП предизвика и приемането на седмичната програма за работа. От левицата обвиниха, че техните предложения за промени в Наказателния кодекс, касаещи домашното насилие, не влизат в дневния ред на парламента.\r\n\"Защитават Истанбулската конвенция, явно социалният пол е един от приоритетите на ГЕРБ, но за нас е важно да се предпазват жертвите от домашно насилие\", настоя Драгомир Стойнев и допълни, че с промените умишлената причина за средна телесна повреда отива в престъпления от общ характер.\r\nШефът на правната комисия Данаил Кирилов отговори, че не е изтекъл срокът за гледане на законопроекта и отсече, че от БСП заблуждават и манипулират, че това е решението на проблема.\r\n\"Да бяхте направили сериозен анализ. Няма да стане така лековато и прилагането на Истанбулската конвенция да стане с една норма\", каза Данаил Кирилов и допълни, че има 7 законопроекта за изменение и допълнение на НК и се очакват становищата от ВКС, ВСС и Министерство на правосъдието.", "date": "2018.02.07", "title": "Спор между червени и властта – за Делян Добрев, за програмата..."}
{"url": "https://www.dnes.bg/akoshtete-vqrvaite/2018/02/07/izaura-ferhunde-veche-kryshtavat-deca-i-shushana-losho-mi-e.367312", "text": "След като през годините актриси от различни сериали ставаха \"кръстници\" на деца у нас, вече имаме прецедент и лирическа героиня от песен да бъде пример за родители. Става въпрос за Шушана, която бе възпята от Наско Ментата.\r\nВидимо и родителите сигурно не са прочели една книга, за да наказват по този начин наследниците си. \r\nИзточници от ЕСГРАОН издадоха, че само за 2 месеца в елитен столичен район са вписани над 20 новородени момиченца с въпросното име, твърди \"България Днес\".\r\nАктуализирани данни от Националния статистически институт ще има през април.\r\n\"Новата статистика се оповестява през месец април. В старите данни има две дами, носещи това име. Едната е Шушана, а другата с двойно \"н\" - Шушанна\", заяви пред изданието Любо Блатски, говорител на НСИ.Служители в Националната статистика не изключват вероятността да има истерия около името Шушана заради песента на Наско Ментата, която всъщност се оказа притоплена от стара еврейска мелодия.През 2017-а кавърите на \"Шушана\" са вече десетки, във всички държави. В превод името на песента значи \"Вечер на лилии\" или \"Вечер на рози\" - еврейската дума се идентифицира и с двете цветя, а също така и с женско име.Така или иначе \"Шушана\" дъни от всяка чалготелка, което идва да покаже, че колкото и да се отрича - музиката влияе по някакъв начин на битието на хората.За съжаление, децата, които ще носят името Шушана, едва ли ще им бъде приятно да им припяват \"Падне ли вечерта, с було от синкав здрач. Пеят щурците, грее луна, а Шушана е сама\".Шушана влиза в регистъра на новородените по подобие на Изаура от началото на демокрацията. Турските сериали пък внесоха разнообразие в родната статистика с Ферхунде, Инджи, Дафне, Онур...Когато инвазията на турските герои беше в пика си, шефка на болница в Смолян сподели, че родителите споделяли пред нея, че изборът им се дължи на желанието техните отрочета да достигнат славата на актьорите от малкия екран.Както се казва - едното име ще ги направи известни. А това, че в детските и тийнейджърските им години могат да станат обект на подигравки - никой не мисли.Семейства у нас кръщават наследниците си и на футболисти и модни босове, като нищо чудно да се запознаете с Роналдо или Версаче (побългарено - Вирсачи).И ако трябва да се цитира \"класикът\" в социалните мрежи Али Реза (пак познат от турските сериали): Лошо ми е! \r\n ", "date": "2018.02.07", "title": "Изаура, Ферхунде, вече кръщават деца и Шушана. Лошо ми е!"}
{"url": "https://www.dnes.bg/notifikacii/2018/02/07/rusiia-dostavia-zenitna-sistema-s-400-na-sauditska-arabiia.367326", "text": "Русия и Саудитска Арабия са подписали всички необходими документи за доставката на руски зенитни ракетни системи С-400 на арабското кралство, съобщава в интервю за московския делови вестник \"Комерсант\" помощникът на президента на Русия по военно-техническото сътрудничество Владимир Кожин, цитиран от ТАСС.\r\n\"Преговорите със Саудитска Арабия бяха сложни, но документите са подписани, параметрите им са известни... Всичко е готово, съгласувано. Започваме доставките, като паралелно с това ще обсъдим и локализацията\", казва Кожин в интервюто си.\r\nСпоред него сложностите в преговорите се дължат на това, че \"партньорите настояват да се започне с рязък старт - едновременна доставка и на ракетите, и на технологиите. А ние, разполагайки с достатъчно голям опит, уважавайки и оценявайки потенциала на партньора, предлагаме все пак да вървим стъпка по стъпка\".\r\nКожин посочва, че със Саудитска Арабия се обсъждат и други споразумения - например за доставки на руско стрелково оръжие и за организиране на производството му в страната.\r\nТАСС припомня, че понастоящем зенитните ракетни системи С-400 \"Триумф\" са на въоръжение само в Русия, но редица чужди държави проявяват интерес да ги закупят. Преговори се водят, например, с Турция.\r\nВ интервюто си Кожин съобщава също, че Москва обсъжда с Египет възможностите за доставки на допълнително руско военно оборудване за египетските бойни кораби от типа \"Мистрал\". Това са същите два хеликоптероносача, които Русия бе поръчала във френски корабостроителници. Париж обаче анулира сделката в последния момент, когато корабите бяха почти готови, заради руската намеса в Украйна. Малко след това Франция договори продажбата им на Египет.\r\n\"Продължава активната работа по \"Мистрал\"-ите с оглед тяхното дооборудване с оръжейни системи и със системи за управление. Ние имаме преимущество пред онези, които също искат да получат тези поръчки, и се надяваме, че египетските колеги ще оценят това. Преговорите още не са завършили, но през 2018 г. всичко ще се изясни\", казва помощникът на руския президент пред \"Комерсант\".\r\nТой добавя, че продължава и работата по подготовка на сделка за доставка на Египет на хеликоптери Ка-52К \"Катран\" за същите \"Мистрал\"-и. Русия спечели този търг още през май м.г.\r\nХеликоптероносачите от типа \"Мистрал\" са предназначени за превоз на войски, за стоварване на десант, а могат да изпълняват и функция на кораби за управление на операции. Те могат да превозват до 16 тежки хеликоптери или 32 леки, а също до 900 войници с бронирана техника и десантни катери./БТА/", "date": "2018.02.07", "title": "Русия доставя зенитна система С-400 на Саудитска Арабия"}
{"url": "https://www.dnes.bg/kino/2018/02/07/nokaut-na-niki-iliev-ili-go-obichat-ili-mraziat.367317", "text": "\r\n                        \r\n                        \r\n                        \r\n                    Освен да конкурират многомилионните холивудски продукции с пълни салони, съвременните български филми все по-успешно си проправят път и към световните пазари. Малко повече от месец след премиерата на филма \"Нокаут или всичко, което тя написа\", стана ясно, че той ще бъде разпространяван в Китай.\"Това ни беше и идеята - да направим филм, който е както за родна, така и за чуждестранна публика. Въпреки че темата не е чак толкова лесно смилаема. Навлезли сме по-надълбоко в проблемите на хората. Исках да направя един филм, който наистина да отразява мен. Не се съобразявах колко ще бъде комерсиален\", сподели режисьорът и актьор Ники Илиев.В студиото на \"България сутрин\" той отбеляза, че отзивите за филма са крайни – или много го обичат или го мразят. Това е защото филмът е по-различен от предишните. В него има чувство за хумор, но не е предимно комедия, обясни Илиев.\"В момента съм се потопил в правенето на сериали. В последните месеци се занимавам с три такива. Важно е да продадем \"Нокаут\" и на други територии. Искаме всеки филм да спонсорира следващия, а не да се връщаме към спонсори и да чакаме намеса на държавата. Не че има нещо лошо в това, но отнема много време и усилия\", посочи гостът пред . ", "date": "2018.02.07", "title": "\"Нокаут\" на Ники Илиев – или го обичат, или мразят"}
{"url": "https://www.dnes.bg/notifikacii/2018/02/07/srivyt-na-indeksa-dow-jones-zdravosloven.367313", "text": "\r\n                        \r\n                        \r\n                        \r\n                    Сривът на индекса Dow Jones през последните дни на практика е едно коригиращо движение, което е здравословно на фона на страхотното раздуване, което има на пазарите. Въпросът е дали страхът у инвеститорите ще се настани трайно. Това е мнението на пазарния анализатор Кузман Илиев.\n\"Големият ръст с 15% от началото на годината беше впечатляващ, той беше все едно за цяла година\", обясни Илиев в студиото на \"България сутрин\".Той подчерта още, че в зависимост от гледната точка и от кога сравняваме дали има спад или повишение на индексът, ще видим, че ситуацията не е толкова лоша.\r\n\"От началото на годината с процент, два или пет надолу не е някакъв феноменален проблем\", подчерта Кузман Илиев, водещ на \"Денят ON AIR\" пред .Той напомни също така, че всяко нещо, което расте, по някое време ще започне да спада.Кузман Илиев обясни още, че загубата на милиарди от най-богатите хора в света при единично явление, като това, не се отразява пряко върху обикновените хора. Това може да стане, когато цялостно пазарът бъде \"натиснат\".\r\n ", "date": "2018.02.07", "title": "Сривът на индекса Dow Jones – здравословен!"}
{"url": "https://www.dnes.bg/notifikacii/2018/02/07/opasno-indiia-razvydnik-na-bakterii.367316", "text": "Бактерии, които поразяват организма и не се влияят от съществуващите антибиотици, звучи страшно. Но, за жалост, и това е факт. Учени от университета \"Куин Мери\" в Лондон твърдят, че Индия е потенциален \"инкубатор за супербактерии\", съобщи Нюзру.\r\nЕкспертите мислят, че свободната продажба в държавата на непроверени и одобрени антибиотици еднозначно води до фатални последствия. Подобна практика провокира развитието на резистентност към лечението с антибиотични средства.\r\nВластите в Индия не могат да се справят с проблема. Специалистите поискаха обяснение от ръководствата на международни корпорации, произвеждащи продукти, които не само не са одобрени в собствената си страна, но също така не са тествани от регулаторните органи на Индия.\r\nЗаплахата не идва само от там. Още през 2015 г. епидемиолозите предупредиха, че около 90% от камилите в Персийския залив са носители на смъртоносния Близкоизточен респираторен вирус (MERS). \r\nТой е от най-опасните в света, предава се в радиус от един метър и човек, който влезе в контакт със заразено животно, може да предаде заразата без каквито и да било явни симптоми.", "date": "2018.02.07", "title": "Опасно! Индия – развъдник на бактерии"}
{"url": "https://www.dnes.bg/crime/2018/02/07/boi-mejdu-poznati-prati-51-godishen-myj-v-bolnica.367320", "text": "Двама познати се сбиха във Велико Търново, в резултат на което 51-годишен мъж е настанен за наблюдение в болница.Около 18:00 ч. във вторник в полицията е получен сигнал за мъж в безпомощно състояние на спирката до Съдебна палата.На мястото незабавно са изпратени екипи на полицията и Спешна помощ. От извършената проверка е установено, че в района на спирката пострадалият е разговарял със свой познат – 30-годишен мъж. По време на разговора нападателят е блъснал потърпевшия, който паднал на земята и си ударил главата. Мъжът е откаран в болница и настанен за наблюдение, без видими следи от травми.31-годишният нападател е задържан за 24 часа. По случая е започнато досъдебно производство. ", "date": "2018.02.07", "title": "Бой между познати прати 51-годишен мъж в болница"}
{"url": "https://www.dnes.bg/sofia/2018/02/07/stroitelnite-obekti-syshto-vinovnici-za-smoga.367323", "text": "Строителните обекти в София също допринасят за замърсяването на въздуха в града, смята директорът на Столичния инспекторат инж. Веска Георгиева.Тя уточни пред \"Фокус\", че средно на ден се правят между 30 и 40 проверки на строителни обекти. \"Въздействието на строителството върху качеството на въздуха е значимо. Със затоплянето на времето ще засилим съвместните проверки заедно с Районните администрации и Дирекция \"Общински строителен контрол\" по отношение на това те да проверяват състоянието на площадката вътре, а Столичният инспекторат да проверява около обекта, неговата строителна ограда и дали камионите, които возят строителни материали от и до обекта, са с чиста ходова част и чисти гуми\", обясни тя. Инж. Веска Георгиева призова жителите на София да сигнализират инспектората, ако станат свидетели на нарушения от страна на строители.", "date": "2018.02.07", "title": "Строителните обекти – също виновници за смога"}
{"url": "https://www.dnes.bg/stranata/2018/02/07/svidetel-za-terorista-ot-burgas-govoreshe-losh-angliiski-bil-ot-sasht.367295", "text": "\"Качих го в моята кола от центъра на с. Равда. Каза на лош английски да го закарам до летище Сарафово. Беше някъде към 16,30-17 ч. Пита за колко време ще стигнем. Седна отзад, носеше не много голяма раница\".\r\nТова разказа пред спецсъда таксиметровият шофьор Йонко Тодоров, който на 18 юли 2012 г. с жълтия си опел закарал атентатора ливанец Мохамад Хасан ел Хюсеини до летище Сарафово, пише .\r\nВ 17,23 ч на аерогарата терористът взриви бомба на метри от автобус, пълен с израелски туристи. Загинаха петима чужденци и българският шофьор на рейса Мустафа Кьосев, 36-има бяха ранени.\r\n“Опита да се пазари за цената, но му казах, че ще струва 50 лв. Преди Ахелой на пътя имаше информационно табло за скорост. Тогава изпищя антирадарът в колата. Мъжът ме пита какво става. Обясних му и разговорът приключи”, каза Тодоров.\r\nНа таксиджията му става ясно, че е возил камикадзе, след като в медиите изтекоха записи на камери с него. “Кожата по лицето му бе като на портокал, на пъпки. Каза, че е от САЩ”, спомни си още шофьорът.\r\nВ съда бе разпитана и екскурзоводката Данка Ганева, която е оцеляла като по чудо. Жената насочвала израелските туристи в кой автобус да се качат, за да бъдат извозени до хотели в Слънчев бряг. Адската машина се взривила, когато 53-годишната жена била пред автобуса. От бомбата тя загубила слуха си, получила разкъсни рани по тялото и крака.\r\n“Възстанових си слуха 1 г. след атентата. Претърпях и операция”, разказа за мъките си екскурзоводката. Тя обясни пред магистратите, че в болницата 2 израелки изригнали срещу нея, че тя е виновна за случилото се. “Никога досега не бях виждала атентатора, макар че на записите от камерите в летището видях себе си близо до него”, каза още Ганева.\r\nЕдин от шофьорите на другите автобуси, паркирани на летището, Динко Донев си спомня, как гръмнала бомбата. Загубил за известно време слуха си. Той очаквал група полски туристи. Видял последно Мустафа Кьосов малко преди взрива. Около взривения автобус имало трупове.\r\nОт стреса Донев започнал леко да заеква, получил и псориазис.\r\nДруг негов колега, който му е и брат, - Виктор Донев - разказа, че понякога туристите имат претенции за подреждането на багажа и за това в определени случаи те сами си оставяли куфарите в автобусите. Съвсем възможно било външен човек да остави багажа си в автобус, с който няма да пътува.\r\nНа съд за кървавата баня са предадени задочно ливанците Ел Хадж Хасан, с канадско гражданство, и Мелиад Фарах, с австралийски паспорт. Те са в неизвестност.\r\n ", "date": "2018.02.07", "title": "Свидетел за терориста от Бургас: Говореше лош английски, бил от САЩ"}
{"url": "https://www.dnes.bg/zvezdi/2018/02/07/ashtyn-kytchyr-na-40-noviiat-goliam-myj-v-dvama-myje-i-polovina.367262", "text": "\nНа днешния 7 февруари рожден ден празнува един от най-популярните съвременни актьори - Аштън Кътчър. Роден през 1978 година в Сидър Рапидс, САЩ, той започва прословутата си актьорска кариера през 1998 година.\r\nВ своята кариера участва в редица култови ленти, като \"Пич, къде ми е колата\", \"Бракувани\", \"Ефектът на пеперудата\", \"Спасителен отряд\", \"Да си остане във Вегас\", \"Просто секс\", \"Джобс\", както и ситкомът \"Шеметни години\". Актьорът замества и Чарли Шийн в култовия сериал \"Двама мъже и половина\".\r\n\r\nБъдещата звезда расте в сравнително скромно семейство. Майка му работи в популярна компания за препарати за дома, а баща му е работник във фабрика.\r\nБаща му е от чешки произход, а майка му е от ирландско, немско и чешко потекло.\r\nКътчър расте в консервативно католическо семейство. Той има по-голяма сестра и разнояйчен брат близнак Майкъл, който претърпява трансплантация на сърце, когато братята са били малки деца.\r\nКато гимназист е тренирал борба. Признава, че не е бил голям талант, а контузия го кара окончателно да спре със спорта.\r\nПрез 2005 година актьорът се жени за холивудската звезда Деми Мур. Бракът им продължава 8 години. През 2015 година се жени за Мила Кунис, от която има 2 деца.\r\nКато млад, за да се издържа, е работил доста неща, включително и метач и мияч на под.\r\nПрез 1997 година печели конкурс за модели в своя щат Айова. Така той започва модна кариера в Ню Йорк, още преди да стане актьор.\r\nТвърди, че като студент дори му се е наложило един път да даде кръв за пари, които са му били необходими.\r\nМалцина знаят, но Аштън е бил фаворит за ролята на летеца Дани във филма \"Пърл Харбър\". В крайна сметка обаче продуцентите в последния момент избират за ролята Джош Хартнет.\r\nЕдно от първите му гаджета като актьор е покойната Британи Мърфи.\r\nГолям фен е на отбора по американски футбол \"Чикаго Беърс\".\r\nУбеден демократ и привърженик на президентите Бил Клинтън и Барак Обама.", "date": "2018.02.07", "title": "Аштън Кътчър на 40: Новият голям мъж в \"Двама мъже и половина\""}
{"url": "https://www.dnes.bg/notifikacii/2018/02/07/nad-170-dushi-v-neizvestnost-sled-trusa-v-taivan.367296", "text": "173 души са в неизвестност след земетресението в Тайван.\r\nНай-малко петима души са блокирани, а ранените са 219. По официална информация загиналите са двама, но по непотвърдена са четирима. Състоянието на някои от ранените е критично. \r\nВ резултат на стихията са се срутили няколко сгради, включително хотел, мост е понесъл щети.\nОт хотела, който е 11-етажен и е частично срутен, са евакуирани 116 души, съобщи тайванската Централна информационна агенция.\r\nЗеметресението беше регистрирано край източните брегове на острова. Първоначално Европейско-средиземноморският сеизмологичен център съобщи, че неговият магнитуд е 6,2, но после беше повишен на 6,3, а накрая на 6,4. \r\nЕпицентърът е бил на 102 км южно от Тайпе, на североизток от град Хуалян, столица на едноименен окръг, като огнището е било на дълбочина 15 км. По-късно бяха регистрирани най-малко осем вторични труса с магнитуд от 4 до 5,3.\r\nВ зоната на бедствието е затворено движението по някои участъци от скоростния път Суао-Хуалян. По разпореждане на властите в окръг Хуалян днешният ден ще бъде неработен и неучебен на тяхна територия.\r\nВ окръг Хуалян щети са понесли няколко сгради, включително три болници, ресторант, две жилищни сгради и военна болница. Те са частично срутени, деформирани или са се наклонили. Засега не е ясно колко хора може да са под развалините. На място работят спасителни екипи с кучета.\r\nВ град Хуалян около 40 000 домакинства са без вода, а над 600 без електричество. От земетресението улиците му са се деформирали. Общото население на град Хуалян е около 100 000 души.\r\n /БТА/\r\n ", "date": "2018.02.07", "title": "Над 170 души в неизвестност след труса в Тайван"}
{"url": "https://www.dnes.bg/stranata/2018/02/07/oblachno-shte-e-dnes-vzemete-si-chadyr.367297", "text": "Облачността днес ще е променлива, по-често значителна. В ранните сутрешни часове в югозападните райони, а през деня на места и в останалата част от страната ще има превалявания от дъжд. \r\nСняг ще превалява само на отделни места в планинските райони. \r\nЩе духа слаб в източната половина на страната умерен вятър от юг-югоизток.Минималните температури ще са между минус 2 и 3 градуса, максималните - от 7 до 12 градуса, сочи прогнозата на НИМХ при БАН.По Черноморието ще е предимно облачно. На отделни места, главно по южното крайбрежие, е възможно да има слаби превалявания от дъжд. Ще духа слаб до умерен югоизточен вятър. Максималните температури ще са 8°-9°. Температурата на морската вода е 6-8°. Вълнението на морето ще е 2-3 бала.\r\nВ планините облачността ще е по-често значителна. Ще има превалявания, над 1800-2000 метра - сняг, а в по-ниските части ще са от дъжд. Ще духа умерен и силен югозападен вятър, който след обяд още ще се усили. Максималната температурата на височина 1200 метра ще е около 5°, на 2000 метра около 0°.\r\n ", "date": "2018.02.07", "title": "Облачно ще е днес, вземете си чадър"}
{"url": "https://www.dnes.bg/notifikacii/2018/02/07/trymp-naredi-grandiozen-voenen-parad-vyv-vashington.367298", "text": "Белият дом заяви, че президентът Доналд Тръмп е наредил на Пентагона да организира военен парад във Вашингтон, предаде Асошиейтед прес.\r\nВестник \"Вашингтон пост\", който пръв съобщи новината, написа, че Тръмп иска тази година в столицата да се състои грандиозен военен парад с войници и танкове.\r\nГоворителка на Белия дом потвърди информацията. Тя каза, че Тръмп иска Пентагонът \"да помисли за тържествена проява\", която да даде възможност на американците да засвидетелстват почитта си към армията.\r\nГоворител на Пентагона заяви, че ведомството знае за искането и \"обмисля вариантите\".\r\nАмериканското министерство на отбраната оповести и че войната в Афганистан е струвала на данъкоплатците в САЩ средно по 45 милиарда долара на година. Тъй като засега не се очертава конфликтът да свърши, изглежда тази сметка ще продължи да се плаща още години наред, отбелязва Асошиейтед прес. Данните бяха оповестени на изслушване в Конгреса. \r\n /БТА/\r\n\r\n ", "date": "2018.02.07", "title": "Тръмп нареди: Грандиозен военен парад във Вашингтон!"}
{"url": "https://www.dnes.bg/obshtestvo/2018/02/07/polovinata-bylgari-sklonni-da-davat-lichni-danni-v-neta.367299", "text": "Близо 50 процента от българите на възраст 16-74 години, които са ползвали Интернет онлайн, са били склонни да предоставят някаква обща лична информация за себе си, сочи проучване на Евростат за нагласите на интернет-потребителите в общността през 2016 г. Средният показател за потребителите от ЕС, които са предоставяли онлайн лична информация в Интернет, е бил 70 процента, отчита европейската статистика.\r\nАнализът изследва онлайн-дейностите, при които се изисква потребителите на Интернет да предоставят някакъв вид лична информация: например необходими данни за кредитната карта, когато се пазарува онлайн; данни за контакт при попълване на онлайн формуляри или създаване на профили; координатите на местоположението при търсене на най-близки локации и др.\r\nБългарите обаче са били по-пестеливи при предоставяне директно на лични данни онлайн - едва около 20 процента, или всеки пети ползващ Интернет у нас, е споделял свои лични данни \"на живо\".\r\nБългарите са били най-предпазливи в ЕС и при плащане онлайн - едва 9 процента от сънародниците ни /1 от 10 българи/ са споделяли \"на живо\" лични данни при банково плащане по Интернет, при среден показател за ЕС от 40 процента, или 4 от 10 европейци, са предоставяли лични данни при интернет банкиране.\r\nКато цяло българите са използвали Интернет най-вече за разговори по телефона или за видеоразговори - 85 процента.\r\nБлизо 80 процента от сънародниците ни пък са използвали Интернет за участие в социални мрежи - създаване на потребителски профил, публикуване на съобщения или други дейности във Facebook, Twitter и други социални медии.\r\nДруги 75 процента са ползвали мрежата за четене на новини \"на живо\" или за изпращане на електронна поща.\r\nНай-предпазливи за лична информация са били в Румъния\r\nДелът на потребителите на Интернет в Евросъюза, които са предоставили някаква лична информация по мрежата, варира от 30 процента \"предпазливост\" в Румъния, до 90 процента \"либералност\" в Люксембург, сочат данните на Евростат.\r\nНай-често срещаните типове предоставяна лична информация по Интернет в ЕС са били следните: данни за контакт - 60 процента от потребителите на Интернет в общността; следвани от лични данни като - име, дата на раждане или номер на лична карта - 52 процента; данни за плащане с кредитна / дебитна карта или номер на банкова сметка - 40 процента. \r\nБлизо една пета от европейците /20 процента/, са предоставяли друга лична информация като снимки, местонахождението им или информация, свързана със здравето, заетостта или доходите им, сочат данните на Евростат.\r\nНай-отворени за предоставяне на онлайн лична информация са били представителите на Люксембург - 90 процента, следвани от жителите на Великобритания - 88 процента и Холандия - 85 процента.\r\nНай-висок дял от лични данни при интернет банкиране са регистрирани във Великобритания - 80 на сто, следвани от Люксембург - 68 процента и Ирландия - 63 процента.\r\nЖителите на всички тези страни обаче са взели и съответните мерки за защита на неприкосновеността на личния си живот: изискване на декларации за неприкосновеност; проверка на сигурността на уебсайта; ограничаване на достъпа до географско местоположение; искане от уебсайтовете за актуализиране или изтриване на лична информация.\r\nПоради тези и други предприети мерки близо три четвърти от интернет потребителите на ЕС са нямали проблеми със сигурността в мрежата.\r\nЕдва 3 на сто от потребителите на Интернет в ЕС са се сблъскали със злоупотреби с лична информация или други нарушения на неприкосновеността на личния живот. Също около 3 на сто от интернет потребителите в ЕС са претърпели някакви финансови загуби в резултат на получаване на измамни съобщения или пренасочване към фалшиви уеб сайтове, отчита Евростат.  /БТА/\r\n ", "date": "2018.02.07", "title": "Половината българи склонни да дават лични данни в нета"}
{"url": "https://www.dnes.bg/world/2018/02/07/nad-700-km-zadrystvaniia-v-raiona-na-parij.367301", "text": "Над 700 км задръствания около Париж, затворена Айфелова кула, забавяния в движението на високоскоростните влакове, нарушен обществен транспорт - обилните снеговалежи засегнаха Париж и северната част на Франция, предаде Франс прес.\r\nВ 27 департамента е издаден оранжев код за сняг и поледици до днес по обяд.\r\nВ района на Париж е регистриран пик от 739 км задръствания около 19.30 ч. местно време снощи. В началото на вечерта всички автобуси, които се движат по линии в Париж и парижките предградия, са върнати в депата си заради затруднените условия на движение.\r\nУчилищният транспорт няма да се движи днес в няколко департамента, включително в Парижка област.\r\nВ северната част на Франция се очакват до 15-20 см снежна покривка.\r\nПоложението може да стане критично в нощта на сряда срещу четвъртък със спада на температурите - до минус 10 градуса - и образуването на поледици.\r\nЖелезопътната компания обяви, че е намалила скоростта на влаковете по част от мрежата си, което доведе до някои закъснения.\r\nПо основните пътни артерии на областта Ил дьо Франс, която включва Париж, движението бе забранено от 14.00 ч. местно време за превозни средства с тегло над 7,5 тона, които трябваше да заобиколят района или да спрат в една от 43-те зони за престой на тежкотоварни превозни средства./БТА/\r\n ", "date": "2018.02.07", "title": "Над 700 км задръствания в района на Париж"}
{"url": "https://www.dnes.bg/notifikacii/2018/02/07/phenian-donald-trymp-tyrsi-iadrena-voina.367300", "text": "Плановете на САЩ да разработват ядрено оръжие, в това число тактически бойни глави със заряди с малка сила, споменати в новата ядрена доктрина на Вашингтон, както и изявленията за възможна употреба на ядрено оръжие в случай на неядрено нападение говорят за това, че американският президент Доналд Тръмп \"търси ядрена война\". Това се казва в цитирана от севернокорейската агенция КЦТА позиция, предаде ТАСС.\nВ изявлението, което е на Института по въпросите на САЩ към министерството на външните работи на Северна Корея, САЩ са наречени \"престъпна ядрена държава\", станала единствената страна в света, която е използвала ядрено оръжие и е \"изсипала ядрена катастрофа на главите на няколкостотин хиляди души\" в Хирошима и Нагасаки.\r\nВашингтон, посочва КЦТА, се придържа към неотклонна политика \"на осъществяване на своя честолюбив замисъл за световно господство на основата на пълно ядрено превъзходство\".\r\nТова, както заявява авторът на коментара, потвърждава справедливостта в подхода на Пхенян да разработва собствено ядрено оръжие, за да гарантира националната си сигурност. \r\n /БТА/\r\n ", "date": "2018.02.07", "title": "Пхенян: Доналд Тръмп търси ядрена война!"}
{"url": "https://www.dnes.bg/index/2018/02/07/receptata-dnes-pileshko-s-vkusen-sos.367211", "text": " :4 броя пилешки гърди3 супени лъжици зехтин/олио400 г пресни гъби1 малка консерва белени домати1 голяма червена чушка1 глава лук4 скилидки чесънсол, черен пипер1 чаена лъжичка розмарин2 чаши червено вино200 мл бульон по ваш избор : Разрежете пилешките гърди на хапки и ги овкусете със сол и черен пипер. В тиган загрейте 1 супена лъжица зехтин или олио и запържете месото от двете страни. Извадете го от тигана, добавете останалия зехтин и в него задушете нарязаните на ситно гъби, лук, чесън и чушка. Овкусете със сол, розмарин и черен пипер. Прибавете чашата вино и след няколко секунди нарязаните домати от консерва и бульона. Върнете пилешкото месо в тигана и гответе до сгъстяване на соса. По желание сервирайте ястието с гарнитура от сварен ориз.", "date": "2018.02.07", "title": "Рецептата Dnes: Пилешко с вкусен сос"}
{"url": "https://www.dnes.bg/business/2018/02/07/u-nas-niknat-industrialni-zoni-s-mashtaba-na-slynchev-briag.367302", "text": "Индустриални площи с големината колкото емблематичния курорт Слънчев бряг са застроени и се предлагат на потенциални инвеститори. Общата квадратура на държавните и частните зони е 17,5 млн. кв.м, от които повечето от половината се намират в Пловдив и са частна собственост, пише \"Монитор\".\r\nСлед бурното развитие на \"Тракия икономическа зона\" (ТИЗ) до Пловдив през последната година и държавната компания \"Национална компания индустриални зони\" (НКИЗ) излезе под светлините на прожекторите. Дружеството управлява под шапката си зони с площ 6,8 млн. кв.м\r\nНай-бързо разрастващите се държавни проекти са в Божурище и в Бургас. Най-добре развитата, но частна, се намира до Пловдив с 3,25 млн. кв.м заета площ и потенциал за развитие още два пъти колкото е в момента площта й.\r\nЗаетите в трите зони – София, Пловдив и Бургас, са общо 26 хиляди. Най-много са работниците в ТИЗ, които надвишават 25 хиляди, към момента до Божурище пътуват да работят около 800 човека. Очаква се до средата на 2018 г. броят на работниците в зоната да надхвърли 1000, а още четири компании до края на годината би трябвало да са изградили обектите си и активно да започнат наемане на служители. В \"Индустриален и логистичен парк – Бургас\" реалният брой открити нови работни места до момента е сравнително скромен – около 30. Причината е, че зоната е в напреднал процес на изграждане при сериозен интерес от страна на инвеститорите.\r\nПрез последните години частните инвеститори започнаха да възраждат сектор, който години наред беше \"под водата\". Cтaбилният pacтeж на бългapcĸaтa и блaгoпpиятнaтa cитyaция в cвeтoвнaтa иĸoнoмиĸa мoтивиpaт бългapcĸи и чyжди инвecтитopи дa влaгaт милиoни лeвoвe в нoви и paзшиpeниe нa вeчe cъщecтвyвaщитe пpoизвoдcтвa y нac.\r\nTъpceнeтo нa индycтpиaлни плoщи в cтpaнaтa e вce пo-гoлямo, ĸaтo имa гoлям интepec ĸaĸтo ĸъм лoгиcтични, тaĸa и ĸъм пpoизвoдcтвeни пpocтpaнcтвa. B мoмeнтa нa пaзapa имa oĸoлo или пoд 1% cвoбoдни cĸлaдoви плoщи. Beчe ce cтpoи ycилeнo, a мнoгo oт плoщитe ce oтдaвaт пoд нaeм oщe пpeди дa бъдaт зaвъpшeни, твърди Bлaдимиp Гюpджиeв, pъĸoвoдитeл индycтpиaлни плoщи и paзвитиe във Fоrtоn. По думите му сега е моментът да се строи, защото пaзapът ниĸoгa нe e бил пo-дoбъp.\r\nBcичĸи пpeдпocтaвĸи зa eднa ycпeшнa гoдинa ca нaлицe, положително гледат на сектора и управляващите. Πpeз пъpвитe 9 мeceцa нa 2017 г. Бългapия oтчитa 950 млн. лeвa pъcт нa инвecтициитe, a пpeз пocлeднoтo тpимeceчиe y нac ce нaбюдaвa 5.2% pacтeж нa бpyтнaтa дoбaвeнa cтoйнocт oт cтpoитeлcтвo. \"Страната ни e нa ĸapтaтa нa мeждyнapoдния бизнec ĸaтo мнoгo дoбpa инвecтициoннa дecтинaция\", смята зaм.-миниcтъpът нa иĸoнoмиĸaтa Лъчeзap Бopиcoв. За да подпомогнат строителството, от министерството са подготвили 12 мерки, които да подпомогнат по-бързото строителство.\r\nЗapaди aдминиcтpaтивни пpeчĸи oбaчe чecтo пpoцecът ce бaви. Caмoтo cтpoитeлcтвo чecтo oтнeмa мнoгo пo-мaлĸo вpeмe, oтĸoлĸoтo пoлyчaвaнeтo нa paзpeшитeлнo зa cтpoeж, пpиcъeдинявaнeтo ĸъм дocтaвчиĸ нa ĸoмyнaлни ycлyги или мaшиннoтo oбopyдвaнe нa oбeĸтa.\r\nЗa дa правят бизнec y нac, чyждecтpaннитe инвecтитopи тъpcят ocнoвнo три нeщa - дoбpo мecтoпoлoжeниe, пoдгoтвeнa инфpacтpyĸтypa и ĸвaлифициpaни ĸaдpи. Te мнoгo чecтo имaт cĸлючeни дoгoвopи и гoнят cpoĸoвe зa изгpaждaнeтo и пycĸaнeтo в eĸcплoaтaция нa oбeĸтa cи. \"Инвecтитopитe иcĸaт гoтoвa инфpacтpyĸтypa - дa дoйдaт и дa paзвивaт бизнeca cи, a нe дa cи cтpoят вcичĸo caми\", oтбeлязa д-p Mитĸo Bacилeв, пpeдceдaтeл нa Гepмaнскo-бългapcĸaтa индycтpиaлнo-тъpгoвcĸa ĸaмapa.", "date": "2018.02.07", "title": "У нас: Никнат индустриални зони с мащаба на Слънчев бряг"}
{"url": "https://www.dnes.bg/za-da-se-razbirame/2018/02/07/chasyt-na-rajdane-razkriva-haraktera-na-vasheto-dete.367285", "text": "Знаете ли, че според астролозите, часът на раждането на детето има влияние върху формирането на неговата личност? Те разделят деня на 12 части, всяка от които отговаря на определено животно от китайския календар. Повече вижте в следващите редове.От 23:00 до 1:00 часа се счита за \"часът на Плъха\". Децата родени по това време, са умни и предпазливи.От 1:00 до 3:00 часа – \"Часът на Бика\". Децата, родени в този интервал от време, са спокойни и сдържани. Но ако бъдат провокирани, могат да покажат своя темперамент.От 3:00 до 5:00 часа – \"Часът на Тигъра\". Ако вашето дете е родено в този интервал от време, то значи, че ще бъде щедра и любяща личност. Добре ще обмисля ходовете си, но ще може твърдо да заявява позиция.От 5:00 до 7:00 – \"Часът на Заека\". Отличителните черти на Заека са справедливост, добра природа, благородство.\r\n ", "date": "2018.02.07", "title": "Часът на раждане разкрива характера на вашето дете "}
{"url": "https://www.dnes.bg/obrazovanie/2018/02/07/tormoz-ot-strana-na-uchiteli-v-poshtenska-kutiia-za-oplakvane.367303", "text": "Пощенска кутия за оплаквания вече е сложена в 119 – то СУ \"Академик Михаил Арнаудов\". Идеята е учениците да имат възможността да споделят писмено случаите, при които са били тормозени от страна на учителите, ако изобщо има такива, обясни директорът на училището Диян Стаматов.\n\n\n\r\nТака децата, които се притесняват да говорят на тази тема, могат напишат какво ги е смутило, за да се вземат мерки. Писмото им може да бъде и анонимно, в случай,че ученикът не желае да застава с името си. Пощенската кутия ще посрещне учениците от днес, когато те ще се завърнат в класните стаи след грипната и междусрочна ваканция, пише \"Монитор\".Те ще могат да я намерят на втория етаж на училището, обясни Стаматов. Кутията периодично ще бъде проверявана от педагогическия съветник на 119 - о СУ.  Мярката идва след случаите на насилие от страна на учителки към хлапета от детската градина \"Брезичка\" в Бургас.\r\nОбразователният министър Красимир Вълчев обясни, че от просветното министерство ще изпратят до училищата примери за добри практики на взаимодействие между учители и родители. На някои места се организират срещу на по кафе между директора и родителите, а на други пък двете страни подписват споразумение за спазване на определени права и задължения.\r\n ", "date": "2018.02.07", "title": "Тормоз от страна на учители... В пощенска кутия за оплакване"}
{"url": "https://www.dnes.bg/stranata/2018/02/07/greshkite-v-planinata-losha-ekipirovka-marshrut-vreme.367305", "text": "\r\n                        \r\n                        \r\n                        \r\n                    \r\n\"Ако практикува пешеходен туризъм, човек трябва хубаво да се запознае със снежните условия през зимата, състоянието на маршрута, през който ще премине, съответно дали времето ще му стигне да го измине в рамките на ден, екипировката, да не излиза абсолютно сам в планината и винаги да поглеждат повече сайтове, за да са сигурни в прогнозата за времето\", обясни планинският спасител пред \"България сутрин\".Той напомни също така родителите да подготвят повече дрехи за своите деца, които прекарват много време на снега.\r\nМилен Братанов, началник на спасителна база \"Алеко\" пък напомни, че колкото и добре да плануваме излизането си в планината, риск винаги има.\r\n\"При една слаба видимост вие може да сте сигурни, че сте в маршрута, а всъщност да излезете с 50-100 метра. Дори на малки площи с подходящ наклон може да се получи лавина, която да ви затрупа, а попаднете ли изцяло под снежна маса, вероятността да се извадите сами е нищожна\", настоя Братанов пред .\r\nТой сподели още, че въпреки забраните на територията на парк \"Витоша\" има моторни шейни, които не се срещат всеки ден и не са много, но не се знае кой следи за това.\r\n ", "date": "2018.02.07", "title": "Грешките в планината: Лоша екипировка, маршрут, време..."}
{"url": "https://www.dnes.bg/stranata/2018/02/07/centralniiat-ploshtad-v-plovdiv-chasten-i-tabela-si-ima.367306", "text": "Близо 300 квадратни метра от пловдивския площад \"Централен\" вече са оградени и на оградата пише... \"частна собственост\".Парцелът се намира в центъра на града под тепетата и със заграждането му се спира подготвяния с години проект за облагородяването му.Оказва се, че парцелът е напълно законно заграден, а в община Пловдив изглеждат шокирани от този факт.\r\n\"За мен беше изненадващо като разбрах, че собствениците на имота са се сдобили с констативен нотариален акт, с който се легитимират като собственици\", поясни пред bTV инж. Димитър Кацарски, който е зам.-кмет на община Пловдив.Парцелът е реституиран през 1999 г. и е разпределен между 35 наследници. Преди шест години общината прави опит да го откупи.\"Общината се свързаха с мен и ми предложиха да направим преговори за продажба на този имот, но докато водихме преговори, те заведоха дело за обявяване на заповедта за реституция за нищожна\", поясни Паулина Христева, адвокат на собствениците на парцела.Отчуждаването е важно за реконструкцията на площада. Там трябва да минава връзката между Одеона и новите археологически разкопки.Засега от общината нямат ясна позиция какво точно трябва да се предприеме: Дали да се води съдебна битка или да се закупи имота.", "date": "2018.02.07", "title": "Централният площад в Пловдив... \"частeн\". И табела си има?"}
{"url": "https://www.dnes.bg/sofia/2018/02/07/za-spraviane-s-mrysniia-vyzduh-stimuli-ne-sankcii.367304", "text": "\r\n                        \r\n                        \r\n                        \r\n                    Законодателната власт може да започне да мисли за въвеждането на различни видове стимули в борбата с мръсния въздух, защото очевидно санкциите не работят. Това е мнението на заместник-председателя на Столичния общински съвет Иван Велков, което той изрази в предаването \"Денят ON AIR\". \r\n\"Ако се тръгне сериозно и се мисли за данъчни облекчения за хора, домакинства, индустрии или технологии, които щадят околната среда и въведем фискални стимули за друг тип потребление, ефектът ще е в пъти по-сериозен\", заяви Иван Велков пред .\n\n\n\n\r\nСпоред него не трябва постоянно да се гледат цифрите и нормите на замърсяването на въздуха, а да се работи срещу отстраняването един по един на източниците на това замърсяване.\r\n\"Мерки насочени конкретно към един или друг причинител не водят до бърз ефект, ако няма комплексен подход\", подчерта още заместник-председателят на СОС в \"Денят ON AIR\".Според Иван Велков не може да се каже в София кой точно е източникът на замърсяване, заради който се превишава нормата. Той обясни още, че половинчати мерки, като спиране на автомобили, няма да премахнат причините за замърсяването, а миенето на улиците и поддържането на чистота е нещо задължително, което трябва една община да прави.\r\n ", "date": "2018.02.07", "title": "За справяне с мръсния въздух: Стимули, не санкции!"}
{"url": "https://www.dnes.bg/kino/2018/02/07/tarantino-progovori-za-incidenta-s-uma-tyrman.367307", "text": "Известният кинорежисьор Куентин Тарантино проговори за инцидента с Ума Търман по време на снимките на неговия филм от 2004 година \"Убий Бил 2\", предаде Франс прес.В интервю пред сп. \"Дедлайн\" Тарантино отрече нарочно да е поставил в опасна ситуация своята муза Ума Търман. Актрисата твърдеше, че режисьорът е застрашил живота й, като я е накарал да шофира автомобил в лошо състояние по опасен път, отказвайки и каскадьорка. Последвал инцидент, в който Търман сериозно наранила краката и врата си при сблъсък с дърво.\n\"Тя трябваше само да шофира, никой от нас не си е мислил, че става дума за каскада!\", защити се Тарантино. Той си призна, че навремето може би е трябвало да вземе предпазни мерки, но просто не се бил сетил за тях.Самият Тарантино направил пробен преход с въпросното возило върху опасния път, по който трябвало да премине Търман със скорост 50-70 километра в час. \"Участъкът беше прав, нямаше спускане или скрити завои!\", твърди режисьорът, цитиран от БТА.Но в последния момент Тарантино променил решението си и снимал сцената, като колата се движела в обратната посока заради по-добрата светлина. \"Това беше една от най-големите ми грешки\", признава Куентин, тъй като не направили нова тренировка. Автомобилът попаднал в завой и станал неуправляем заради камерата, инсталирана на багажника.\"Това беше най-тежкият случай в живота ми, тъй като срина доверието в мен!\", признава Тарантино.", "date": "2018.02.07", "title": "Тарантино проговори за инцидента с Ума Търман"}
{"url": "https://www.dnes.bg/eu/2018/02/07/igra-na-vliianie-es-gleda-kym-balkanite-iztrygva-gi-ot-moskva.367310", "text": "Вчера ЕК обяви \"пътна карта\" за разширението на Европейския съюз на Балканите. Логично това действие предизвика интереса на руските медии и \"Независимая газета\" подробно публикува подробности за плановете на Брюксел. \r\nЕдна от причините за повишеното внимание на Брюксел към този регион е опитът да бъде неутрализирано геополитическото влияние на Русия и Китай в региона, отбелязва вестникът, като обръща внимание, че главни кандидати за приемане в ЕС са Сърбия и Черна гора. Именно тези две страни са смятани за най-тясно свързани с Русия политически и исторически.\n\n\n\n\r\nСамо преди няколко години шефът на Еврокомисията Жан-Клод Юнкер обяви мораториум върху приемането на нови страни в ЕС, но сега комисията реши да отвори вратите за балканските страни, пише \"Независимая газета\". \r\nПричините за нарасналия интерес на Брюксел към този регион са две. Първо, ЕС се опитва да отнеме инициативата на Русия и Китай, които, както и Брюксел, търсят възможности да укрепят влиянието си на Балканите. Вестникът цитира неназован високопоставен чиновник от ЕС, пожелал анонимност, според когото \"геополитическото влияние на Русия, Китай и Турция там расте, затова ние трябва да направим така, че влиянието на ЕС да остане доминиращо\".\r\nВторо, стабилността на Балканите е гаранция за благополучието на ЕС, особено в контекста на миграционната криза. Именно през този регион в Европа проникват бежанци, ислямисти и престъпници, посочва всекидневникът.\r\nЦитиран е експертът по евроинтеграция от авторитетния Московски държавен институт по международни отношения (МГИМО) Александър Тевдой-Бурмули, според когото европейците са обречени да отделят повече време на Балканите - обхванат от вълнения район, страдащ от етнически конфликти и престъпност. Затова ЕС от дълго време търси възможности и инструменти за неговата стабилизация. Експертът напомня, че Балканите са и транзитен район и \"затова трябва да бъде интегриран в енергийната структура на ЕС\".\r\nНа пътя на присъединяването на балканските страни в ЕС остават редица прегради, добавя \"Независимая газета\". Освен вътрешните реформи, шестте страни кандидатки трябва да коригират външната си политика, така че тя да съвпада с курса на ЕС. Това, от своя страна, може да създаде трудности за Сърбия. По-рано в Белград говореха за недопустимост да се използват санкции срещу Русия. Освен това ЕС иска да бъдат уредени неразрешените конфликти на страните кандидатки със съседите им. Това се отнася и за Сърбия, която все още не е установила формални отношения с Косово. Трудности могат да възникнат и у Македония, която е в конфликт с Гърция, отбелязва руският вестник.\r\nПрипомня се, че в края на февруари Юнкер тръгва на обиколка из Балканите, за да разговаря с ръководителите на страните там. Шефът на Еврокомисията ще посети Белград, Подгорица, Прищина, Сараево, Скопие и Тирана, а накрая ще отиде и в София, защото България сега е председател на Съвета на ЕС, отбелязва вестникът.\r\nНакрая отново е цитиран експертът Тевдой-Бурмули, че рискът да се внесат проблемите на Балканите в ЕС съществува, но като цяло решението на ЕС да отвори за тези страни възможности за по-близко сътрудничество, е оправдано. Според него Балканите ще бъдат доста изостанал регион на общия фон на ЕС и ще изискват допълнително финансиране от Брюксел. \"Но сближението на тези страни с ЕС ще позволи на съюза успешно да контролира и да коригира ситуацията на Балканите\", заключава експертът, цитиран от \"Независимая газета\".\r\n/БТА/", "date": "2018.02.07", "title": "Игра на влияние: ЕС гледа към Балканите, изтръгва ги от Москва?"}
{"url": "https://www.dnes.bg/obrazovanie/2018/02/07/poredna-jestokost-kakvo-se-sluchva-s-tiineidjyrite.367309", "text": "\r\n                        \r\n                        \r\n                        \r\n                    Нов случай на жестока агресия, заснета във видеоклип, бе представена през изминалия ден на обществеността. Кадрите са от Русе и показват как трима души пребиват младеж, докато друг снима с телефона си. Клипът, който бил изпратен анонимно до местната телевизия TVN, бързо се разпространява из интернет, но след това е премахнат, заради жестоките кадри на насилие.\r\nКакво се случва сред подрастващите и става ли ежедневие агресията между младежите?\n\nСпоред учителя по немски в Частна немска гимназия в София Григор Димитров ако не се вземат мерки и младежите не започнат да се възпитават от семейството и от учителите - обществото ни е обречено.\r\n\"Агресията е ново явление и засяга националната сигурност на България. Стигнали сме до една точка на насилие, от която нещата много трудно ще се оправят. Възпитанието бе занемарено в училищата и това доведе дотук\", обясни учителят в \"България сутрин\".\r\nСпоред Димитров консервативната среда на училището е нарушена и вече има едно тежко ежедневие с нарастващо неравенство.\r\n\"Основният възпитателен процес започва в семейството. Няма ли здраво семейство - няма здраво общество, няма ли здраво общество - няма здрава държава\", категоричен е учителят.\r\nПо думите на психолога доц. Маргарита Бакрачева подрастващите живеят в динамичен свят, в който доминира лошият герой.\r\n\"Лошите и непослушните се смятат за по-атрактивни. Забравя се говоренето в семейството. На младите трябва да им бъде показано какво друго се цени. Че и други хора могат да попаднат в новините, не само лошите\", твърди психологът пред.\r\nТя е на мнение, че социалните мрежи дават неограничени възможности на младежите - \"качват се инсценирани неща, за да се съберат лайкове и споделяния\".", "date": "2018.02.07", "title": "Поредна жестокост! Какво се случва с тийнейджърите?"}
{"url": "https://www.dnes.bg/kino/2018/02/07/lili-ribkata-pyrviiat-ni-detski-film-ot-27-godini.367347", "text": "Вълшебната приказка \"Лили рибката\" - първият български детски игрален филм от близо 27 г., ще има галапремиера тази вечер, а по екраните е от 9 февруари, съобщават от екипа.По думите на режисьора Ясен Григоров, филмът е семеен и поставя въпроси, чиито отговори вълнуват както съвременните деца, така и техните родители. Приказната история за необикновено дете (в изпълнение на Калина Асенова и Боян Григоров) и обикновените му родители (Добрин Досев и Елена Кабасакалова) е насочена към малките, но ангажира и възрастните.Необикновеното-обикновено семейство е изправено пред изпитание, подготвено му от малката магьосница Лили (Дарина Досева). Единият й дядо е говореща риба, другият е плъзгаща се по стените сянка. Майка й (Койна Русева) е с рибешки люспи по ръцете, а баща й (Стоян Радев) умело приготвя магически талисмани под указанията на баба й - старата синеока циганка Хараме Сая (Татяна Лолова). Сред актьорите са и Калин Сърменов, Красимир Ранков, Красимира Демирова, Линда Русева, Николай Урумов, малкият Калоян Минчев.Актьорите и целият екип ще минат по червения килим на галапремиерата на 7 февруари в Cinema City Paradise Center от 19.00 часа.\r\n\r\n ", "date": "2018.02.07", "title": "\"Лили Рибката\" – първият ни детски филм от 27 години"}
{"url": "https://www.dnes.bg/temida/2018/02/07/kristiian-moskovski-prichinena-po-nepredpazlivost-smyrt-na-dete.367348", "text": "Прокуратурата на Република България съобщи, че от днес Националната следствена служба разследва инцидента на курорта Боровец, при който загина сина на транспортния министър Ивайло Московски.От обвинението допълват, че досъдебното производство е за причинена по непредпазливост смърт на Кристиян Ивайлов Московски – престъпление по чл.122 ал.1 Наказателния кодекс ( който причини другиму смърт по непредпазливост, се наказва с лишаване от свобода до три години – бел.ред.).\n\n\n\n\n\nРазследването е по случая е образувано още на 2 февруари, в деня на злополучната трагедия, отнела живота на 4 годишното момченце. Разследващ полицай от ОД МВР София е направил оглед на местопроизшествието - землището на курортен комплекс \"Боровец\", област София.Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство, пишат от държавното обвинение.В хода на производството са извършени пет огледа на местопроизшествието, разпитани са седем свидетели, изготвена е съдебномедицинска експертиза на труп, изискана е справка от КАТ при ОДМВР София.По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни, заключават от прокуратурата.Към момента версията за смъртта на Кристиян е сведена до: неравност на трасето, по която е минала моторната шейна на Московски, на която се е возило малкото дете.Неофициалната информация е, че двамата са били на шейната, която най-вероятно се е ударила в дърво.", "date": "2018.02.07", "title": "Кристиян Московски – причинена по непредпазливост смърт на дете!"}
{"url": "https://www.dnes.bg/muzika/2018/02/07/pevicata-lana-del-rei-se-srina-na-scenata-zaradi-fen.367330", "text": "Певицата Лана дел Рей избухна в сълзи по време на концерт и призна, че все още се чувства нервна, след арестуването на маниакален фен, който я преследваше, предава Франс прес.Задържаното лице възнамерявало да отвлече 32-годишната популярна изпълнителка. Тя стана световноизвестна с меланхоличните си хитове. На сцената в град Атланта в щата Джорджия тя довери на публиката, че се \"оказала по-емоционална, отколкото предполагала\", пише БТА.\"Всичко беше наред, но изпитах известна нервност, когато излизах на сцената\", довери пред публиката емоциите си Дел Рей, бършейки сълзите си. Феновете й отвърнаха с горещи възгласи, с които потвърдиха своето съпричастие.\"Страшно съм щастлива, че съм с вас, и тъй като в момента съм малко крехка, имам нужда от вашата подкрепа\", заяви звездата на привържениците си.Тя имаше предвид инцидента, който я сполетя миналия петък малко преди гастролите й в град Орландо, щата Флорида. Неин въоръжен с нож фен беше арестуван на няколко метра от залата. Задържаното лице се оказа 43-годишният Майкъл Хънт, който преди това беше пуснал заплашителни закани в социалните мрежи.", "date": "2018.02.07", "title": "Певицата Лана дел Рей се срина на сцената, заради фен"}
{"url": "https://www.dnes.bg/pop/2018/02/07/legendarniiat-dj-bobo-idva-u-nas-na-10-noemvri.367346", "text": "Когато говорим за музиката от 90-те години, едно име стои винаги над всички останали - DJ BoBo. Роден като Рене Бауман, швейцарецът навлиза постепенно на музикалната сцена в края на 80-те години и началото на 90-те, като големият си удар прави през ноември 1992 година със \"Somebody Dance with Me\". \r\nСледват няколко шеметни месеца, през които Бауман издава първите си два албума \"Dance with Me\" и \"There is a Party\", които достигат до номер 1 в Швейцария и Швеция и до номер 5 в Германия. Със следващите си няколко проекта, DJ BoBo трайно се настанява в музикалните класации на почти всички европейски държави, а до момента е продал над 14 милиона копия от издадените 12 студийни албума и няколко компилации.\r\nГостуването на DJ BoBo ще бъде по повод 13-ия рожден ден на Радио Energy и второто издание на HITS ONLY, което през 2017 доведе у нас Саманта Фокс, Сандра и Си Си Кеч.\r\nПоследният си албум, Рене Бауман издава през 2016 година с името Mystorial. Така е озаглавено и шоуто, с което DJ BoBo ще зарадва феновете си на 10 ноември в Арена Армеец. \r\nГрандиозното представление, което стои зад името Mystorial е създадено по случай 25-тата годишнина на сцена на DJ BoBo, а вестник Build го определя с една дума – феноменално.\r\nОсвен грандиозното шоу на DJ BoBo, на сцената ще видим и още популярни имена от 80-те и 90-те, които ще бъдат обявявани допълнително през следващите седмици и месеци.\r\nСъбитието се организира от Keen Acts и Радио Energy, a билетите на цени от 45 до 70 лева тръгват в продажба от 8 февруари в мрежата на Ивентим, билетен център НДК, касите на Български пощи и онлайн на Eventim.bg.", "date": "2018.02.07", "title": "Легендарният DJ BoBo идва у нас на 10 ноември"}
{"url": "https://www.dnes.bg/notifikacii/2018/02/07/dow-jones-shokov-krah-ili-vremenna-slabost-na-pazara.367327", "text": "Това крах ли е или не е крах? Шокът, който разтърси Уолстрийт в понеделник и се разпростря по световните пазари предизвиква страх от отрицателна спирала, но сегашната икономическа стабилност по-скоро дава основание да се твърди, че това е временен пристъп на слабост, пише \"Франс прес\".\r\nСривът на борсата в САЩ след месец на еуфория бе силно впечатляващ и поражда тревоги. Опустошителните му последици се усещаха все още и във вторник, 6 февруари, със загуби по азиатските и европейските борси.\r\n\"Отдавна не бяхме виждали колебания от такъв мащаб и в този смисъл това е травматизиращо. Мнозина инвеститорите бяха забравили, че пазарите могат да вървят надолу\", признава Жан-Франсоа Робен, експерт по облигациите в банката Natixis.\n\r\nВълната се надигна в петък с новината за значително увеличение на заплатите на американците през януари, която съживи опасенията от ускоряване на инфлацията и от вдигане на лихвите, припомня БТА. Всичко това бързо придоби конкретно измерение с повишаване на лихвите на дълговия пазар, а САЩ бяха в челната редица.\r\nТези опасения са породени най-вече от страховете на инвеститорите, че централните банки ще приключат по-скоро от очакваното мерките в подкрепа на икономиката, след като дълги години те изливаха огромни потоци свежи пари.\r\n\"Защитени от централните банки и тяхната щедрост, инвеститорите свикнаха с ниски лихви по кредитирането, както и с ниска инфлация и стабилност\", отбелязва Жан-Луи Мурие, икономист от посредника Aurel BGC.\r\nСегашната конфигурация на пазара, без големи колебания, породена от вездесъщността на паричните институти, \"която допринася за овчите ефекти, обяснява, между другото в голяма степен, мащабът на отклонението, коментира Робен.\r\nВездесъщността обаче си остава мажоритарна.\r\n\"Можем да кажем, че става дума за корекция, не мисля че това е панически вятър\", коментира на пресконференция Жан-Лоран Бонафе, генерален директор на BNP Paribas.\r\nСпоред експертите пристъпът на треска разкрива най-вече \"психологията на пазара\", както отбеляза Кристофър Дембик, отговарящ за икономическите изследвания в Saxo Banque.\r\nИменно това измерение обаче подхранва риска и в този смисъл следващите сесии ще бъдат решаващи.\r\n\"Понякога пазарите са склонни да си създават собствена реалност\", отбелязва Венсан Жувинс, стратег на JPMorgan AM.\r\nИ допълва: \"Активизирането на инфлацията и повишаването на лихвите по кредитирането вече бяха станали теми, които трябва да се следят\", и в този смисъл новината от петък за заплатите \"може да изглежда лесно извинение\".\r\nЗащото \"обективно няма условия за истински крах\", коментира той, подкрепяйки мнението на повече експерти.\r\n\"На икономическо равнище нищо не се е променило. Тъкмо обратното, най-новите показатели само потвърждават, че световната икономика остава стабилна\", допълва той.\r\n\r\n\"Пазарите продължават все още да са под въздействието на травмата от 2008 година, когато избухна най-тежката финансова криза за последните 30 години. Сега обаче не сме 2008 година. Няма никаква причина за паника. Резултатите на компаниите се повишават. Индексите за активността достигат максимални стойности от десетилетия\", посочва и Робен.\r\nНа този етап \"сегашната корекция е по-скоро здравословна\", допълва той.\r\nМнение, което изразяват много играчи на пазара, след като индексът на Уолстрийт Стандард енд Пуърс 500 отчете през януари най-доброто си годишно начало от 1997 година.\r\nВръщането към реалността в същото време е безапелационно.\r\n\"Инвеститорите се опасяват, че активите, определяни като рискови, наистина могат да се окажат рискови\", подчертава Мурие.\r\n\"Има сила, която иска да ни припомни някои неща\", отбелязва Робен. Според него тези събития припомнят, че \"инфлацията и колебанията не са изчезнали или пък че централните банки няма да бъдат винаги под ръка\".\r\nПри все това, допълва той, \"тази корекция предоставя най-вече благоприятни възможности: на това равнище стойностите от CAC 40, например, не са скъпи, особено през перспективата на корпоративните резултати и растежа в Европа, така че сега по-скоро се разкрива изгодна възможност да се купуват акции\".", "date": "2018.02.07", "title": "Dow Jones: Шоков крах или временна слабост на пазара? "}
{"url": "https://www.dnes.bg/cars/2018/02/07/mazda-obnovi-i-shesticata-kombi.367352", "text": "Компанията Mazda публикува първа официална снимка на обновената версия на комбито Mazda6. Премиерата пред публика на автомобила ще се състои по време на автосалона в Женева през март.След фейслифта комбито ще получи допълнително оборудване и нови материали в салона. В топ-версията на модела ще има елементи от японски бял орех – специално дърво, което се използва за направата на музикалални инструменти и мебели.\r\nВ оборудването на машината ще бъдат включени адаптивен круиз-контрол с функция да пълно спиране и последващо тръгване, а също така и система от камери за кръгов обзор.Технически детайли липсват, но се очаква комбито да разчита на същите двигатели като обновения седан. След фейслифта той получи 2,5-литров мотор с 6 цилиндъра, която се поставя на Mazda CX-9. Мощността на агрегата е 253 к.с. и 420 Нм въртящ момент.", "date": "2018.02.07", "title": "Mazda обнови и шестицата комби"}
{"url": "https://www.dnes.bg/sport/2018/02/07/koi-shte-ni-predstavia-v-piongchang-veselin-cinzov-ski-biagane.367331", "text": "До старта на зимните олимпийски игри остават само 2 дни, а до началото им Dnes.bg продължава да ви представя , които ще се състезават за страната ни в ПьонгЧанг.Веселин Цинзов е участник в зимните олимпийски игри през 2010 и 2014 г. На Игрите във Ванкувър се класира 50-и на 15 км свободен стил. Четири години по-късно в Сочи 31-годишният самоковец остана 19-и в отборния спринт, 41-и на 15 км класически стил и 52-и на 30 км скиатлон.През миналия сезон Цинзов стана убедителен шампион в генералното класиране за Балканската купа.\r\nДебютира в състезание за Световната купа на 2 декември 2007 г. в Куусамо, Финландия. Най-доброто му постижение за Световната купа е 14-то място на 15 км класически стил на 19 януари 2014 г. в Полша. Има две класирания сред първите тридесет.Участва на всички световни първенства след 2005 г. Най-доброто му класиране е в отборния спринт през 2005 г. – 22-ро място. Най-доброто му индивидуално класиране е 41-во място на 50 км свободен стил масов старт в Либерец, Чехия, на 1 март 2009 г.\r\n ", "date": "2018.02.07", "title": "Кой ще ни представя в Пьонгчанг? Веселин Цинзов, ски бягане"}
{"url": "https://www.dnes.bg/notifikacii/2018/02/07/erdogan-vyv-varna-na-26-mart-za-sreshta-s-es.367332", "text": "Срещата на върха между ЕС и Турция ще се проведе във Варна на 26 март, съобщи президентът на Европейския Съвет Доналд Туск.\r\nТурският президент Реджеп Ердоган ще се срещне в резиденция \"Евксиноград\" с председателите на Европейската комисия Жан-Клод Юнкер и на Съвета Доналд Туск, както и с премиера Бойко Борисов, като представител на България, председателстваща в момента Съвета на ЕС.\r\nРазговорът ще протече под формата на вечеря, уточнява Брюксел в отговор на предложената от София среща.\r\nТой ще е първи за Ердоган с шефовете на евроинституции след потушаването на опита за преврат в Турция през юли 2016 г., което беше критикувано от Европа.\r\nТуск заявява в писмото си до Ердоган, с което го кани във Варна, че срещата е в отговор на решението на ЕС да развива отношения с Турция в области, които го интересуват. Той посочва като такива транспорт, икономическо сътрудничество, борба с тероризма и външната политика.\r\nБойко Борисов, който е инициатор на срещата, каза, че тя ще бъде по \"всички въпроси, които ни вълнуват\".\"Това (срещата) ще е добра възможност заедно да обсъдим въпроси от общ интерес и последните развития във вашата страна. Включително върховенството на закона и основните свободи, които остават фундаментални за същността и перспективата на отношенията между ЕС и Турция, както и регионални и международни въпроси\", пише Туск в поканата до Ердоган.През януари Борисов разговаря с турския президент по телефона, след което съобщи, че срещата във Варна е договорена и само трябва да бъде уточнена дата. Това стана няколко дни след посещението на германския канцлер Ангела Меркел в София, която допусна провеждането на среща с ЕС-Ердоган.Европейската комисия до последно настоява, че среща е възможна, но че за това има редица условия, включително освобождаването на държани в затвора турски журналисти.Самият турски президент по време на визитата си в Рим тази седмица заяви, че Анкара, която е кандидат от 1999 г., няма да се съгласи на нищо по-малко от пълноправно членство в ЕС.Президентът Румен Радев се оплака преди дни, че е научил за лидерското събиране от медиите. Той не е изброен сред участниците във вечерята във Варна в поканата, изпратена от Брюксел до турския държавен глава. В първоначалните планове в разговорът трябваше да участва и шефът на Европейския парламент Антонио Таяни. В поканата на Туск неговото име също отсъства. ", "date": "2018.02.07", "title": "Ердоган във Варна на 26 март за среща с ЕС"}
{"url": "https://www.dnes.bg/world/2018/02/07/miliardi-v-kosmosa-s-cherveno-kabrio-i-manekena-starmen.367339", "text": "\nЧастната компания \"Спейс Екс\" на милиардера Илон Мъск изстреля най-мощната в света ракета \"Фалкон хеви\", която потегли в посока Марс с автомобил и манекен, вместо шофьор, съобщи \"Франс прес\".Полезният товар, избран от Илон Мъск, е червен кабриолет на компанията \"Тесла\", която е също собственост на милиардера. Зад волана на колата е манекенът със скафандър, чието име Стармен е взаимствано от песен на Дейвид Боуи. Парчето му \"Space Oditty\" звучи и от радиото в колата. А на таблото на возилото стои надписът \"Без паника\", който е препратка към романа \"Пътеводител на галактическия стопаджия\".Колата се появи от отделението към ракетата, в което се съхранява полезният товар. Нейната поява бе наблюдавана от няколкостотин хиляди души в интернет. Самият Мъск написа в Twitter: \"Очевидно има кола в орбита около Земята\" и публикува линк към видео, показващо я. Във видеото автомобилът се вижда, благодарение на множество камери, които я хващат от различни ъгли. Мъск сподели, че обожава идеята за кола в Космоса, която един ден, след милиони години, може би, ще бъде открита от извънземна раса.Ако експедицията на колата устои на суровите условия на радиационния пояс на Ван Алън, то после тя ще се отправи към Марс, за да влезе накрая в орбита около Слънцето. Епопеята й може да продължи един милиард години и да я отведе на милиона километра от Земята, което е еквивалентно на 10 000 пъти обиколка около нашата планетаИ за да се добие повече представа за ракетата: Тя е два пъти по-мощна от използваните днес и най-мощната след \"Сатурн 5\". Смята се, че тя ще е идеалната ракета за отвеждане на хора в далечния Космос.\"Фалкон хеви\" е дълга 70 метра и е широка 12 метра. Разработена е на базата на ракетата носител \"Фалкон 9\" и представлява фактически три ракети - централен сегмент, към който от двете страни са прикрепени ракети-ускорители, предаде БТА. Ракетата има и 27 двигателя \"Мерлин\", стартовата й тяга е около 2500 тона.\r\nКомпанията \"Спейс Екс\" си бе поставила за цел всяка от трите ракети да се върне на Земята, за да бъде използвана отново и да се намалят разходите. Двете странични ракети изпълниха тази мисия. \r\nСлед двуминутен полет те се отделиха, както бе предвидено, от централната ракета, която продължи полета си. След осем минути и 20 секунди двете странични ракети се приземиха едновременно в две зони на космодрума в Кейп Канаверал в щата Флорида на около десетина метра една от друга.\r\nПървата степен на централната ракета обаче падна в Атлантическия океан, на около 100 метра от платформата, на която се очакваше да се приземи, допълва агенцията, като цитира Илон Мъск. Той уточни, че тя е проникнала във водата със скорост от 480 километра в час и се е разбила. Самата платформа също е била повредена, защото на нея се разбила камера, която трябвало да документира приземяването на елемента на ракетата.\r\n\"Спейс Екс\" уверява, че мощната ракета \"Фалкон хеви\" може да отнесе два пъти по-голям полезен товар в сравнение с ракетата \"Делта 4 Хеви\", при това за една трета по-малки разходи, тоест по-малко от 350 милиона долара, колкото струва изстрелването на \"Делта 4 Хеви\".", "date": "2018.02.07", "title": "Милиарди в Космоса! С червено кабрио и манекена Стармен"}
{"url": "https://www.dnes.bg/notifikacii/2018/02/07/nai-setne-v-germaniia-dogovoriha-upravliavashta-koaliciia.367344", "text": "Консервативният блок ХДС/ХСС на германския канцлер Ангела Меркел и Социалдемократическата партия на Мартин Шулц постигнаха споразумение за съставяне на коалиционно правителство, съобщи Петер Алтмайер - германският министър на финансите и началник на канцеларията на Ангела Меркел, предадоха Франс прес и Асошиейтед прес.\"Имаме коалиционно споразумение\", каза Алтмайер.\r\nПо-рано днес ДПА съобщи, като се позова на информиран източник, че ГСДП получава министерствата на външните работи и на труда и социалните грижи. Тя имаше тези ведомства и в досегашното правителство. Партията получава също министерството на финансите, министерствата на правосъдието, на семейното планиране и на околната среда, добавя Ройтерс. \r\nАгенцията уточнява, че Мартин Шулц ще бъде външен министър. ДПА допълва, че кметът на Хамбург Олаф Шолц от ГСДП ще е новият министър на финансите.\r\nХристияндемократическият съюз на Меркел получава министерствата на икономиката и на отбраната, допълва Ройтерс.\r\nХристиянсоциалният съюз, баварският коалиционен партньор на Меркел, получава министерството на вътрешните работи. Неговият лидер Хорст Зеехофер заемаше твърда линия по въпроса за имиграцията.\r\nИзборите в Германия се състояха през септември миналата година. Преговорите между Меркел и партията на Шулц започнаха в началото на тази година.\r\nКоалиционното споразумение трябва да бъде одобрено на референдум на 463 723-те членове на ГСДП. Очаква се това да стане през първия уикенд на месец март, припомня ДПА. /БТА/", "date": "2018.02.07", "title": "Най-сетне! В Германия договориха управляваща коалиция"}
{"url": "https://www.dnes.bg/stranata/2018/02/07/maikata-ot-radovene-otricha-da-e-ubila-bebeto-si.367341", "text": "Разследването на предполагаемото убийство на  продължава. Пред bTV майката на бебето отрича да му е посегнала. По думите ѝ то се е родило мъртво.\nМестните хора не знаели, че жената е в деветия месец и ѝ предстои раждане. Тя самата криела от мъжа, с когото живеела на семейни начала от няколко месеца, тъй като детето не било негово. Тялото на бебето е открито във външната тоалетна, покрито с камъни. Разследващите тепърва ще установяват дали има насилие.\r\nЖената има и 4-годишно дете от друг мъж, което сега е настанено в социална институция. Разследването ще покаже дали то може да бъде върнато на майката.", "date": "2018.02.07", "title": "Майката от Радовене отрича да е убила бебето си"}
{"url": "https://www.dnes.bg/sofia/2018/02/07/opasen-uchastyk-pred-shkolo-bez-zebra-no-s-legnali-policai.367337", "text": "За опасен участък пред столично училище , чиито деца посещават 52 ОУ \"Цанко Церковски\" в платформата за сигнали на Investor Media Group – Helpbook. Когато родителите водят и взимат децата от 52 ОУ \"Цанко Церковски\", участъкът от булевард \"Александър Пушкин\" пред училището и от двете страни става място за спиране и престой на автомобили, измежду които отвсякъде изскачат и пресичат деца и родители, става ясно от сигнала. В района са направени два легнали полицая, които трябва да намалят скоростта на автомобилите, преминаващи в тази отсечка. В крайна сметка обаче това задълбочава проблема, защото пресичащите се чувстват в безопасност и пресичат бул. \"Пушкин\" както им падне и където им хрумне. \"Както се вижда от видеото и снимките, налице е нужда от пешеходна пътека, поставена между легналите полицаи, както и обозначени места за спиране на автомобилите, за да не крият пътеката и да не затрудняват трафика\", пише в сигнала. Пешеходната пътека ще помогне за насочване на пресичащите по нея и ще е ясно кой и кога е с предимство и кой и къде да внимава при преминаване през този пътен участък.Ако видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.07", "title": "Опасен участък пред школо: Без \"зебра\", но с легнали полицаи"}
{"url": "https://www.dnes.bg/technology/2018/02/07/bylgarska-razrabotka-dyrven-velosiped-s-e-zadvijvane.367333", "text": "С познати, които имат опит в дървообработването, и с нашите познания в електрическите задвижвания, батерии и мотори / технологии за велосипеди конкретно/ решихме да създадем този дървен велосипед. Това каза предприемачът Галин Бонев в ефира наПо думите му за велосипеда са използвани всички възможни технологии – интернет свързаност, GPS проследяване, приложение за смартфон, с което може да се проследи местоположението на велосипеда.Предприемачът посочи, такива велосипеди са все още много слабо популярни и затова екипът работи в тази посока.Вижте повече на ", "date": "2018.02.07", "title": "Българска разработка: Дървен велосипед с е-задвижване "}
{"url": "https://www.dnes.bg/index/2018/02/07/ne-vyzmojnoto-obrazovanie-vyzmojno.367364", "text": "\"(не)Възможното образование\" - първият кинофестивал за алтернативни начини на учене и преподаване, ще се състои в София от 16 до 24 февруари, съобщават организаторите от \"Общност за демократично образование\".В програмата са включени 11 документални филма, представящи успешни практики от България, Германия, Франция, Израел, САЩ, Латинска Америка, Индия и други държави.Фестивалът ще е съпътстван от публични дискусии след всяка прожекция и работилници за учители за предаване на практически умения в областта на алтернативното и новаторско образование. Местата са Центърът за култура и дебат \"Червената къща\" и Чешкият културен център.\r\n ", "date": "2018.02.07", "title": "\"(не)Възможното образование\" – възможно"}
{"url": "https://www.dnes.bg/sofia/2018/02/07/na-skorost-kym-terminal-2-po-neobezopasenata-estakada.367379", "text": "\r\n                        \r\n                        \r\n                        \r\n                    Новият път към Терминал 2 на \"Летище София\" не е преминал одит за пътна безопасност. Експертите са категорични, че са необходими спешни мерки за осигуряване сигурността на пътуване по новия участък на пътя от и за летището.\n\n\nВливането на автомобилния трафик към бул. \"Брюксел\" при новоизградения мост към Терминал 2 на \"Летище София\" е опасно и се нуждае от ревизия. Според инж. Ясен Ишев липсва ускорителна лента, а знаците и указателните табели в района са недостатъчни. Проектът за моста, свързващ бул. \"Брюксел\" с Терминал 2 на \"Летище София\", е от 2004 година. Оттогава до днес никой не е предвидил изграждането на ускорителна лента за включването в булеварда. Еднокилометровото трасе струва на Министерството на транспорта близо 14 млн. лв., а на финала на проекта не е направен и препоръчителен одит за пътна безопасност. Според българското законодателство задължителен одит за пътна безопасност на новоизградени пътища има само за републиканската пътна мрежа. На новоизградената част от булеварда липсват и елементите, които са сложени в старата част, против заслепяване. От Министерството на транспорта засега остават без коментар.", "date": "2018.02.07", "title": "На скорост към \"Терминал 2\"... По необезопасената естакада"}
{"url": "https://www.dnes.bg/obshtestvo/2018/02/07/na-razpit-plevneliev-zad-nenchev-za-mig-ovete.367376", "text": "\n\"Действията на бившия военен министър Николай Ненчев за ремонта на самолетите МиГ-29 от Полша бяха в синхрон с държавната политика\", заяви президентът (2012 – 2017) Росен Плевнелиев.Екс президентът беше свидетел по делото срещу Ненчев, който е подсъдим за ремонта на двигателите на самолетите. Според прокуратурата в периода май-септември 2015 г. той скрил в касата си договор с \"РСК МИГ\" и започнал преговори с Полша.\n\n\n\nПлевнелиев разказа пред градския съд за заседанието на КСНС, което се е състояло след срещата на НАТО в Уелс през 2014 г. На него било коментирано решението на Алианса всяка страна да увеличи парите си за отбрана до 2% от БВП.Бившият президент коментира още, че на заседанието на КСНС на 27 април било коментирано Министерският съвет да внесе програма за развитие на въоръжените сили. Освен това достигане на средствата в срок до 2024 г., както и инвестиции в областта на отбранителните способности така, че да отговарят на стандартите на НАТО.Междувременно Плевнелиев разказа как много пъти в кратък период от време руски военни самолети са доближавали българската зона за отговорност. И понеже нашите самолети не можели да бъдат разпознавани като приятелски, на срещата в Уелс била дадена за пример Полша, която ремонтирала своите МИГ 29.Плевнелиев казал това на Ненчев, а Полша от своя страна дори предложила много изгодни условия за нашите самолети, за разлика от доста по-тежките условия на руската страна. За да бъде коментирана и полската оферта, дори били взети предвид санкциите по отношение на Русия.Росен Плевнелиев припомни за тежкото състояние на авиацията ни и даде за пример инцидента с катастрофирал самолет по време на учение. По делото показания като свидетел вече даде и настоящия държавен глава Румен Радев, който беше командир на ВВС. Пред журналисти той заяви, че Ненчев с действията си е приземил и поставил под заплаха съществуването на българската изтребителна авиация. Според прокуратурата като министър на отбраната Николай Ненчев не е изпълнил своите задължения и не е осигурил авиационната безопасност и летателната годност на самолети от ВВС на страната.", "date": "2018.02.07", "title": "На разпит: Плевнелиев зад Ненчев за МиГ-овете"}
{"url": "https://www.dnes.bg/health/2018/02/07/zashto-i-vaksiniranite-se-razboliavat-ot-grip.367368", "text": "Пикът на распространение на грипа през този грипен сезон вече е достигнат на много места у нас, а случаите на нови болни все още не намаляват.Добрата новина е, че за особеностите на върлуващите тази година щамове имаме достатъчно информация от здравните служби в страните от Южното полукълбо, където зимата и грипният сезон вече отминаха. Лошата новина е, че тази информация не е много обнадеждаваща. Според данни от Австралийските здравни власти тазгодишната противогрипна ваксина осигурява едва около 10% защита от най-масово циркулиращите щамове на грипния вирус. Добре известно е, че нито една ваксина против грип не може да гарантира защита на 100% и че ефективността на ваксините варира всяка година. Много ниската й ефективност през този грипен сезон обаче е безспорен феномен. Той се асоциира и с множеството случаи на хора, разболели се от грип, въпреки че са се ваксинирали, при това навреме.  ", "date": "2018.02.07", "title": "Защо и ваксинираните се разболяват от грип?"}
{"url": "https://www.dnes.bg/eu/2018/02/07/evropa-tlaska-turciia-v-periferiiata-koi-shte-specheli.367338", "text": "В последно време отношенията по оста Брюксел-Анкара се промениха коренно. Това коментира журналистът и анализатор Мехмед Юмер в ефира наПо думите му на Турция вече се гледа като на отбор, отпаднал от Висшата лига.„Ердоган е в позицията на молещия, буквално чухме самопокана от страна на турския лидер. От друга страна той наистина използва нашата трибуна на европредседателството, за да отправи директно посланията си към Брюксел“, каза още анализаторът.Той добави, че не може да се уеднакви външната политика на Брюксел, защото всяка държава членка гледа собствения си интерес спрямо Турция.Според журналиста най-преимущественият въпрос е какво може да спечели Брюксел от взаимоотношенията с Турция, защото тя рано или късно ще стане още по-зависима.С течение на времето Европа ще се опита да тласне Турция в периферията, смята той.Вижте повече на  ", "date": "2018.02.07", "title": "Европа тласка Турция в периферията. Кой ще спечели?"}
{"url": "https://www.dnes.bg/stranata/2018/02/07/podaden-e-signal-za-myrtva-riba-v-reka-topolnica.367393", "text": "Експерти проверяват сигнал за мъртва риба в река Тополница, съобщиха от Регионалната инспекция по околната среда и водите в Пазарджик.Екоексперти от Басейнова дирекция \"Източнобеломорски район“ и Регионалната лаборатория на Изпълнителната агенция по околна среда в Пазарджик установяват причините за наличие на екземпляри мъртва риба в реката.Екипът е сформиран след сигнал от рибар на тел. 112  и на \"зеления\" телефон на инспекцията, получен днес около 13.00 часа.", "date": "2018.02.07", "title": "Подаден е сигнал за мъртва риба в река Тополница"}
{"url": "https://www.dnes.bg/temida/2018/02/07/vks-iska-zatvor-za-futbolista-baldjiiski-vyrna-deloto.367380", "text": "3-членен състав на Върховният касационен съд върна на Софийския апелативен съд (САС) за ново разглеждане делото срещу футболиста на \"Монтана\" Борислав Балджийски, подсъдим за убийство по непредпазливост на юрисконсулта на \"Топлофикация\" Петър Алексов през 2013 г.\n\n\n\nС Решение № 6 от 6 февруари тричленен състав на Върховния касационен съд (ВКС) отменя решението от 4 юли 2017 г. на Софийския апелативен съд и връща делото за ново разглеждане от друг състав на въззивната инстанция, от стадия на съдебното заседание. Решението не подлежи на обжалване, съобщиха от ВКС.През септември 2016 г. Софийският градски съд даде на юношата на \"Левски\" 4-годишна ефективна присъда за причиняване на смърт по непредпазливост вследствие на нанесена умишлено тежка телесна повреда. По-късно обаче апелативният съд замени тежкото наказание на полузащитника с условна присъда от 3 г. с 5-годишен изпитателен срок.\r\nТогава съдиите Иво Вапцаров, Стефан Илиев и Калинка Георгиева признаваха, че Балжийски е убил по непредпазливост 36-годишния юрисконсулт на ''Топлофикация'' Петър Алексов, но не се съгласиха с по-тежкото наказание, дадено му от първоинстанционния съд.\r\nИ според двете инстанции няма съмнение, че на 7 август 2013 г. футболистът ударил юмрук в лицето на Алексов след скандал, при което мъжът паднал, ударил главата си в метална шахта, вследствие на което получил фатална черепно-мозъчна травма. \r\nСлед последното решение на съда с касационната жалба на защитата на Балджийски се иска отмяна на решението на САС и оправдаването на футболиста поради липсата на виновно извършено от него деяние, което да съставлява престъпление, или връщане на делото за ново разглеждане от друг състав на първоинстанционния съд поради допуснати съществени процесуални нарушения, или намаляване на наложеното наказание поради явна несправедливост на размера му. Върховният касационен съд обаче приема, че жалбата на подсъдимия е неоснователна. \r\nС касационната жалба от частния обвинител и граждански ищец се иска отмяна на решението на САС и връщане на делото за ново разглеждане от въззивния съд, който да увеличи размера на наложеното наказание и да присъди пълния размер на предявения граждански иск от 300 000 лв.\r\nТричленният състав на ВКС обаче приема, че е налице нарушение свързано с начина на изтърпяване на наказанието \"лишаване от свобода\". Върховните съдии пишат в мотивите си: \"В този смисъл жалбата на частното обвинение е основателна и следва да бъде уважена. Не е съобразено обстоятелството, че смъртта на пострадалия е причинена в резултат на ненужна агресия, многократно надхвърляща повода за конфликта\". \r\nСпоред върховните съдии, за да бъде отложено изтърпяването на наказанието – т.е. за да бъде присъдата условна, следва да бъде направен положителен извод, че целите на наказанието ще бъдат постигнати и без ефективното му изтърпяване, докато в случая целите на генералната превенция не биха се постигнали с отлагане на изтърпяването\", посочва ВКС.", "date": "2018.02.07", "title": "ВКС иска затвор за футболиста Балджийски, върна делото!"}
{"url": "https://www.dnes.bg/notifikacii/2018/02/07/ruski-ekspert-bylgariia-e-glaven-dostavchik-na-oryjie-za-siriiskite-grupirovki.367322", "text": "България е главният доставчик на оръжия за всички сирийски групировки, воюващи срещу Башар Асад, твърди Александър Храмчихин, заместник-директор на руския институт за политически и военен анализ, пред РИА Новости. \r\nСпоред експерта в България \"много активно произвеждат и продават оръжие в Близкия изток, практически дори без да крият това\".В материал под заглавие \"Игла\" за ИДИЛ: Кой снабдява терористите със зенитно-ракетни комплекси\" руската агенция пише, че България нееднократно е била подозирана във военно-техническо сътрудничество с терористите.Посочва се, че страната ни \"все още произвежда разработени в СССР въоръжения. По-специално във Вазовските машиностроителни заводи в Сопот по лиценз се произвеждат преносими зенитно-ракетни комплекси \"Стрела-2М\", \"Стрела-3\" и \"Игла-1\".РИА Новости пише, че в района, където на 3 февруари беше свален руски щурмови самолет Су-25, действат спецчасти. Задачата им е да открият части от преносимия зенитно-ракетен комплекс, с който е бил свален изтребителят. От руското министерство на отбраната са съобщили, че преди да катапултира, летецът майор Роман Филипов е успял да докладва, че е атакуван с ракета.\n\nВ материала, посветен на това кой и как доставя преносими зенитно-ракетни комплекси на сирийските терористи, руската агенция посочва, че хиляди единици съветски и руски преносими зенитно-ракетни комплекси са били на въоръжение в правителствената армия на Сирия и не е изключено част от тях да са били пленени от терористите. Според експерти някои преносими комплекси в арсенала на бунтовниците може би имат либийски произход. \r\n\"Стрела\" и \"Игла\" може да са попаднали в зоната на конфликта от страни от Източна Европа, пише още в материала, като се цитира експерт, който говори за възможността за доставки от Украйна.В публикацията пише също така, че сирийските бунтовници действат не само с руски преносим зенитно-ракетни комплекси. Например през 2013 г. сирийски хеликоптер Ми-8 е бил свален с китайски комплекс FN-6. В арсенала на бунтовниците освен това има и севернокорейски зенитно-ракетни комплекси  HT-16PGJ.В материала се отбелязва, че \"е интересно, че преносими зенитно-ракетни комплекси на страни от НАТО засега не са забелязвани в сирийските бунтовници\". Американците обаче редовно били обвинявани, че доставят системи за ПВО на контролирани от тях групировки. \r\n ", "date": "2018.02.07", "title": "Руски експерт: България е главен доставчик на оръжие за сирийските групировки!"}
{"url": "https://www.dnes.bg/index/2018/02/07/deniat-v-snimki-7-fevruari.367390", "text": "\n", "date": "2018.02.07", "title": "Денят в снимки – 7 февруари"}
{"url": "https://www.dnes.bg/obshtestvo/2018/02/07/bezplaten-teatyr-parche-torta-ceca-deputatite-govoriat-za-kultura.367387", "text": "Парче торта ли е изкуството, защо младите не четат и ще ходят ли на театър, вместо на чалга концерти... Тези въпроси бистриха депутатите по време на дебата за предложението на социалистите за т. нар. културен чек. То обаче така и няма да види бял свят, тъй като не се стигна до гласуването му, защото изтече времето на пленарното заседание.С промените в Закона за закрила и развитие на културата от левицата предлагаха всеки гражданин, при навършване на 18 години, да получи електронна карта на стойност 200 лева за посещение на концерти, музикални и театрални постановки, художествени галерии, музеи, както и за закупуването на книги.Управляващите обаче се противопоставиха, че това не би решило проблема и формирането на отношение към културата трябва да започне в по-ранна възраст чрез образованието и семейството.Според вносителите на законопроекта предложението насърчава както младите да посещават културни институти, така и развитието на изкуството. Червеният Антон Кутев обясни, че не става въпрос за пари \"на ръка\", а за компютърна платформа, в която младите да имат право да избират културни мероприятия, които да посетят, а Министерството на културата да плаща за това директно на културните институти. Според левицата идеята би коствала на бюджета максимум около 15 млн. лева, тъй като и не всеки ще използва изцяло предвидените 200 лева. Какви културни събития ще бъдат предлагани пък щяло да бъде в ръцете на министъра на културата и повереното му ведомство.Социалистите настояха, че основната причина хората да не посещават културни събития е липсата на средства. Друга пречка са липсата на такива събития в региона, където живеят, както и насърчаването от страна на семействата.Тома Биков от ГЕРБ призна, че законопроектът е добронамерен, но настоя, че той не обхваща достатъчен брой хора. По думите му хората на 16-18 години вече са формирали отношението си към културата и възпитаването в тази насока трябва да минава през образованието. \"Да не бъдат лекувани симптомите, а причините за заболяването\", настоя Биков.Депутатът от ГЕРБ допълни и че не трябва да се възпитава нагласата, че ходенето на театър и изкуството е нещо безплатно. Колежката му Диана Саватева допълни, че посещението на културно събитие трябва да е осъзнат процес, а не да се създава усещането за безплатно \"парче торта\".Нона Йотова от БСП пък контрира, че тази теза измества целия дебат.\"Лансира се една теза, която измества всичко. Никой няма да гледа безплатно театър, парите ще отиват за труда на моите колеги. Това е една чудесна възможност да се увеличат техните заплати, които са много под социалния минимум. Няма такова нещо, че заради културния чек ще играем без пари\", отсече тя.Патриотите пък се зачудиха и какви мероприятия ще могат да се посещават и дали парите ще отиват за българската култура или за чуждата.\"Дали младите ще отидат на концерт на Лили Иванова или на Цеца Величкович\", запита Юлиан Ангелов, а Антон Кутев му отвърна, че министърът на културата е този, който ще реши дали да се слуша чалга или не.По време на дебата социалистите видяха отказа на управляващите да подкрепи законопроекта като \"политическа партизанщина и инатлък\", но призоваха да не се бърза с отхвърлянето му.\"Ако главният артист на републиката ви каже, че ще стане, то ще стане\", заключи червеният Славчо Велков.", "date": "2018.02.07", "title": "Безплатен театър, парче торта, Цеца... Депутатите говорят за култура"}
{"url": "https://www.dnes.bg/sofia/2018/02/07/mvr-rokada-smeniat-cialoto-rykovodstvo-na-4-to-rpu-v-sofiia.367391", "text": "Цялото ръководство на Четвърто районно управление в София е сменено. Началникът му Теменужка Капчина е преназначена на нова длъжност в Главна дирекция \"Национална полиция\".Сменен е и заместник-началникът Теодор Тасев, съобщи БНР. На негово място днес е бил представен Делян Гешев. Досега той е бил началник на Криминална полиция в полицейското управление.Сменен е и началникът на разследващото звено в Районното Аделина Малакова.Засега не са ясни мотивите за масовите промени. Не е ясно и кой ще бъде новият началник на Районното управление на полицията. \r\n ", "date": "2018.02.07", "title": "МВР рокада: Сменят цялото ръководство на 4-то РПУ в София"}
{"url": "https://www.dnes.bg/mish-mash/2018/02/07/ne-gmo-a-selekciia-syzdadoha-luk-bez-sylzi.367389", "text": "Американска компания, притежавана от германския гигант \"Байер\", е създала лук, който не предизвиква сълзене при рязане.Откритието е резултат от селекция, продължила над 30 години и е пробив в земеделието, похвалиха се производителите от \"Съниън\". То е постигнато чрез продължителна кръстоска на сортове.Сортът няма нищо общо с ГМО технологиите и се очаква да предизвика бум на пазара, тъкмо защото избягва страховете на потребителите от намесата на генни-модулатори.След като бъде обран зеленчукът трябва да престои известно време в складовете, като \"сълзливият ефект\" намалява с времето, а вкусът става по-сладък, колкото по-дълго се съхранява, обясняват създателите му.Лукът без сълзи ще бъде пуснат на американския пазар през март и се очаква по-късно да бъде лансиран и в Европа. Засега ниви с него са засети в два американски щата – Невада и Вашнигтон и производителите вече го берат. Те смятат, че количествата ще стигнат за два месеца и ще се продават само през определени търговци. До декември новият лук ще бъде засят на цялата територия на САЩ.Вкусът на новия сорт е подобен на познатия кромид – сладък. Той има обичаният за лук аромат и е хрупкав, така че потребителите няма да усетят разлика, с изключение на сълзите на домакините при подготовката му зя ядене. Сортът ще бъде още по-подходящ за готвене, тъй като има достатъчно силен аромат, без да е остър.Причината за сълзенето при разянето на лук са химичните реакции при нарушването на целостта на клетките на лука. Получаваните от тях киселини се превръщат в летливи газове, които дразнят носа и очите и генерират отделянето на течност.Изобретени са стотици методи за намаляването на ефекта от тези процеси, включително носене на очила, замразяване или попарване на лука преди рязане, създаване на пара, която да разрежда летливите газове, използване на хирургически наточени ножове и др. Новото откритие ще реши кардинално проблема, обещават производителите. ", "date": "2018.02.07", "title": "Не ГМО, а селекция: Създадоха лук без сълзи!!"}
{"url": "https://www.dnes.bg/temida/2018/02/07/cenko-chokov-kmet-na-galiche-okonchatelno-v-istoriiata.367383", "text": "Ценко Чоков, един от най-известните кметове в България, прочул се като част от престъпна банда за рекет, палежи и побой, отива в историята като кмет на Галиче.Днес Върховният административен съд прекрати окончателно правомощията му. Така се слага точката на дългата серия съдебни решения и обжалвания срещу оставането на Чоков начело на Галиче.\n\n\nВАС се произнесе за отстраняването на Чоков още през октомври миналата година, но той атакува решението на общинската избирателна комисия, с която бе отстранен. Това доведе до решение и на Административния съд във Враца, който също се обяви за отстраняването на Чоков от поста.Днешното решение на ВАС оставя в сила решението на Административния съд на Враца. Мотивите на всички институции и инстанции са, че Чоков не е ползвал законно право на неплатен отпуск, защото неплатеният отпуск се отпуска със съгласие на работодателя, а в случая такъв липсва.Решението на ВАС е окончателно и не подлежи на обжалване.Чоков, синът му Мартин и още шестима души бяха задържани през май 2016 след специализирана акция на полицията.Обвиненията срещу него са пет – за ръководене на организирана престъпна група, за лихварство, отвличане, побой с нанасяне на средни телесни повреди и палежи.", "date": "2018.02.07", "title": "Ценко Чоков, кмет на Галиче – окончателно в историята!"}
