{"url": "https://www.dnes.bg/akoshtete-vqrvaite/2017/12/25/koia-e-nai-populiarnata-seks-poza-na-koleda.363387", "text": "Днешният коледен ден, изобилстващ основно от кулинарни удоволствия, не изключва възможността у празнуващите да се разгорят и сексуални страсти. Намирането на интимно уединение на Коледа обаче често е невъзможно, тъй като хората са заобиколени от семейството и приятели, пише в. \"Дейли стар\".\r\nЗа беда на мнозина това означава, че ще им бъде трудно да открият местенце, на което да се отдадат на страстта си. Това кара не малко партньори изобщо да се откажат от идеята за секс на Коледа.\r\nПроучване, направено във Великобритания от One Condoms сред 2000 души, разкрива сексуалните им нагласи в празничния ден.\r\nВодени от желанието да изконсумират страстта си и за да не бъдат хванати в шумен акт, много двойки загърбват предпочитаните си пози. \r\nОколо една трета от анкетираните признават, че вместо любимите си мисионерска, кучешка и ездачка, се ориентират към позата \"лъжичка\".\r\nСред жителите на Острова се намират и похотливци, които се измъкват от компанията за \"един бърз секс\", като за оправдание използват умората. До тази практика са прибягвали над 22 процента от участниците в допитването.\r\nЗа над една трета от британците обаче палуването на Коледа е абсолютно немислимо. Допитването разкрива, че 38,8 процента от тях няма да се отдадат на интимни страсти в празничния ден.(БТА)", "date": "2017.12.25", "title": "Коя е най-популярната секс поза на Коледа?"}
{"url": "https://www.dnes.bg/notifikacii/2017/12/25/svetovnata-2017-a-razrusheniia-otchaianie-i-pylna-katastrofa.362649", "text": "Толкова много новинарски \"мълнии\" - атентат на концерт, нападение в църква, атака в магазин за сладолед; нападател, размахващ оръжие, чук или плискащ киселина. \r\nИмаше земетресение в Мексико, мусонни дъждове в Индия, вулканично изригване на остров Бали, ураган след ураган. Телефонът ви вибрира и научавате, че вашият любим актьор актьор е обвинен в неуместно поведение. Или телевизионен водещ. Или политик. Или радиозвезда.\r\nНестабилната 2017 г. ни разтърси толкова силно и толкова често, че ни се стори като камшичен удар или нещо по-лошо и то без да броим Доналд Тръмп, който бе в центъра на голяма част от бъркотията, пише Мат Седенски от Асошиейтед прес.\r\n\"Тази година бе почти като возене във влакче на ужасите в увеселителен парк, при което на всеки следващ етап нещата стават още по-лоши\", казва анализаторката на новите тенденции Мариан Солсмън. \"Всеки път, когато си изключа телефона, се безпокоя, че следя новините\", допълва тя.\r\nТази година, казва тя, може да се обобщи с няколко думи - разрушения, отчаяние и тотална катастрофа.\r\nКато погледнем сега назад, съдбата на 2017 г. изглежда бе предопределена още в първите й часове.\r\nТочно след като в Истанбул дойде Нова година, въоръжен мъж уби 39 души в нощен клуб и рани десетки други. Радостта от празника се стопи в скръбта пред градската морга, където хората плачеха и припадаха, научавайки съдбата на своите близки.\r\nПо света тази година превозните средства бяха превърнати в оръжия. Камиони, коли и микробуси се врязаха в хора на мостовете \"Уестминстър\" и \"Лондон\" в британската столица, на Таймс Скуеър и на колоездачна пътека в Манхатън в Ню Йорк, в голям търговски център в шведската столица Стокхолм, на историческия булевард Рамблас в Барселона.\r\nТероризмът и други прояви на насилие толкова зачестиха, че мнозина ги приеха като част от живота.\r\n\"Това може да се случи навсякъде, стига да има човек, който иска да умре\", казва Луис Антонио Боне, 66-годишен пенсиониран работник в циментов завод в Барселона. Той е реалист, но в същото време не се примирява с действителността, казва, че оживените места, където има много хора места, го карат да се замисли за сигурността си, но няма да го откажат от разходките на открито.\r\n\"Трябва да го имаме предвид, но да продължаваме да живеем както винаги\", допълва той.\r\nТози вид издръжливост демонстрираха отново и отново дори от някои от хората, белязани от някои от най-големите трагедии на 2017 г.\r\nВ Тексас пастор Франк Помрой обеща, че доброто ще надделее над злото. Помрой е начело на селската църква, в която въоръжен мъж застреля 25 богомолци, сред които и собствената му 14-годишна дъщеря. \"Вместо да изберем мрака, както този млад мъж направи в онзи ден, ние избираме живота\", каза Помрой на емоционална литургия, отслужена само седмица масовото убийство.\r\nВ Лас Вегас, където 58 души бяха застреляни на музикален фестивал, някои хора потърсиха спасение в оптимизма срещу зверството. Джей Плегънкъл, 52-годишен озеленител, помогна за създаването на мемориална градина с по едно дърво за всяка жертва. Около 1000 доброволци му помогнаха в този проект, загърбили лични и политическите различия, за да работят заедно.\r\n\"Хората наистина бяха обединени след тази трагедия\", казва Плегънкъл.\r\nСмъртоносна химическа атака в Сирия развълнува целия свят. Ракети, изстреляни от Северна Корея, породиха тревога, че ядрената война е все по-близо. Митингите на бели супремасисти с бели качулки и факли съживиха неудобни спомени от миналото на САЩ. Всичко това избухваше с такава сила, че човек не можеше да се фокусира върху един инцидент прекалено дълго.\r\n\"Дори и при нещо такова като масовото убийство на 50 души, случилото се отзвучава само за няколко седмици\", казва Лоурън Райт, преподавател по политически науки в университета в Принстън.\r\nВ Египет срещу коптите на Цветница бе извършен двоен атентат, а през ноември нападение срещу препълнена джамия отне живота на над 300 души. Във Великобритания 22 души загинаха, когато атентатор камикадзе взриви раница с експлозиви след концерт на Ариана Гранде.\r\nТри големи бури - Харви, Ирма и Мария - се стовариха върху Пуерто Рико и голяма част от Карибите, както и Тексас и Флорида. 2017 г. стана годината с един от най-активните сезони на ураганите, регистрирани в историята. Пожари бушуваха в Калифорния и Португалия, земетресения разтърсиха Мексико, Иран и Ирак, наводнения и лавина затрупаха части на Италия, свлачища заличиха от лицето на земята жилища в Сиера Леоне, а смъртоносен мусон връхлетя Индия, Непал, Пакистан и Бангладеш.\r\nВ горещите точки по света хора се опитваха да се спасят с бягство. По оценки на \"Амнести интернешънъл\" 73 000 бежанци са потеглили през Средиземно море само през първата половина на годината, като 2000 от тях са намерили смъртта си по време на това пътуване. В Мианма военните извършиха брутално етническо прочистване на рохингите, убивайки неуточнен още брой хора и принуждавайки над 620 000 души са избягат в съседен Бангладеш.\r\nСред този новинарски потоп имаше и други големи събития, които се бореха да привлекат вниманието ни. Жестоката гражданска война в Йемен донесе глад на милиони хора в обеднялата страна. Политическата криза във Венецуела доведе до увеличаване на сблъсъците. В Зимбабве Робърт Мугабе бе отстранен от властта след 37-годишно управление. В Испания кампанията за независимост на Каталуния се изроди на моменти в грозни сцени на насилие.\r\nВ САЩ Доналд Тръмп започна президентския си мандат с мрачна встъпителна реч, призовавайки за край на \"касапницата\", на която е подложена Америка, но по-голямата част от неговата програма бе отхвърлена, като членове на неговата собствена партия осигуриха ключови гласове срещу него. Разделението се задълбочи, нямаше и съгласие дори по основни национални ценности. \r\nАмериканците станаха по-тъжни, установи доклад за \"щастието\". Продажбите на антиутопичния роман \"1984\" се увеличиха, негова смразяваща сценична адаптация бе представена на Бродуей.\r\nВ САЩ избухнаха масови протести, в това число и на жени, които сами се нарекоха \"противни\" - епитет, който бе лепнат на Хилари Клинтън през 2016 г. по време на кандидатпрезидентската кампания. Когато гласът на американската сенаторка Елизабет Уорън бе заглушен чрез неясни законодателни правила, думите на нейния колега Мич Макконъл: \"Въпреки всичко тя оцеля\" се превърнаха в неочакван сплотяващ призив за феминистките.\r\nТази фраза отекна и в главозамайващо многото обвинения в сексуален тормоз и посегателства срещу известни мъже, а хиляди жертви на по-малко известни мъже откликнаха с двете думи \"Аз също\", разкривайки мащабите на този проблем.\r\nВ тази определено ужасна година имаше и моменти, достойни за похвала, истории за героизъм и смелост, които върнаха вярата и вдъхнаха малко надежда. Над 80 ученички, похитени от екстремистите от Боко Харам преди повече от три години в Нигерия, бяха освободени. В Южен Судан момче, отвлечено и принудително вкарано в армията - оплаквано преди две години, след като майка му научи, че било смъртоносно простреляно - се оказа живо и се прибра у дома.\r\n\"Ислямска държава\" отслабна и бе изгонена от Мосул в Ирак и от Ракка в Сирия. В САЩ пълното слънчево затъмнение бе възможност за почивка от безкрайната какофония и много хора стояха рамо до рамо, вперили поглед в небето.\r\nНовата страница в календара носи шанс за ново начало. Жорди Сезарес, 71-годишен пенсиониран банков служител от Барселона, се оплаква от тероризма и радикализацията, белязали 2017 г., но казва, че за едно е оптимист, а то е, че 2018 година ще бъде по-добра.\r\n\"Не може да има нищо по-лошо от това\", казва той за отиващата си 2017 г.\r\n /БТА/\r\n ", "date": "2017.12.25", "title": "Световната 2017-а: Разрушения, отчаяние и пълна катастрофа"}
{"url": "https://www.dnes.bg/akoshtete-vqrvaite/2017/12/25/istinski-izpovedi-jeni-govoriat-za-izneviarata.363197", "text": "Да си играеш с доверието на някой винаги се оказва лошо решение, но понякога раздялата заради изневяра може да се добро стечение на обстоятелствата.\r\n \r\nТези истории ще ви покажат, че изневярата може да променя живота към по-добро.\r\n \r\n\"Това ни накара да разберем, че сме по-добре като приятели, отколкото като двойка\", казва Хедър, 26г.\r\n \r\n\"Излизах с гаджето ми, от колежа, в продължение на 3 години. Последната година от нашата връзка, може би бяхме по-скоро приятели, отколкото гаджета.\r\n \r\nНо никой от нас не правеше крачката към радяла, защото имахме толкова много приятели и живеехме заедно.\r\n \r\nЕдна нощ забелязах, че си пише с непознат номер и това ми се стори странно. Гледахме филм, когато започнаха да изскачат съобщения. Това се случи пак през следващите дни.\r\n \r\nСлед като няколко пъти той се прибра, миришейки на трева, казвайки че е бил при стар приятел, станах подозрителна и реших да го разпитам.\r\n \r\nБлъфирах тотално, когато казах, че знам за изневярата му и бях смаяна, когато видях как той изведнъж се отпусна на дивана, признавайки си всичко.\r\n \r\nА това, което най-малко очаквах беше, че той ми изневерява с мъже!\r\n \r\nПо-късно обсъдихме какво ще правим занапред с положението, в което се намираме – все пак живеехме заедно\".", "date": "2017.12.25", "title": "Истински изповеди: Жени говорят за изневярата"}
{"url": "https://www.dnes.bg/notifikacii/2017/12/25/diuneri-halbi-pyrjeno-koi-falshivi-novini-iadosaha-briuksel.363368", "text": "Европейската комисия класира петте новини за себе си, които са я подразнили най-силно през отминаващата година.\r\nПравилата за глобите при шофиране в чужбина, за дюнера, керамичните халби за бира и за цветните моливи, заемат първите пет места в списъка му за \"Митове на годината\", публикуван за Коледа.\r\nВсички те произтичат от ново законодателство, което според Еврокомисията не е разбрано правилно от медиите и те са създали фалшиви новини, подвеждайки читатетелите си.\r\nОбичайно, най-голямо внимание се обръща на британските таблоиди, като тяхното твърдение, че глобите за шофиране с превишена скорост ще са по-високи за британските граждани, отколкото за останалите европейци, е класирано на първо място.\r\nОт 2015 г радарите вече разпознават и чуждестранните регистрационни номера на автомобилите и пътната полиция може да изпраща фишове за превишена скорост, управление без предпазен колан и минаване на червен светофар и на шофьори, направили нарушенията в друга държава от ЕС. Тъй като мярката не е задължителна, британските власти са решили да не я прилагат към автомобилите с чужда регистрация на Острова, но това не означава, че британците са обект на преследване, в държавите, които изпращат глобите на нарушителите в чубина, пише Еврокомисията.\r\nВторото място в годишната класация също е взаимствано от публикации на британските таблоиди и се отнася до материали за предстояща забрана в ЕС на цветните моливи и пастели.\r\nСпоред Брюксел това не е вярно, а новото законодателство просто намалява допустимото ниво на олово в играчките, което ще изисква промени в моливите за оцветяване. Мярката, която ще влезе в сила от лятото на 2018 г, няма да забрани артистичните пориви на децата, а ще намали риска от отравяне с олово, брани се Комисията.\r\nПотенциалната забрана на дюнерите, която разтърси германския жълт печат през декември, заема третото място в класацията. Тя бе свързана с отказа на комисията за безопасност на храните в Европейския парламент да приеме предложеното от Еврокомисията разрешаване на фосфатите в месото за дюнерите. Еврокомисията обясни, че няма друг начин да се удължи срока на годност на замразеното месо за дюнери, докато евродепутатите настояваха, че фосфатите увеличават риска от инфаркти и други сърдечни заболявания. В крайна сметка на Европейския парламент не му достигнаха 3 гласа да блокира решението и законодателството за фосфатните дюнери ще бъде прието до няколко месеца.\r\nПрез лятото Еврокомисията опроверга дописките, че ще забранява пържените картофи като опасни за здравето. Тогава се вдигна такъв шум, че валонският парламент в Белгия излезе с нарочна декларация в защита на картофите, в която заклейми Еврокомисията. В последствие се оказа, че Европейската комисия намалява лимитите за наличие на акриламид в готовите и полуготови храни по препоръка на Европейската агенция за безопасност на храните. Според учените кристалът, който се образува при пържене и печене, увеличава риска от рак във всички възрастови групи, включително при децата.\r\nНа Брюксел се наложи да се обяснява и за регламента за чашите за напитки в заведенията, според който върху всяка чаша трябва да има изписана мярката на нейния обем, заедно с черта, докъдето тя трябва да бъде пълна.\r\nЗаради изискването в Директивата за мерките германският печат се изпълни от статии, че ще бъдат забранени баварските керамични халби, тъй като те не са прозрачни и не може да се отбележи докъде трябва да стига бирата. На някои места се стигна до там да се твърди, че халбите ще бъдат забранени и за газирани напитки, възмущават се в Брюксел.\r\nТова не е вярно, настояват чиновниците, според които мярката върху чашите е само в интерес на клиентите, а глинените халби не са включени в регулацията.", "date": "2017.12.25", "title": "Дюнери, халби, пържено... Кои фалшиви новини ядосаха Брюксел?"}
{"url": "https://www.dnes.bg/obshtestvo/2017/12/25/bylgarskata-koleda-da-podkrepim-spaseniia-detski-jivot.363389", "text": "За 14 години в рамките на благотворителната инициатива на президента \"Българската коледа\" са събрани 29 984 449 лв. Това съобщи в началото на концерта в Народния театър \"Иван Вазов\" водещият Юлиан Вергов.\r\nЗа това време са подпомогнати над 3800 деца и 259 лечебни заведения.\r\nИнициативата \"Българската коледа\" се организира за 15-та година. Тя има за цел да насърчава дарителството, да спомага за решаване на значими за обществото проблеми, засягащи здравето на децата и да подпомага лечението на деца.\r\nПетнадесетото издание е посветено на спасения детски живот, като насочва своите усилия да помогне в грижата за продължителното лечение и активната рехабилитация.\r\nВ Народния театър \"Иван Вазов\" в момента се провежда големият благотворителен концерт на \"Българската Коледа\". Той е под патронажа на президента Румен Радев и съпругата му Десислава. На концерта присъства патриарх Неофит, както и президентът Росен Плевнелиев и настоящата му половинка Деси Банова.\r\nВсеки може да дари надежда с SMS на номер 1117 на стойност само 1 лв., като кампанията е целогодишна. \r\n ", "date": "2017.12.25", "title": "Българската Коледа: Да подкрепим спасения детски живот"}
{"url": "https://www.dnes.bg/obshtestvo/2017/12/25/prez-2018-ta-grajdanskata-skacha-za-provinili-se-shofiori.363386", "text": "Застраховката \"Гражданска отговорност\" ще зависи от поведението на пътя на всеки шофьор, а за провинилите се ще поскъпне драстично. Формулата, според която ще се изчислява кой колко да плаща, ще включва поведението ни на пътя за година назад, твърди bTV.\r\nДо въвеждането на системата Гражданската отговорност няма да поскъпва, обещават от Асоциацията на застрахователите, а средната полица ще остане 200 лева.\r\nОчаква се шофьорите с най-лоша история да плащат 200% повече от средната стойност на застраховката в момента, което означава почти 600 лева, а за онези, които нямат нарушения, полицата да е наполовина.\r\nОпитите гражданската да е по-евтина за изрядните и по-скъпа за джигитите продължават вече почти 10 години.\r\nОт Комисията за финансов надзор този път са категорични – така наречената система \"бонус малус\" ще влезе в сила през 2018 г.\r\n\"Нашите първоначални срокове, които запазваме, са до края на март да имаме нормативната уредба, която да бъде приета\", заяви Ралица Агайн.\r\nУ нас този тип застраховка е свързана с автомобила, а не с шофьора. Което означава, че собствениците ще трябва да внимават на кого дават колата си.", "date": "2017.12.25", "title": "През 2018-та: Гражданската скача за провинили се шофьори?"}
{"url": "https://www.dnes.bg/za-da-se-razbirame/2017/12/25/stres-trevojnost-8-te-faktora-koito-gi-predizvikvat.362944", "text": "Много хора се борят с тревожност, безпокойство, депресия, силен стрес. Трудно е да се избяга от стресовите фактори, но пък не е невъзможно.Безпокойството и нервността се подсилват допълнително и от някои ежедневни фактори, за които доста хора не си дават сметка. Те насърчават тревожността и лошото е, че човек не си дава сметка как подклажда състоянието си.Кои са тези ежедневни фактори, които влошават тревожността?Учените са изолирали ген, който определя как ще метаболизирате кафето. Ето защо някои хора не се чувстват зле след 2 или 3 кафета на ден, докато други получават симптоми след като изпият тонизиращата напитка. Ако тялото ви обработва бавно кофеина, тогава той подхранва вашето безпокойство с всяка следваща чаша, докато вие мислите, че се ободрявате чрез него.Захарта действа като гориво за енергия, но и за подхранване на тревожността. Изследванията показват, че колкото повече рафинирана захар консумирате, толкова по-вероятно е да изпадате в тревожни пристъпи, паник атаки, депресия. Възможни са дори локални възпаления по тъканите.", "date": "2017.12.25", "title": "Стрес, тревожност... 8-те фактора, които ги предизвикват"}
{"url": "https://www.dnes.bg/notifikacii/2017/12/25/putin-razmaha-pryst-ne-se-mesete-v-izborite-ni.363388", "text": "Руският президент Владимир Путин призова днес да се внимава за чуждестранна намеса в президентските избори в страната през март, предаде ТАСС.\r\nЗаконът за чуждестранните агенти може да бъде усъвършенстван, призна Путин на среща с ръководствата на двете камари на парламента. В същото време той подчерта, че нормативният акт трябва да изпълнява своята функция - да не позволи намеса отвън във вътрешните работи на Русия.\r\nПутин призова за внимателно изучаване на работата на чуждестранни компании в социалните мрежи по време на предизборната кампания в Русия.Делът на рекламите на руските медии Ар Ти и \"Спутник\" в западните социални мрежи бе стотни от един процент, въпреки целия шум по въпроса. А у нас чуждестранните компании имат много по-голямо присъствие в социалните мрежи, коментира руският президент.\r\nПутин призова Държавната дума и Съвета на Федерацията да се занимават не само с политическа борба преди изборите, но и да не забравят за законотворческата си работа.\r\nРуският президент се обяви за премахване на 13-процентовия данък печалба върху средствата, връщани в страната от чужбина, както и за нова амнистия за връщане на капитали в Русия, предаде Ройтерс.\r\nАгенцията припомня, че на фона на големия отлив на капитали през 2014 г., влошаването на отношенията със Запада заради Украйна и ниските цени на петрола, руските власти обявиха амнистия за онези, които връщат капитали в страната. Тя изтече в средата на миналата година.\r\nСега не се налага широко използване на руските въоръжени сили в Сирия, отчете Путин, цитиран от ТАСС. Той уточни, че руските военни в тази страна ще изпълняват целенасочени задачи в борбата срещу тероризма, ако се налага.\r\nСитуацията с терористичната заплаха в Афганистан щеше да е още по-лоша, ако там нямаше американски войски, коментира Путин. Той призова за обективно признаване на този факт, въпреки \"сложните отношения\" между Русия и САЩ.(БТА)", "date": "2017.12.25", "title": "Путин размаха пръст: Не се месете в изборите ни!"}
{"url": "https://www.dnes.bg/stranata/2017/12/25/piiani-romi-zameriat-policai-s-keremidi-i-kamyni-v-burgas.363379", "text": "Коледните празненства за група роми ще приключат в ареста. Трима пияни мъже са замеряли полицаи с керемиди от покрива на сграда след като униформените пристигнали заради сигнал за силна музика, съобщиха от МВР.\r\nСигналът бил за нарушаване на обществения ред в бургаския квартал \"Горно Езерово\", а екипи на Четвърто РУ - Бургас се отправили към визирания адрес. \r\nПолицейските служители, срещайки несъобразяване с полицейските разпореждания и агресивни действия от страна на трима мъже, намиращи се в къща на ул. \"Перла\" в квартала, видимо употребили алкохол и с неадекватно поведение, потърсили съдействие от допълнителни полицейски сили. \r\nДо идването им служителите на реда успели да задържат двама от тримата мъже, които за да дадат отпор, се качили на покрива на постройката и с керемиди, камъни и подръчни средства, замеряли полицаите, ранявайки единия от тях в областта на лицето. \r\nПострадалият полицейски служител е откаран за преглед в УМБАЛ - Бургас, като към момента медицинските изследвания продължават. \r\nСамоличността на третия участник в инцидента е установена и същият се издирва от служителите на реда.\r\n ", "date": "2017.12.25", "title": "Пияни роми замерят полицаи с керемиди и камъни в Бургас"}
{"url": "https://www.dnes.bg/mish-mash/2017/12/25/zodiia-vodolei-kakvo-vi-ochakva-prez-idnata-2018-a.363179", "text": "Водолеите се чувстват чудесно във всяка ситуация и често не се интересуват кой месец е, не обръщат внимание на това, какво символизира животното на следващата година.Въздушните създания вярват, че успехът и щастието в живота са изцяло и само тяхна заслуга. Но през 2018 г. при Водолеите ще се настани съмнението – всичко е прекалено перфектно.Финансовият сектор ще е пълен с изненади – трудолюбивите Водолеи се открояват и макар да не ги интересува мнението на околните, ще берат плодовете на своята креативност. Голяма част от колегите им ще търсят всевъзможни начини да се доберат до тайната на техния успех.В личния живот всичко ще е като по поръчка. Но няма да има скука. Както знаем, февруари е месецът на любовта, но за Водолеите цялата година ще бъде като меден месец.През цялото лято ще се радвате на отлични взаимоотношения с партньора, като ще откриете много нови качества у него. Ще бъдете изненадани обаче от някои ексцентрични черти в поведението му. За тези, които нямат човек до себе си, най-удачният момент за започване на нова връзка е август.Много Водолей вярват в магията и свръхестественото. Но и те ще бъдат изненадани, че една от мечтите им ще се реализира през септември. Независимо дали става въпрос за бизнес постижение или на интимния фронт.Ноември ще бъде критичният месец, когато прословутата интуиция на Водолея ще спре да работи на пълни обороти. Хубаво е тогава да не започвате важни за вас проекти, тъй като изходът им няма да зависи от вашите познания.Всъщност до края на 2018 г. няма да остане нито един проблем – всички ще бъдат решени по най-добрия начин. А ако в края на годината решите да си направите портрет, под него може да пише Лъки...Любовният хороскоп на зодия Водолей за 2018 четете на ", "date": "2017.12.25", "title": "Зодия Водолей: Какво ви очаква през идната 2018-а? "}
{"url": "https://www.dnes.bg/zvezdi/2017/12/25/sled-7-g-skitnichestvo-bratyt-na-madona-se-pribra.363378", "text": "Братът на световноизвестната певица Мадона, Антъни Чиконе, който премина през курсове на лечение на алкохолна и наркотична зависимости, се завърна у дома след седем години скитничество, пише в. \"Сън\", цитиран от БТА.\r\nШестдесет и една годишният брат на Мадона се завърнал в семейния дом, след като седем години живя на улицата и спа под един от мостовете в град Мичиган.\r\nАнтъни Чиконе дълги години страдаше от алкохолизъм. Звездната му сестра неведнъж му предлагаше помощта си, но той винаги й отказваше. \r\nАнтъни беше изгонен от семейното лозе, след като го хванаха да пие направо от бъчвите. Беше известно, че той нощуваше навън в най-големите студове.\r\n\"Баща ми щеше да е много щастлив, ако бях умрял от измръзване, довери блудният син в интервю от 2011 година. Ако бях се споминал, семейството ми може би дори нямаше да разбере за кончината ми!\"\r\nСега брат му Кристофър съобщи за завръщането у дома на Антъни. Преди това братът-скитник на Мадона премина през курс на лечение от своите зависимости в специална клиника", "date": "2017.12.25", "title": "След 7 г. скитничество: Братът на Мадона се прибра"}
{"url": "https://www.dnes.bg/obrazovanie/2017/12/25/magistrala-v-znaniiata-obrazovanieto-prez-2017-ta.362672", "text": "\"Магистрала в знанията\" – това беше амбицията на кабинета за образованието през отиващата си 2017 г., а и до края на мандата на този кабинет. Изразът излезе от устата на премиера Бойко Борисов, който поиска всяко дете да посещава училище и да излиза оттам образовано.Защото на всички е ясно - променим ли образованието, ще променим икономиката, ще намалим безработицата особено при някои етноси, ще се улесни работата на МВР, като се намалят маргинализираните елементи.\"България трябва да има образовани хора, виждате в Асеновград, в Столипиново образованието не е на необходимото ниво\", даде за пример Борисов. Според него безработицата не пада, \"защото в някои от етносите не знаят да четат и да пишат и не могат да си намерят каквато и да е работа\".И за да се подплатят думите с дела, още от началото на годината МОН тръгна с амбициозни планове – двойно повишаване заплатите на учителите, въвеждане на дуално образование, обхващане на децата от ромските квартали, промяна на учебните програми и написване на нови учебници, въвеждане на технологиите в образованието. И въпреки добрите намерения, повечето от тях бяха съпътствани със скандали или имаха резултат, различен от очаквания.Още от средата на лятото министерството обяви, че тръгва да издирва деца, които не посещават училище. По думите на министър Красимир Вълчев около 200 000 ученици не са в клас, а над 80% от тях са в чужбина.В края на годината, след акцията по издирване, в която участваха 1103 екипи, от МОН се похвалиха, че са върнали в клас 17 297 деца.От другата страна перманентни скандали съпътстваха приема на първи клас в София заради фалшиви бележки за настоящ и постоянен адрес в района на предпочитаното школо. Пред редица училища родители изкараха безсънни нощи, за да успеят да запишат наследниците си. Но въпреки това десетки деца, живеещи на метри от столични училища, останаха извън първото класиране.Виновник за хаоса се оказа Столичната община, която миналата година въвела критерий за уседналост и тогава проблемът не съществувал. Заради скандалите родителите се оплакаха на главния прокурор.В края на кампанията просветният министър призна, че са се провалили с приема на първолаци в София, а от РУО обещаха, че за догодина условията ще бъдат променени и отново ще се върне критерият за уседналост.Есента обаче гръмна нов скандал с първолаците - оказа се, че поне в 143 училища в страната са въведени дискриминационни практики за предимство. Част от тях - прием в елитно школо по наследство, първолаци, които се возят с наети от школото бусчета, въпреки адресна регистрация в района, прием с предимство на чиновнически деца. Оказа се, че виновникът за въвеждането на \"бонусите\" този път са...родителите, които участвали в обществените съвети и изработили допълнителните критерии за прием.А покрай скандалите с приема на първолаци и търсенето на отпаднали ученици в края на годината излезе нов проблем - мъртви души в класните стаи източват бюджета за образование.Скандалът тръгна от \"невинната\" и почти неизвестна професионална гимназия в Бяла, където по документи учат повече от 600 деца, а по време на изпит класните стаи са празни. От гимназията учениците излизали с професии – шофьори, готвачи, шивачи, но за миналата година от два 12-и класа завършили ... трима.По документи МОН финансира образованието там с 900 000 лева - по около 2000 лева на година за редовен ученик и по 1000 лв. за задочник. След излизане на истината министърът разпореди проверка на всички училища, където има записани голям брой ученици в задочна и самостоятелна форма, и призна, че проблемните училища са там, където има деца от уязвими групи и професионални гимназии в малките населени места.Почти в края на учебната година, през лятото, изпълзя проблемът за сезонните договори в училищата – много от директорите държат преподавателите на срочни договори - от септември до юли, а с началото на новата учебна година договорите се подновяват. Така от \"сезонни учители\" се пестят около 8000 лв. през лятото.Този път в основата беше елитната Софийска математическа гимназия. Но всички си знаят, че е практика в много български училища. След  протести на родители и преподаватели, намеса на РУО, министърът обеща, че ще се направят промени  в закона, които да спрат порочната практиката, а директорът на СМГ си тръгна заради скандала.И пак през лятото – бурни дебати предизвика идеята за промяна на учебната година. Първоначално от МОН предложиха тя да свършва към средата на юли, за сметка на по-дългите ваканции през сроковете. Имаше и предложения учениците да са в клас от 1 септември. След ожесточени \"За\" и \"Против\" всичко си остана както си е било – началото за всички е 15 септември, а краят за горния курс - 29 юни.Покрай ваканциите не бяха забравени и учебниците. Трябва да има коренна промяна на учебните планове, учебните програми и учебното съдържание, заяви председателят на Синдиката на българските учители Янка Такева.Според нея учебните програми, по които се списват учебниците, са несъобразени с етапите на развитието на децата. В отговор МОН заяви, че започва да променя учебните програми. Като първа стъпка се реши - диплома за сновно образование да се взема след 8 клас, а не след 9-ти. Отличниците пък ще си получават стипендиите от 40-50 лв. също от 8 клас. Но като начало МОН подготви нови учебници - за 8 и 1 клас. От \"Просвета\" обаче направиха 2 варианта за големите - черно-бели и цветни и поясниха, че първите са за \"притеснени родители\".На коментара скочиха всички - общество, партии, институции. Омбудсманът Мая Манолова определи решението като дискриминационно и заяви, че черно-бялото мислене няма място в образованието. Лидерката на БСП Корнелия Нинова определи идеята като обида. Заради недоволството МОН даде заден и министър Вълчев заяви: \"черно-белите учебници няма да има\".За първи път обаче българският учител застана в центъра на вниманието, но не само на думи, както се е случвало преди, а реално.След като кабинетът обяви, че приоритет е образованието, се реши от септември заплатите да скочат с 15% и го направи - учителите посрещнаха първия звънец с по-високи заплати. От септември директорите получават минимум 950 лв., преподавателите, които за пръв път са в класните стаи - между 660 лв. до 760 лв., главните учители – 836 лв., старшите учители – 792 лв., а амбицията на кабинета е в края на мандата учителската заплата да е по-висока от средната за страната и да е около 1500 лв. И това са основни заплати, без да се смята, че към тях преподавателите получават добавки за прослужено време, за класен ръководител, за дрехи...Покрай заплатата се заговори и за облика на българския учител. Според Евростат той е жена, над 50 г. с висше образование. И пак според статистиката страната ни е на трето място в ЕС сме по феминизация на професията и втора по застарели учители.Без да има връзка с изнесените данни, здравното министерство реши да изпраща преподавателите на редовни психотестове. И педагозите се почувстваха обидени, заплашиха с протести, заподозряха, че искат да ги изкарат психически непригодни за работата им.В крайна сметка МЗ реши да отпадне периодичността на задължителните медицински прегледи и остави директорите да преценяват необходимостта от тях.Като основен проблем обаче в българското училище се настани агресията. Почти нямаше месец през отиващата си година, в който да не се говори за побой, насилие, вербални обиди, идващи от класните стаи - деца срещу деца, деца срещу учители, учители срещу ученици.2017-та започна със смъртта на 11-годишно момиче от столичното 52-ро училище. Детето беше ритнато в корема от съученик и почина в болницата. 14-годишен ученик също почина след бой в час по биология в Плевенско. Учител по английски в Садово пък беше пребит с дърво от свой 18-годишен ученик...По данни на МОН за предходната 2016 г. случаите на физическо насилие в българското училище са 2270 случая, над 2700 - на вербален тормоз и 1493 - на кибер тормоз. За 2017 г. статистиката тепърва ще излиза.Не бяха забравени дебатите за тежестта за ученическите раници, за изготвянето на електронни учебници, за дуалните паралелки.Кабинетът се замисли и за висшите училища - реши да финансира приоритетни специалности, за да се покрият нуждите на бизнеса, да намали бройката на ВУЗ-овете...А иначе ВУЗ-овете се надпреварваха с оригиналните си идеи, когато стана въпрос за прием на първокурсници. Частното Висше училище по агробизнес въведе \"щастливи бонуси\" - 7-дневни почивки, смартфони, айфони, лаптопи, таблети, а голямата награда беше джип. Но така и не разбрахме кой е късметлията с возилото. За над 1000 незаети места пък Софийският университет обяви, че...ще приема с касова бележка за положен изпит в друг ВУЗ.Финансовият министър Владислав Горанов обобщи: \"Висшето образование в България в момента \"уврежда българските деца\". Средното образование е по-голям приоритет на държавата от висшето, където децата влизат да учат атрактивни като наименование специалности, но съвсем ненужни на пазара на труда\".", "date": "2017.12.25", "title": "\"Магистрала в знанията\"... образованието през 2017-та"}
{"url": "https://www.dnes.bg/akoshtete-vqrvaite/2017/12/25/8-syveta-kak-da-zapochnem-razgovor-s-momiche.363200", "text": "Знаем колко е лесно да изпратиш покана на някой във фейсбук, но защо това се оказва единственият начин да потърсим ново запознанство?\r\n \r\nВсе по-често жените поемат инициативата и правят първата крачка. Защо се получава така, че мъжете се притесняват толкова много да не бъдат отхвърлени?\r\n \r\nИстината е, че не бива страхът от неуспех при запознанство да бъде пречка. И за да бъдете по-уверени в подобно начинание, ето няколко лесни стъпки, които може да следвате:\r\n \r\n \r\nУсмихнете се и просто кажете името си - няма страшно, ако се притеснявате. Опитайте да не звучите прекалено настоятелно, а възможно най-непринудено. И естествено попитайте за нейното име.\r\n \r\n \r\nАко сте в заведение, може да я попитате дали й харесва там и често ли го посещава. Ако се намирате в парк, попитайте я дали винаги се разхожда пеша или кара колело, ролери.. \r\n \r\n \r\nНо се опитайте да кажете нещо по-оригинално (като например, че обичате дъжда или лошото време).", "date": "2017.12.25", "title": "8 съвета как да започнем разговор с момиче"}
{"url": "https://www.dnes.bg/world/2017/12/25/nakyde-i-kak-shte-se-razvie-afrika-prez-2018-g.363380", "text": "Дом на някои от най-бързо развиващите се икономики в света и на младо, все по-технологично ориентирано население, Африка претърпя големи промени през 2017 г., пише CNBC в свой анализ, цитиран от .\r\nИзданието обобщава тенденциите на континента и прогнозира динамиката на развитието му през следващата 2018 г.\r\nУправляващият страната Африкански национален конгрес избра нов лидер в лицето на бизнесмена Кирил Рамафоса по-рано този месец. Предшественикът му Якоб Зума изкара на поста два петгодишни мандата.\r\nСмяната на върха на партията има по-широко значение. Лидерът ѝ се разглежда като следващ президент на страната. Следващите общи избори в ЮАР ще се проведат през 2019 г.\r\nИмад Месдуа, старши консултант за Африка от Control Risks коментира пред изданието, че Рамафоса се възприема от инвеститорите \"като по-благоприятен вариант и реформатор\". Евентуалният му избор вероятно ще им подейства като облекчение, след като фундаментите на страната се разклатиха през 2017 г. Министърът на финансите Малузи Гигаба занижи прогнозите за икономическия растеж на ЮАР за 2017 г. до 0,7% спрямо предишната прогноза за ръст от 1,3%.\r\n\"Има причина да се опасяваме, че корупцията и грешките, които характеризираха лидерството на Зума, ще се влошат през следващите две години, тъй като патронажните мрежи в голяма степен работят в сегашната среда\", казва Месдуа.\r\n\r\nНигерия се подготвя за началото на президентска надпревара в американски стил през 2018 и 2019 г. Вече се извършва \"маневриране\" преди първичните избори, коментира пред CNBC Бен Пейтън, ръководител за Африка в консултантската компания Verisk Mapleroft.\r\nСпоред него ако настоящият президент Мухамаду Бухари остане в разумно здравословно състояние, той може да се включи в състезанието. Състоянието на 75-годишния Бухари обаче е неизвестно, а той потърси медицинска помощ в Лондон наскоро.\r\nНигерийската икономика се очаква да нарасне малко под 0,9% през 2017 г. До 20202 г. растежът се очаква да се ускори до 4,3%, прогнозира Oxford Economics.\r\nАнализатори коментират, че най-голямата икономика в Африка предстои да се диверсифицира и да намали зависимостта си от петрола.\r\nПредвид последните политически промени в страната 2018 г. може да е още по-бурна. Изборите се очаква да се проведат около септември. Анализатори посочват, че междинният президент Емерсън Мнангагва трябва да постъпи мъдро и да ги обяви по-рано, вместо да се бави предвид и неорганизираността на опозиционните партии.\r\nЕксперти обаче поставят под съмнение потенциала на Мнангагва като реформатор въпреки оптимизма, свързан с ръководството му след отстраняването на Робърт Мугабе.\r\nСамир Шаша, главен изпълнителен директор на специализираната инвестиционна фирма Cambria Africa за Зимбабве, казва, че страната ще се справи добре, подобно на ЮАР. \"Има смисъл валутата да се базира на рейтинга\", каза той пред CNBC и добави, че присъединяването към Южноафриканския митнически съюз, където членуват и съседите на Зиммабве, ще помогне за спасяването на икономиката на страната.\r\nШаша посочва селското стопанство и туризма като най-обещаващите сектори, в които да се инвестира.\r\n\r\nНай-голямата държава в Субсахарска Африка се очаква да проведе избори през 2018 г. Възможността за промяна на лидерството е важна, тъй като мандатът на действащия президент Джоузеф Кабила изтече в края на 2016 г. Той пое поста през 2001 г.\r\nБогатата на минерали страна пострада от брутална гражданска война между 1997 г. и 2003 г. и все още е затънала в насилие.\r\nВенсан Руже, анализатор за Западна Африка в Control Risks, казва, че „изборите се очакват от бизнес общността след две години значителна несигурност, през която чуждестранните инвестиции до голяма степен задържат нивата си.\r\n\r\nПоследиците от изменението на климата продължават да катализират безредици в Африка. Повишаването на цените на храните поради сушите е единственият последователен фактор, който извежда хората извън релси, казват анализатори.\r\nКултурният център на ЮАР Кейптаун е в разгара на най-тежката суша, преживявана някога. Борбата за водните ресурси се политизира, а вината за лошото им управление се прехвърля между различните власти.\r\nДоказателство за влиянието на изменението на климата върху африканските икономики, зависещи от селското стопанство, е ситуацията в Кения. Страната намали прогнозата си за икономическия растеж за 2017 г. на 5,5% от 5,9%, като редом с политическата нестабилност като прицини за това се изтъква и сушата.", "date": "2017.12.25", "title": "Накъде и как ще се развие Африка през 2018 г.?"}
{"url": "https://www.dnes.bg/health/2017/12/25/pecheni-ili-surovi-iadki-koi-sa-po-poleznite.363082", "text": "По празниците консумацията на ядки се увеличава. Всички видове са полезни и предлагат много по-здравословна алтернатива на бързите закуски в случаите, когато искаме бързо да заситим глада.Ядките са богати на витамин Е, белтъчини, есенциални мастни киселини и фибри и осигуряват богато разнообразие от микроелементи и антиоксиданти.Една от най-големите дилеми по отношение на ядките е свързана с нуждата да избираме дали да ги консумираме сурови или печени. Основно притеснение на много хора е доколко термичната обработка повлиява полезния състав на ядките и дали приятният им вкус след печене не идва за сметка на лишаване от част от важните им за здравето съставки.Печенето променя не само вкуса, но и структурата на ядките. Успоредно със загубата на вода обаче настъпват пренебрежимо малки промени в хранителния им състав. Установено е, че печените и суровите ядки имат приблизително еднакво съдържание на хранителните вещества, които ги правят толкова полезни – мастните киселини, белтъчините и фибрите.Анализите показват, че една средна шепа (около 30 г) сурови бадеми съдържа около 160 калории и 14 г есенциални мастни киселини. Същото количество печени бадеми съдържа около 170 калории и 15 г мастни киселини. Счита се, че разликите идват единствено от факта, че печените ядки губят голяма част от водата си и разликата в теглото им се отразява леко и на химичния състав. ", "date": "2017.12.25", "title": "Печени или сурови ядки: Кои са по-полезните? "}
{"url": "https://www.dnes.bg/zvezdi/2017/12/25/rialititata-borba-za-reitingi-i-myrtvorodeni-geroi.363321", "text": "Когато в началото на този век родните телевизии започнаха да залагат на риалити предавания рейтингите летяха до космоса. На едно от първите, което видя ефир слогана беше: \"Хора стават звезди\". И наистина - участниците в първите сезони на Big Brother, Survivor, \"Стар Академи\" влизаха във всеки дом. Бяха разпознаваеми на улицата и дори ги спираха за автографи.И по презумпция от тогава всеки влиза в подобно шоу, за да стане известен и да капитализира по някакъв начин своята популярност. Дори и най-големите неудачници бяха канени по коктейли, а медиите им лепваха етикет: \"Звезди\".Сега вече сме в края на 2017 г. риалити шоутата продължават да имат рейтинг, макар че ако се вгледаш в хвалбите на телевизиите излиза, че гледащите ги са повече от цялото активно население и едва ли не всеки се заковава пред екрана. Което едва ли има общо с истината. Все пак рейтингите са прилични и със сигурност ще присъстват в ефира и през 2018 г.\r\nЕдинствените позитиви обаче са за телевизиите. Хората, които стават звезди ги няма. Мъртвородени са. Обречени са. Не се вписват понятието звезда и нормално - няколко седмици след финалните надписи само роднини и приятели се сещат, че са ги \"давали по телевизора\".\r\nВ шоу като Big Brother разчитат по диваните да се излежават известни хора, да си забъркат някой скандал срещу някой лев и по живо, по здраво. И тази формула е изчерпана. И знаете ли защо? Защото в България звездите са кът. И рядко участват в подобни предавания. Затова в Къщата влизат основно хора, които са го закъсали финансово или пък търсят възраждане на затихналата си кариера. Да, нашите \"звезди\" са бедни и заради този тъжен факт ще продължават да ни доказват защо са в миманса.\r\nМислейки си, че като присъстват в ефира месец-два и хоп - ще валят покани за участия или събития. Най-пресният пример е от тази година с наивната Сашка Васева, както и с колежката й Луна. И двете не спечелиха нищо. Да, прибраха си хонорарите, но толкова. Сашка се запомни с апетита си, Луна с неуравновесеното си поведение. Победителите и в двата сезона вече са забравени, Тото поне е в активна възраст и Скандау ще продължават да си имат своите фенове. Които имаха и преди. Филмът го гледахме с друг пич от музикалната сцена - Wash MC. Джино пък слуховете го пращат като водещ на предаване, но то и на други участници са им обещавани предавания и после нищо. Така че да не бързаме да го титуловаме като водещ. Най-печелившият от двата сезона на шоуто тази година се оказа Дани Милев. Нито някой го запомни, нито някой ще спекулира с неговото участие следващите няколко месеца.\r\nНай-лошото е, че в последните две издания на Big Brother станахме свидетели на влизания с бутонките от страна на сценаристите. Ясно е, че те определят кой как ще изглежда в къщата, но пикът на простотията бе с Дебора. Знаеха предварително, че има проблем с алкохола и се постараха да я изкарат алкохоличка. В същото време плеймейтката Светлана Василева бе галена с перце и изкарвана Мис Свят, защото беше любовница на Християн Гущеров. Бъдете сигурни, че ако тя влезе след месец, вече само със спомените за Гущеров - отношението към нея ще бъде различно.\r\nАко се съди по рейтингите - най-гледаното шоу през 2018 г. бе \"Фермата\". Там също по някой известен се захваща да копае и да спи в сламата, хубавото е, че бързо отпадат. Защото е ясно, че изнежените им души трудно понасят аграрните трудности. Тук наистина хората биха могли да станат звезди. Но типажите са други и едва ли ще се съгласят да бъдат разхождани като панаирджийски мечки. Последният победител Яни нито ще бъде поканен за лице на многобройните онлайн модни магазини, нито и той би се заинтересувал. В шоуто имаше една открояваща се участничка - Диана Миличевич. Израснала в общество, което й втълпява, че българите са дива и просташка нация. Млад човек, който иска да покаже, че добрите неща, които свързват двата народа са много повече. Млад човек, който не живее с предрасъдъците на по-старите поколения. За съжаление Диана и нейните цели бързо бяха затапени заради ранното й излизане.\r\nX Factor за първи път бе спечелен от група - 4 Magic. За съжаление победителите в това музикално шоу не се радват на такъв успех, както техните подгласници или отпаднали по-рано участници. Поне това показва историята. Смело може да се прогнозира, че Ева Пармакова и Йоана ще се наложат по-бързо на родната сцена. В \"Гласът на България\" победител стана Радко, но и той едва ли ще се намеси сериозно сред големите в родната музика. Двете музикални риалити се превърнаха изцяло в тв формати, за които е важен единствен рейтинга. Който обаче е далеч от очакванията. Да, ще присъстват в ефира, ще гледаме много талантливи участници, но тяхната популярност угасва с финалните надписи. Изключенията като Кристиан Костов, Михаела Филева, Невена Цонева са твърде малко. \r\nИма обаче и предавания изключения. Които се радват на популярност, позитивни са и участниците само печелят от присъствията си. Но си имат условие - трябва да имаш кулинарни умения. \r\nОпределено едно от най-силните тв шоута е MasterChef. През последните години кулинарните предавания бележат възход и раждат звезди. Понякога не само зад печката. Божана е един от най-ярките победители и успя да задържи с различни инициативи вниманието към себе си. Големите звезди на шоуто пък са менторите Виктор Ангелов, Андре Токев и Петър Михалчев. Е, следващата година ще гледаме ново готварско шоу. Отговорът на Нова тв ще бъде Hell’s Kitchen, където ще бъдат предизвикани професионални готвачи и кулинарни таланти. Единственият слаб ход е трансферът на Виктор Ангелов, който ще бъде водещ. От една страна MasterChef ще загуби една от основните си фигури, а Лео Бианки няма да е равностойна смяна. От друга - Ангелов ще бъде свързван с MasterChef независимо, че ще бъде в конкурентно шоу, в конкурентна телевизия. \"Черешката на тортата\" също се оказа хит, като формулата \"звезди в кухнята\" все още работи. Работи и заради факта, че рецептите все пак са достъпни и могат да бъдат реализирани от всеки. И грешките зад печката се прощават, защото ги правим и ние.", "date": "2017.12.25", "title": "Риалититата – борба за рейтинги и мъртвородени герои!"}
{"url": "https://www.dnes.bg/world/2017/12/25/niama-postradali-bylgari-ot-taifuna-tembin.363371", "text": "В посолството на България в Ханой, Виетнам, няма постъпила информация за засегнати или пострадали от тайфуна \"Тембин\" български граждани на територията на Виетнам, съобщиха от Министерството на външните работи.\r\nТайфунът, който в дните 20-22 декември т.г., е ударил територията на Филипините, причинявайки сериозни материални щети, и според различни данни е взел около двеста жертви, днес е навлязъл в територията на южен Виетнам. \r\n\"Тембин\" ще засегне южната част на Виетнам - района на гр. Хошимин и делтата на р. Меконг, провинции Вунг Тао, Ка Мао, Бак Лиеу, Бен Че, Киен Зианф, Кън Тхъ. Тайфунът е със скорост на вятъра до 120 км/ч, като най-сериозен риск представляват последващите силни дъждове, наводнения и свлачища.\r\nПосолството е в контакт с управление \"Външни отношения\" в Хошимин. Местните власти са издали забрана да ползване на плавателните съдове и малки рибарски лодки в зоните с очаквано най-голямо вълнение за дните 25 - 26 декември. Предприети са мерки за евакуация на уязвими групи население в градовете Сок Чанг и Ча Винх - общо около 1 млн. души. Училищата са затворени за дните 25 и 26 декември.\r\nБългарските граждани, намиращи се в южен Виетнам, трябва да проявят нужната предпазливост, да се осведомят подробно за актуалната местната обстановка и рисковете, като спазват стриктно указанията за безопасност на ангажираните служби, са отбелязали от МВнР.\r\nПри нужда българите могат да се свържат с посолството на България в Ханой на денонощния дежурен тел.: +84 123 940 9129.", "date": "2017.12.25", "title": "Няма пострадали българи от тайфуна \"Тембин\""}
{"url": "https://www.dnes.bg/eu/2017/12/25/i-v-evrosyiuza-dareniiata-v-taini-partiini-kasichki.363363", "text": "За европейските политически партии са оставени вратички за незаконно финансиране и парични манипулации и в новите законови поправки, изготвени от Европейската комисия. Това констатира Европейската сметна палата в публикувано в навечерието на Коледа становище.\r\nТо е по повод предложение на Европейската комисия от октомври за промени в статута на европейските партии, които да влязат в сила за изборите за Европейски парламент през пролетта на 2019 г.\r\nЕвропейските одитори посочват, че Еврокомисията регламентира финансовите дарения, оставяки безвъзмездното предоставяне на стоки и услуги от спонсори извън правилата. При това “предоставянето на непарични вноски може да се окаже трудно за оценяване”, се казва в становището.\r\nТова според одиторите създава възможност за заобикаляне на правилата за прозрачност и за максимално допустимите размери на партийните дарения.\r\nСметната палата е забелязала, че в предложението не се засяга и въпросът с вземане на банкови заеми за издръжка на партиите, което \"може да доведе до риск правилата относно даренията и вноските да бъдат заобиколени чрез получаване на заеми при особено благоприятни условия\".\r\nСред другите вратички оставени за тайно финансиране се посочва отсъствието на регламент за даренията за организации, които са на подчинение на партиите и които могат да се използват като канал за неявно спонсориране.\r\nСпоред настоящите правила политическите партии на европейско ниво финансират дейността си чрез собствени средства, след което доказват с документи целесъобразността им, и парите им се връщат от европейския бюджет. Ето защо одиторите искат да се намали процентът на външно набиране на средства за европартиите до 10 на сто от бюджетите им и до 5% за партийните им фондации. Еврокомисията предлага 85% от издръжката на европейските партии да е за сметка на европейския бюджет, а останалите - собствени средства.\r\nСметната палата възразява и срещу изискването националните партии, които членуват в европейски семейства да публикуват програмите на партиите майки на сайтовете си и да декларират, че са техни членове поне година преди изборите, тъй като смята, че е трудно това да се следи. Еврокомисията иска всяка национална партия да посочва на видно място към кое евросемейство принадлежи, за да могат избирателите по-лесно да се ориентират кой ги представлява в Европейския парламент. Сметната палата предлага да се търсят други начини за деклариране на връзка между националните и европейските партии.\r\nНай-съществената от предложените от Еврокомисията промени е забраната за членуване едновременно в няколко европейски партии, както и индивидуалното членство. Според Брюксел чрез второто европартиите заобикалят изискването за представителство в поне 7 европейски държави. Мярката е насочена основно срещу евроскептиците, които си допълват бройката с индивидуални членове. Така например Слави Бинев е индивидуален член в европартията на евроскептика Найджъл Фараж, включително и в периода,  когато беше депутат от ДПС, членуваща при проевропейските либерали от АЛДЕ.\r\nВ момента 13 европейски парии имат право на финансиране чрез бюджета на ЕС. Най-големи субсидии получават ЕНП и Партията на европейските социалисти. \r\nЗа 2017 г. за ЕНП има планирани 8,9 млн. евро в европейския бюджет, за ПЕС - €6,9 млн. и 2,5 млн. за либералите от АЛДЕ. \r\nЕвроскептицците на Марин Льо Пен разчитат на европейска субсидия от €1,7 млн., а тези на Фараж на 1,1 млн. евро. Комунистите очакват 1,6 млн.\r\nОт българските партии в ЕНП членуват ГЕРБ, ДСБ, СДС и Демократическата партия. БСП са при социалистите,  а ДПС и НДСВ - при либералите.", "date": "2017.12.25", "title": "И в Евросъюза даренията в... тайни партийни касички"}
{"url": "https://www.dnes.bg/stranata/2017/12/25/trima-dushi-postradaha-v-katastrofa-v-plovdivsko.363373", "text": "Трима души са пострадали при катастрофа на пътя между селата Стряма и Калековец. Сред тях е и 5-годишно дете, съобщи \"Фокус\".\r\nСигналът за тежкия инцидент в района на мост между двете села е получен около 14.30 часа. По първоначални данни два леки автомобила са се блъснали челно. \r\nВ болница са откарани 32-годишният водач на първата кола и 5-годишно дете, което е пътувало с него, както и шофьорката на втория автомобил, на 47 години. Няма данни за употреба на алкохол. \r\nДо приключване на огледа и изясняване на причините за произшествието, движението в участъка е преустановено. Автомобилите, които пътуват от Раковски към Пловдив, се отбиват през пътен възел \"Чекерица\" към магистралата. Автомобилите от Пловдив към Калековец се отбиват преди селото. \r\nНа място има полицейски екипи.", "date": "2017.12.25", "title": "Трима души пострадаха в катастрофа в Пловдивско"}
{"url": "https://www.dnes.bg/zvezdi/2017/12/25/trikovete-za-krasota-na-sindi-krauford.363175", "text": "Синди Крауфорд – жената, която буквално олицетворява бума на супермоделите и една цяла култура в модната индустрия.Освен с перфектните си мерки, брюнетката се слави и с липсата на следи от времето по лицето и тялото – факт, който винаги е бил обгърнат с доза мистерия. Как се постига такава красота във времето и какво е нужно за нея?От любимите ѝ трикове за красота до сутрешните ритуали, супермоделът разкрива рецептата за успешната 30-годишна кариера в света на модата.1. Катерене, кардио, клекове\"Наистина ми харесва идеята за йога и тичане, но старите техники работят по-добре за мен, като тези, на които ме научи личният ми треньор. В момента имам нов треньор вкъщи, по три пъти в седмицата, който ме кара да правя лицеви опори, клекове, упражнения с тежести и скок. Откакто родих се опитвам да улегна малко. Но сега обратно връщам динамичността с кардио и високоинтензивни тренировки. Старая се да катеря върхове и да карам колело през уикендите\", споделя супермоделът.Кои са останалите четете на ", "date": "2017.12.25", "title": "Триковете за красота на Синди Крауфорд "}
{"url": "https://www.dnes.bg/stranata/2017/12/25/peta-jertva-na-katastrofata-krai-borovan.363374", "text": "Тежката катастрофа между селата Девене и Борован взе пета жертва. При трагедията на пътя на място загинаха четирима души, а други двама пострадаха.\r\nКатастрофата стана днес към 11:40 часа на прав участък между врачанските села Девене и Борован.", "date": "2017.12.25", "title": "Пета жертва на катастрофата край Борован"}
{"url": "https://www.dnes.bg/cars/2017/12/25/lekarstva-butilki-s-voda-neshta-koito-nikoga-da-ne-ostaviate-v-kolata.362645", "text": "Толкова сме свикнали да приемаме колата като продължение на дома си, че често я ползваме и като килер за вещи - макар причините да не го правим да са достатъчно очевидни. Американското издание Reader's Digest посочва седем вещи, които повечето хора са склонни да държат в автомобилите си - а не би трябвало.\r\n\r\nНай-очевидната причина да не държим неща в колата е и най-често забравяната от нас - че температурата там често варира доста извън поносимите граници. Лекарствата, които по начало трябва да се съхраняват при стайна температура, ще загубят свойствата си, ако ги оставите в жабката, където лятото спокойно може да стане 60 градуса по Целзий (не е добре да ги държите и в шкафа в банята, по сходна причина). \r\n\r\nТук студът е дори по-опасен от жегата. Ниските температури са убийствени за батериите, LCD-екраните и хард-диска. Освен това, прекомерното охлаждане води до бърза кондензация на влага, когато внесене устройството в затоплена стая.  \r\nСъщо така, ако оставите телефон или компютър в колата, рискувате не просто да загубите ценна техника, но и някой да сложи ръка върху паролите и останала ви лична информация.\r\n\r\nКолкото и парадоксално да звучи, активните вещества в слънцезащитните кремове не издържат на високи температури. Не ги оставяйте в колата, за да не загубят свойствата си. Да не говорим, че при големи жеги тубичките могат да се пръснат, оцапвайки всичко наоколо. \r\nДоста научни изследвания напоследък подсказват, че вещества като бисфенол А и фталати, които присъстват в състава на пластмасовите бутилки, предизвикват рак и сърдечни заболявания. Ако водата бъде забравена твърде дълго в бутилката, те се просмукват в нея. Излагането на слънчева светлина ускорява този процес, а може и да доведе до развитие на патогенни микроорганизми във водата. Ако държите вода в колата, нека бъде в тъмна стъклена бутилка и я подменяйте често.\r\n\r\nСвикнали сме да възприемаме вътрешността на колата си като неприкосновено лично пространство. Но да оставите там чантата си е директна подкана към крадците - не само към професионалните, но и към всеки злосторник, способен да счупи стъклото и да избяга с личните ви вещи.\r\n\r\nПо същата причина като таблетите и лаптопите - някой може да сложи ръка върху личната ви информация и да я използва за какво ли не. Особено при популярната напоследък в България схема, при която на паркингите на големите магазини дебнат крадци със заглушител за сигнала от ключа ви към централното заключване. Така, на практика колата ви остава отключена и лесно могат да вземат всичко ценно от нея. Затова винаги проверявайте ръчно дали колата се е заключила, преди да влезете в магазина. \r\n\r\nИ прекалено високите, и прекалено ниските температури са фатални за качествата на доброто вино. Не го оставяйте в колата, дори да е само за половин час.", "date": "2017.12.25", "title": "Лекарства, бутилки с вода: Неща, които никога да не оставяте в колата"}
{"url": "https://www.dnes.bg/world/2017/12/25/izvadiha-37-tela-ot-opojareniia-tyrgovski-centyr-v-davao.363372", "text": "Тридесет и седем тела бяха извадени от опожарения търговски център във Филипините, предаде Франс прес, като се позова на властите. Огънят обхвана мол в град Давао, на южния остров Минданао, в събота.\r\nЗагиналите са служители на кол център на американска фирма за пазарни проучвания, чийто офис бил на последния етаж на търговския център.\r\nПричините за трагедията все още не са изяснени. В мола обаче нямало вентилационна система.\r\nВластите започнаха днес криминално разследване, тъй като в сградата нямало аварийни изходи.\r\nСмъртоносните пожари не са рядкост във Филипините, особено в бедняшките квартали, където не се прилагат никакви противопожарни правила, отбелязва Франс прес.\r\nНай-голямата подобна трагедия стана през 1996 г. в нощен клуб в столицата Манила. Тогава загинаха 162 човека.(БТА)", "date": "2017.12.25", "title": "Извадиха 37 тела от опожарения търговски център в Давао"}
{"url": "https://www.dnes.bg/akoshtete-vqrvaite/2017/12/25/gotvete-se-nejelanite-koledni-podaryci-onlain.363369", "text": "Младите хора, предимно жените, е най-вероятно да предложат за продажба в интернет получените от тях нежелани коледни подаръци, пише в. \"Фигаро\".\r\nСпоред проведени проучвания, 48 процента от френските граждани са продавали нежелан подарък или се готвят да го направят тази година. \r\nТази тенденция е най-забележима при 18-34 годишните и при жените (51 процента срещу 41 процента при мъжете).\r\nВ платформата eBay се очакват около 700 хиляди обяви между 25 и 26 декември, в които ще се предлагат \"разочароващи\" за получаващите ги подаръци. Сред най-често \"рециклираните\" дарове в първата петица влизат сидитата/дивидитата, видеоигрите, книгите, предметите за украса и хай-тек техниката.\r\n(БТА)", "date": "2017.12.25", "title": "Гответе се! Нежеланите коледни подаръци - онлайн"}
{"url": "https://www.dnes.bg/stranata/2017/12/25/ot-erhan-v-otec-emanuil-miusiulmaninyt-hristiianin.363362", "text": "Историята на отец Емануил започва в храм \"Св. Троица\" в Добрич. Тогава един мюсюлманин решава да се посвети на Господ. Как Ерхан става отец Емануил и колко дълъг е пътят от исляма до християнството?\r\nИма нещо магическо в историята на свещеника, който се отказва от Аллах, за да служи на Господ. До християнското си кръщение отчето живее с мюсюлманското си семейство.\r\n\"С името Ерхан живея до 33 години - до 2009 г. Кръстих се тогава с името Емил. Мога да кажа, че съм живял в семейство на фанатизирани мюсюлмани - свинско не се консумираше\", сподели той пред Bulgaria ON AIR.\r\nОтецът избира християнка за съпруга, но Господ не ги дарява с деца. Докато работи като строител в храм, Ерхан започва да поглежда към православието.\r\nПостепенно той започва постоянно да посещава божието място и да се моли за съпругата си и други хора, независимо, че е мюсюлманин. Това е моментът, в който Ерхан става Емил, а след учението си в Семинарията приема името Емануил.\r\nПо време на обучението си той не вярва, че ще стане свещеник. Подава документи на шега, за да уважи искането на своя кръстник - отец Стоян.\r\nВъпреки това няколко месеца по-късно става Божи служител, а след известно време става и предстоятел на храм \"Св. Троица\" в Добрич.\r\nДнес свещеникът се грижи както за храма, така и за социалния дом и неделното училище. Приема обрата в живота си като божия воля и смята, че Господ е един, без значение каква религия изповядваш.", "date": "2017.12.25", "title": "От Ерхан в Отец Емануил: Мюсюлманинът - християнин!"}
{"url": "https://www.dnes.bg/world/2017/12/25/putin-krachi-kym-nov-mandat-navalni-aut-ot-izborite.363376", "text": "Руската Централна избирателна комисия (ЦИК) обяви днес, че не допуска опозиционния лидер Алексей Навални до участие в президентските избори в страната напролет, тъй като е осъждан, предадоха световните агенции.\r\nЦИК взе решението с 12 гласа \"за\" при един \"въздържал се\".\r\nВчера инициативни групи номинираха Навални за участие в президентските избори на 18 март като независим кандидат.\r\nПредседателят на руската ЦИК Ела Памфилова днес уточни, че няма никакви забележки към процедурата, но подчерта, че опозиционерът няма право да се кандидатира, тъй като е осъден за тежко престъпление, предаде ТАСС, цитирана от БТА.\r\nПамфилова разкритикува Навални, че на практика е подвел своите привърженици.\r\nСамият опозиционер обяви, че ще обжалва решението да не бъде допуснат до участие в изборите, предаде Ройтерс.\r\nНавални призова за бойкот на президентския вот, ако жалбата му не бъде уважена.\r\n41-годишният руски опозиционен лидер има условна присъда за злоупотреба с държавни средства, която определи като политически мотивирана, припомня Асошиейтед прес. Агенцията отбелязва, че за да бъде допуснат Навални до участие в изборите, или трябва присъдата му да бъде отменена, или той трябва да получи специално разрешение.\r\nОпозиционният лидер бе задържан три пъти тази година за неразрешени протести, посочва Ройтерс.\r\nПрезидентът Владимир Путин се кандидатира като независим кандидат и се очаква да бъде преизбран безпроблемно за още един шестгодишен мандат на поста. Той се радва на рейтинг от над 80 процента в проучванията на общественото мнение.\r\nАсошиейтед прес определя Навални като най-сериозния опонент на Путин през цялото му управление.", "date": "2017.12.25", "title": "Путин крачи към нов мандат, Навални аут от изборите"}
{"url": "https://www.dnes.bg/mish-mash/2017/12/25/amerikanka-v-shok-poluchi-smetka-za-tok-za-284-mlrd.363375", "text": "Американска домакиня от щата Пенсилвания получи месечна сметка за консумирана от нея електроенергия в размер на 284 милиарда долара, предаде агенция ЮПИ.\r\nМери Хоромански, която е на 58 години, едва не изпаднала в шок, когато видяла за каква сума е таксувана. Преди седмица жената си включила допълнително в мрежата коледното осветление на елхата и дома. Но тя се усъмнила, че консумацията на лампичките може да навърти такава голяма сметка. Все пак ставало дума за сума, която е може би по-голяма от вътрешния брутен продукт на редица страни по света. \r\nВ крайна сметка Мери Хоромански изпратила съпруга си да се разправя с доставчика - електрорадпределителното дружество \"Пенелек\". В централата забелязали грешката и се оказало, че тяхна служителка е сложила точки на грешното място. Не ставало дума за 284.460.000.000 долара, а за 284.46 долара.(БТА)", "date": "2017.12.25", "title": "Американка в шок: Получи сметка за ток за... $284 млрд. "}
{"url": "https://www.dnes.bg/notifikacii/2017/12/25/gola-femen-ka-se-opita-da-grabne-bebeto-isus.363377", "text": "Гола до кръста активистка на феминистката организация \"Фемен\" се опита да грабне статуята на бебето Исус от сценката на Рождество Христово на площад \"Свети Петър\" във Ватикана, но беше спряна от полицията, предаде Ройтерс.\r\nФотограф на агенцията каза, че жената прескочила заграждението и се втурнала към сценката на Рождество Христово, крещейки \"Бог е жена\". Същият лозунг бил изписан на гърба й.\r\nВатикански служител по сигурността я спрял, докато тя се опитвала да грабне статуята. Жената била задържана.\r\nСлучката се разиграла около два часа преди папа Франциск да произнесе своето традиционно обръщение за Рождество Христово \"Урби ет Орби\" (\"Към града и към света\") пред около 50 000 души на площада.\r\nНа своя уебсайт \"Фемен\" идентифицира жената като Алиса Виноградова и я нарече \"секстремистка\". Организацията, основана в Украйна, казва, че целта й е \"пълна победа над патриархата\".\r\nАктивистка на \"Фемен\" извърши подобна проява на Рождество Христово през 2014 г., но успя да изнесе статуята от яслата, преди да бъде арестувана.", "date": "2017.12.25", "title": "Гола \"Фемен\"-ка се опита да грабне бебето Исус"}
{"url": "https://www.dnes.bg/world/2017/12/25/procesyt-sreshtu-opozicionni-jurnalisti-v-turciia-na-9-mart.363382", "text": "Процесът срещу журналисти и други хора, работещи в турския опозиционен вестник \"Джумхуриет\", ще продължи на 9 март, предаде Франс прес. Агенцията отбелязва, че делото предизвиква все по-голяма загриженост за свободата на медиите в Турция.\r\nОбщо 17 сътрудници на \"Джумхуриет\" са съдени за \"терористични дейности\". Турският ежедневник отхвърля тези обвинения като абсурдни и твърди, че целта на процеса е \"затваряне на устата\" на един от последните независими вестници в страната.\r\nСъдът в Истанбул постанови четирима от обвиняемите да останат в ареста до следващото заседание от процеса. Това са изпълнителният директор на \"Джумхуриет\" Акън Аталай, главният редактор Мурат Сабунджу, разследващият журналист Ахмет Шък и счетоводителят Емре Ипер.Следващото заседание ще се проведе в затвора в Силиври, в покрайнините на Истанбул.\r\nПроцесът предизвиква загриженост у западните партньори на Турция, където след опита за преврат миналата година бяха арестувани много журналисти. По данни на сайта Р24, специализиран за свободата на медиите, 170 журналисти са в затвори в страната.\r\nТурция е на 155-о място по свобода на медиите от общо 180 държави в индекса на ресорната неправителствена организация \"Репортери без граници\".(БТА)", "date": "2017.12.25", "title": "Процесът срещу опозиционни журналисти в Турция - на 9 март"}
{"url": "https://www.dnes.bg/world/2017/12/25/germaniia-bez-kabinet-tri-meseca-sled-izborite-ima-li-strah.363384", "text": "Германският президент Франк-Валтер Щайнмайер заяви днес, че страната не трябва да се притеснява от задънената улица със съставянето на правителство три месеца след парламентарните избори, съобщи Франс прес.\r\n\"Невинаги трябва да ни е страх от неочакваното. Това се отнася и за формирането на правителство, което отнема повече време от обикновено\", каза германският президент в традиционното си коледно послание.\r\n\"Уверявам ви, че държавата се справя с това, съгласно нормите, които нашата конституция е предвидила конкретно за този случай, макар и тези правила да не са били прилагани през последните десетилетия. Можем да имаме доверие\", допълни той.\r\nСлед парламентарните избори през септември, които не излъчиха ясен победител, Германия се опитва да излезе от политическата безизходица, отбелязва Франс прес.\r\nПрез ноември се провалиха преговорите за съставяне на управляваща коалиция между консерваторите, либералите и Зелените. Тогава Щайнмайер, който не иска да разпуска парламента и да свиква нови избори, оказа натиск върху социалдемократите да седнат на масата за преговори с консервативния блок на канцлера Ангела Меркел. Очаква се проучвателните преговори между двете формации да приключат на 12 януари, посочва Франс прес, цитирана от БТА.", "date": "2017.12.25", "title": "Германия без кабинет три месеца след изборите. Има ли страх?"}
{"url": "https://www.dnes.bg/football/2017/12/25/dimityr-penev-trenior-1-po-lafove-syshto.363366", "text": "Димитър Пенев е футболен треньор номер 1 на България за ХХ век. Освен с четвъртото място в света на САЩ'94 и още много футболни успехи Стратега от Мировяне има и много незабравими реплики.\r\nЕто една малка част от тях:\r\n\r\n(За някогашния т. нар. собственик на ЦСКА Прамод Митал)\r\n\r\n(Преди сблъсъка на ЦСКА с \"Атлетико\" Мадрид за Купата на УЕФА, 1998 г.)\r\n\r\n\r\n(Относно охолния начин на живот на националите по време на световното в САЩ)\r\n\r\n(Така е разузнал съперника Аржентина преди срещата ни с тях в САЩ)\r\n\r\n(Представя на отбора на ЦСКА бъдещия съперник \"Динамо\" Минск)\r\n\r\n(За постоянните си завръщания начело на ЦСКА и националния отбор)\r\n\r\n(Представя пред отбора новото попълнение на ЦСКА Трифон Иванов, 1988 г.)\r\n\r\n(След като му е направена забележка, че така играчите стават 12, Пената отвръща: \"Абе сега ще играем, или ще броим?\")\r\n„“ (бел. ред. всъщност „Пратера“ е обществен парк, в който се намира стадион „Ернст Хапел“). Около него има много люлки.“\r\nПената за Австрия\r\n\r\nПената напътства шофьор на автобус\r\n\r\nПената за Арабската пролет\r\n\r\nПената прави разбор\r\n\r\n(Пенев към Иво Димов)\r\n\r\n\r\nПената и теренът\r\n\r\nПената за отбора на Левски\r\n\r\n(разбор преди мач)\r\n\r\n", "date": "2017.12.25", "title": "Димитър Пенев - треньор №1, по лафове също"}
{"url": "https://www.dnes.bg/world/2017/12/25/myj-blysna-kolata-si-v-politicheska-centrala-v-berlin.363365", "text": "58-годишен мъж се блъсна с колата си, в която имало бидони с бензин и газови бутилки, в централата на Социалдемократическата партия в Берлин и после заяви пред полицаите, че е искал да се самоубие, съобщи днес германската полиция, цитирана от Франс прес и БТА.\r\nИнцидентът е станал през изминалата нощ. Във вътрешността на колата избухнал пожар, но веднага бил загасен от автоматичната противопожарна система на сградата. \r\nМъжът, за когото не се съобщават подробности, е откаран в болница с повърхностни рани на главата.\r\nМъжът също така казал, че преди това е оставил запалителни материали пред централата на консерваторите от ХДС.\r\nДействително портиерът на сградата на ХДС е съобщил, че неизвестен мъж е оставил малко преди 23:00 ч. местно време сак, съдържащ брикети и запалки за скара.\r\nПродължаваме да разследваме неговите мотиви и причините да вземе на прицел сградите на политически партии, заяви представител на берлинската криминална полиция, която е натоварена с разследването. ", "date": "2017.12.25", "title": "Мъж блъсна колата си в политическа централа в Берлин"}
{"url": "https://www.dnes.bg/usa/2017/12/25/erdogan-do-trymp-zashto-ne-me-popita-za-erusalim.363343", "text": "Президентът на Турция Реджеп Тайип Ердоган заяви, че неговият американски колега Доналд Тръмп е трябвало да му се обади, преди да обяви Ерусалим за столица на Израел, пише \"Hurriyet\".\r\n\"Няма причина да няма среща с Тръмп. От самото начало чакахме от него да ми се обади преди да обяви решението си, защото съм председател на Организацията за ислямско сътрудничество\", заяви Ердоган. \r\n\"Турция е от страните, към които трябваше да се направи допитване по въпроса. Вярвам, че тази грешка нямаше да се допусне, ако Тръмп се бе консултирал с нас\", допълни той.\r\nНа 6 декември Тръмп призна Ерусалим за столица на Израел въпреки международната съпротива, предизвиквайки остра реакция в мюсюлманския свят. \r\n ", "date": "2017.12.25", "title": "Ердоган до Тръмп: Защо не ме попита за Ерусалим!"}
{"url": "https://www.dnes.bg/za-da-se-razbirame/2017/12/25/znaete-li-che-diado-koleda-si-ima-poshtenski-kod.362939", "text": "Коледа е празник, който всяко семейство очаква с нетърпение. Традициите на Коледа сплотяват семейството и близките, правят атмосферата вкъщи магическа, стоплят сърцето.\r\nЗа да направим празника още по-интересен, ще ви разкажем някои любопитни факти за Коледа от цял свят.1. Коледа невинаги е била на 25 декември. Според Юлианския календар или казано разговорно „по стар стил“, Коледа се е празнувала на 7 януари.\r\n2. Можем да благодарим на принц Алберт за традицията с коледното дърво. През Средновековието по време на зимното слънцестоене в домовете в Западна Европа били поставяни вечнозелени клонки, които да напомнят за пролетта по време на студената зима.Германският кралски двор има заслуга за днешната традиция, която спазват християните по цял свят, а именно украсяването на коледно дърво у дома. Немският принц Алберт, женен за британската кралица Виктория, пръв решава да внесе цяло коледно дърво и да го украси край камината.\r\nДоказателство за това е картина, изобразяваща кралското семейство с наследниците си около украсена коледна елха. Картината е от 1848 година.3. Червеният костюм на Дядо Коледа е плод на реклама. Компания, създаваща популярна газирана напитка, в своя реклама от 1930 година за първи път представя Дядо Коледа в яркочервен костюм – такъв, какъвто го познаваме и днес. Допреди това мистичният старец е изобразяван в синьо, зелено, бяло и, разбира се, в червено. ", "date": "2017.12.25", "title": "Знаете ли, че... Дядо Коледа си има пощенски код?"}
{"url": "https://www.dnes.bg/televizia/2017/12/25/da-presledvash-liubovta-si-v-saga-za-forsaitovi.363031", "text": "Соумс заминава за Париж с последен опит да си върне Айрийн, но тя му отвръща с категоричен отказ. За да й отмъсти той използва връзката й с младия Джолиън в бракоразводните документи. Това обаче засилва отношенията им пред очите на всички и те решават да се оженят, а скоро след това Айрийн ражда син на име Джон.Соумс се жени за младата Анет, а неговият баща отчаяно иска внук преди да умре. За щастие Анет забременява, но раждането се усложнява и Соумс решава да спаси бебето, рискувайки живота на жена си. Като по чудо Анет оживява, но за лоша съдба на Соумс, ражда момиче.Бащата на Соумс е на смъртно легло, а за да го успокои Соумс го уверява, че му се е родил внук. При първата си среща с новородената си дъщеря Соумс е безразличен, но в момента, в който я поглежда, сърцето му се разтапя от любов...Гледайте \"Сага за Форсайтови\" на 25 декември от 20.00 часа по телевизия.", "date": "2017.12.25", "title": "Да преследваш любовта си в \"Сага за Форсайтови\""}
{"url": "https://www.dnes.bg/sofia/2017/12/25/13-avtomobila-osymnaha-bez-akumulatori-v-nadejda.363344", "text": "Масова кражба на автомобилни акумулатори в София – 13 коли бяха разбити за нощ в столичния квартал \"Надежда\". \r\nКолите са атакувани между 2 и 5 часа сутринта. Алармата не е спряла обирджиите, разказва пред bTV Цветан. \r\nАтаката на неизвестните крадци е помрачила празниците и на него, и на съседите му.\r\nСобствениците на разбитите коли предполагат, че акумулаторите ще бъдат продадени на вторични суровини. В пунктовете за тях се плащат по 10 лева за всеки.\r\nОт полицията заявиха, че разследват случая и издирват наглите апаши. \r\nА навръх Коледа потърпевшите ще трябва да отделят поне по 150 лв. за нови акумулатори и по още 50, за да сменят разбитите си стъкла.", "date": "2017.12.25", "title": "13 автомобила осъмнаха без акумулатори в \"Надежда\""}
{"url": "https://www.dnes.bg/sofia/2017/12/25/praznichno-parkirane-v-sofiia-28-i-29-obache-sa-plateni.363345", "text": "По време на празничните дни около Коледа и Нова година, в София ще се паркира безплатно в \"Синя\" и \"Зелена\" зона, припомнят от Центъра за градска мобилност.\r\nЖителите и гостите на столицата могат да ползват безплатно зоните на 25, 26, 27 и 30 декември 2017 г., както и на 1 януари 2018 г. \r\nВ списъка на дните се включват още 24 декември и 31 декември, които са неделни дни и тогава зоните за почасово платено паркиране не работят.\r\nНе забравяйте: 28 (четвъртък) и 29 (петък) декември са работни, съответно и паркирането ще бъде платено.\r\n ", "date": "2017.12.25", "title": "Празнично паркиране в София! 28 и 29 обаче са платени!"}
{"url": "https://www.dnes.bg/stranata/2017/12/25/prolet-posred-koleda-temperaturite-mejdu-11-i-16-s.363346", "text": "Днес ще е предимно слънчево, след обяд с временни увеличения на облачността. Ще духа слаб до умерен вятър от запад. \r\nДневните температури ще се повишат още и максималните ще бъдат между 11° и 16°. Такава е прогнозата за времето на Националния институт по метеорология и хидрология (НИМХ) при БАН.\r\nАтмосферното налягане е и ще се задържи малко по-високо от средното за декември. \r\nНад Черноморието ще бъде предимно слънчево. Ще духа слаб до умерен западен вятър. Максимални температури на въздуха: 12°-13°. Температурата на морската вода е 7°-9°. Вълнението на морето ще бъде 1-2 бала.\r\nПо планините ще бъде предимно слънчево. Ще духа умерен, по билата и временно силен северозападен вятър. Максимална температура на височина 1200 метра около 9°, на 2000 метра – около 3°.\r\n ", "date": "2017.12.25", "title": "Пролет посред Коледа! Температурите между 11° и 16°С"}
{"url": "https://www.dnes.bg/blizak-iztok/2017/12/25/erusalim-e-svetoven-grad-na-mira-a-moje-li-tam-da-ima-mir.363347", "text": "Напрежението в Близкия изток, породено от въпроса за Ерусалим и решението на Доналд Тръмп да признае града за столица на Израел, намери отражение и в среднощната рождествена литургия, която традиционно се отслужва във Витлеем, предадоха световните агенции.\r\nАпостолическият администратор на Латинската патриаршия на Ерусалим, монсеньор Пиербатиста Пицабала, отслужил литургията в присъствието на палестинския президент Махмуд Абас в Църквата на Рождество Христово, призова за кураж християните, които \"са обезпокоени и може би ужасени от намаляването на броя им в един регион, обхванат от вълнения\". \r\nОтносно полемиката за Ерусалим, Пицабала каза: \"Ерусалим е град на мира и не може да има мир, ако някой е изключен от него\". Така той продължи да се придържа към принципа, че Ерусалим трябва да остане град на два народа и на три религии.\r\n\"Ерусалим е нашата майка и ако майката изгуби някое от децата си, тя не може да намери покой, затова нека се молим за Ерусалим\", заяви Пицабала.\r\nТой призова онези, които имат властта, за да взимат решения за бъдещето, да имат кураж и да не се страхуват да рискуват и да не се отказват от визията си.\r\n\"Днес ние повече от всякога се нуждаем вие да водите една наистина сериозна политика. Въпреки многото разочарования от миналото и от тези дни, останете решителни и не се отказвайте от това да имате визия\", каза Пицабала на политиците.\r\nПосле той призова християните да се радват днес заради Рождество Христово въпреки всички трудности.\r\nХиляди поклонници, местни жители и туристи се стекоха във Витлеем, родното място на Исус Христос, за среднощната рождествена служба. Празничното настроение обаче бе помрачено от почти всекидневните протести в палестинските територии срещу решението на Тръмп за Ерусалим. На Бъдни вечер се изля и силен дъжд.", "date": "2017.12.25", "title": "Ерусалим е световен град на мира! А може ли там да има мир?"}
{"url": "https://www.dnes.bg/obshtestvo/2017/12/25/kalendarnata-promiana-v-bylgariia-ot-1916-godina.363351", "text": "\r\nНастоящата статия има за цел да проследи акта на държавните власти в    България от 1916 г., с който в страната се въвежда григорианският    календар, събитие твърде слабо разглеждано от историческа гледна точка.    За по-голяма яснота от самото начало ще посочим резултата от този акт -    реформата довежда до промяна само на гражданския календар.  Българската   Православна Църква продължава да се ръководи в  богослужебния си живот  от  традиционния църковен месецослов, който  органично е свързан с   пасхалистично-календарната система на Великия  индиктион, включващ в себе   си като неотменим структурен елемент  юлианския календар. Това  положение  остава неизменно до 1968 г., когато  не без въздействието на   комунистическите власти патриарх Кирил  осъществява календарната реформа в   Българската патриаршия.\r\nЗа мнимата „правилност” и за оспоримите научни досойнства на календара,    въведен от папа Григорий ХIII през 1582 г., е писано достатъчно на    различни места. Изяснена е неговата неприемливост от църковна гледна    точка, както и недостойните от морална гледна точка средства, с които е    наложен, първоначално в римокатолическия свят, след това в    протестантските страни, а през ХХ в. и сред православните. Настоящият    текст няма за цел да анализира принципните недостатъци на григорианското    летоброене, а да проследи историята на неговото налагане в  българската   държава.\r\nПървите опити да се въведе григорианският календар в следосвобожденска    България датират от 1896 г. Тогава у нас пристига от Италия    римокатолическият свещеник Цезар Тондини Де Кварнеги (от Ордена на    барнабитите), който се отличава с маниакална привързаност към идеята за    налагането на западния календар. Той намира един свой последовател в    България, Милан Шишманов, и двамата разработват проект за календарна    реформа. Проектът стига и до правителството на Народната партия    (1894-1899). Министър-председателят Константин Стоилов отказва да    проведе такава реформа, след като узнава за отрицателното мнение на    екзарх Йосиф и на Русия по въпроса. Различни лица, които свидетелстват    по случая, дават различна оценка за отношението на Стоилов. Според  Васил   Радославов (привърженик на реформата и политически опонент на  Стоилов)   министър-председателят е искал да проведе реформата, но се е  уплашил.   Според Стефан Савов Бобчев (противник на реформата, съпартиец  на   Стоилов) лидерът на Народната партия не е имал никакво намерение  да   прави подобни промени.\r\nМалко вероятно е Де Кварнеги да е действал на своя глава, твърде логично    е да се предположи, че е бил натоварен с мисия от Ватикана. Тактиката    му е йезуитска – твърди, че не иска непременно да бъде наложен    григорианският календар, а само „науката да тържествува и нищо друго”. В    хода на мисията става ясно, че „григорианците” не могат да постигнат    бърз успех, затова решават на първо време поне да вдигнат шум.    Стратегията им предвижда като следваща стъпка налагането на западния    календар за гражданска употреба и в международните връзки на България.    Обмисля се първоначално промяната на календара да не засяга Българската    Православна Църква и тя да запази своите подвижни и неподвижни   празници.  Мисията на де Кварнеги през 1896-1897 г. завършва съвсем   безуспешно.  Двадесет години по-късно обаче обстоятелствата за прилагане   на реформа  стават по-благоприятни, а сценарият, по който тя се   осъществява, се  оказва доста подобен на замисления от папския свещеник.\r\nКалендарната реформа от 1916 г. не е изолиран акт, тя представлява част    от няколкогодишна офанзива на светските власти срещу Българската    Православна Църква. Правителството, което подема тези враждебни    действия, е на Либералната коалиция, русофобска по външно-политическа    ориентация. Министър-председателят д-р Васил Радославов е същевременно и    министър на външните работи и изповеданията, факт, който му отрежда    важна роля в отношенията с Църквата. Либералите идват на власт на 4 юли    1913 г. в резултат на катастрофата в Междусъюзническата война. Още от    първите месеци на своето управление те застават срещу Св. Синод на    Българската Православна Църква. През октомври 1913 г. правителството    назначава комисия за преглед на сметките на Синода, което на практика се    оказва начало на финансова война. Кабинетът се опитва да отнеме    самостоятелността на Църквата по стопански въпроси, като ѝ натрапва свой    проект за бюджет. Архиереите отказват да го приемат. Като отговор    Министерският съвет в продължение на 8 месеца не изплаща издръжката на    Св. Синод. Конфронтацията продължава до лятото на 1914 г., когато    министър-председателят и финансовият министър Димитър Тончев най-сетне    скланят към отстъпки и помирение. Комисията за синодалните сметки е    закрита (с постановление на Министерски съвет от 20 август 1914 г.), без    да успее да намери нередности в стопанската дейност на Църквата.\r\nПак по същото време, на 16 октомври 1913 г. правителството прекратява    движението за покръстване на българите-мохамедани, започнало в Родопите и    Беломорието в хода на Балканската война. Кабинетът не само престава  да   подкрепя грижите на Българската православна църква за   новопокръстените,  но дори, обратно, подпомага връщането им към исляма.   Аргументът на  Радославов е „зачитане на вярата и народността на   всички”. Всъщност това  са политически мотивирани отстъпки пред   мюсюлманските първенци в новите  земи. Те са необходими на премиера, за   да си осигури гласове в  Народното събрание, където привържениците му   нямат мнозинство. Във  външно-политически план се правят жестове към   Турция. Тя изпраща свои  емисари в споменатите райони да агитират в   полза на Фердинанд и  Радославов, и същевременно в полза на исляма.   Кабинетът разпуска  неудобното му XVI Народно събрание в края на 1913 г.   През февруари 1914  г. коалицията на либералните партии печели крехко   мнозинство в новото  XVII Народно събрание именно с помощта на   мюсюлманските депутати от  Гюмюрджински окръг.\r\nМеждувременно, през втората половина на 1913 г. в русофобската преса се    разгръща кампания за уния на България с Рим. Кампанията вероятно има    подкрепата на правителството и двореца. На 27 ноември 1913 г. главата  на   Българската Църква екзарх Йосиф окончателно напуска Цариград и   пристига  в София. Маститият архиерей още при пристигането си отправя   укор към  политиката на цар Фердинанд, довела до крах на националните   идеали.  Много скоро, на 19 декември 1913 г., Св. Синод начело със своя    предстоятел излиза със Синодално послание против движението за уния.    „Православие и славянство” – така са определени в посланието духовните    опори на българския народ. Честолюбивият монарх не прощава критиките.    Тихият конфликт между главите на българската държава и Българската    Църква продължава до смъртта на екзарха на 10 юни 1915 г. Царят нито    веднъж не посещава болния архиерей, намиращ се недалеч от двореца, в    Синодната палата. Накрая не отива и на неговото погребение.\r\nВ хода на преговорите между Св. Синод и кабинета през 1914 г. лидерът на    управляващите Васил Радославов заявява категоричното си намерение за    дълбоки реформи в духовната сфера. Проектират се промени в  Екзархийския   устав и нов закон за вероизповеданията. Запитан от  Пловдивския   митрополит Максим относно слуховете за промени в Устава,  Радославов   отговаря директно: „Никакъв устав, всичко ще променим,  защото Синодът е   против нас, против правителството.” Смислени  доказателства в подкрепа  на  твърдението си, че Синодът е против  правителството, той не успява да   приведе. По-нататък в разговора  министърът на изповеданията омеква и   като резултат проектите за  нововъведения остават без реализация.   Междувременно големите събития в  международния живот отлагат за известно   време повдигането на църковни  въпроси.\r\nПрез лятото на 1914 г. започва Първата световна война. България запазва    неутралитет през първата година на войната, като се обмислят различни    бъдещи ходове. Решаващите фактори в страната – правителството и    дворецът, са настроени в полза на Централните сили (Германия,    Австро-Унгария и Османската империя), откъдето се очаква разрешаване на    македонския въпрос. В крайна сметка, на 1 октомври 1915 г. България    обявява мобилизация и война на Сърбия. За да защити своя съюзник, Русия    обявява война на България и в началото на октомври 1915 г. руският  флот   изпраща свои кораби срещу пристанище Варна, което е обстрелвано  откъм   морето. Ефектът от тази акция е крайно раздразнение в  управляващите   русофобски среди. На 19 октомври 1915 г. Министерският  съвет взема   решение храмът „Свети Александър Невски” да се преименува  на „Св.св.   Кирил и Методий”. Инициативата е на цар Фердинанд. Св.  Синод се изказва   против, но независимо от това правителството подготвя  законопроект за   преименуването и го представя в Парламента. Дали по  същото време не е   бил даден ход и на другата промяна – да се замени  досега действащият в   страната юлиански календар с григорианския?  Засега проучените документи   не дават отговор на този въпрос, но от  последвалите дебати е ясно, че   двете действия са свързани, като и  двете са израз на антируска политика.\r\nВсе пак не е основателно да се сведат подбудите за календарната реформа    само до едно моментно раздразнение на Радославовото правителство от    руската военна акция. Мотивите, стоящи зад решението, са по-дълбоки. Кои    са потенциалните сили, заинтересовани от такава стъпка? Една от    издигнатите хипотези е искане от страна на немското и австро-унгарското    командване към България да премине към григориански дати, за да се    уеднакви във военно-оперативно отношение със своите съюзници. Нищо от    последвалите в българското Народно събрание дебати обаче не дава    основание да се смята, че подобно искане е отправено официално от    съюзниците. Няма данни, които да сочат, че властите са били подложени на    външен натиск по този въпрос.\r\nКалендарната промяна е желана от масонството и е твърде вероятно    българските му последователи да са изиграли ключова роля при въвеждането    му. В хода на обсъжданията в парламента през март 1916 г. премиерът    Радославов споменава, че има сигурни сведения за това, че след не много    време новият стил ще се наложи и във всички останали православни   страни.  Приблизително така и става – едно от първите мероприятия на   болшевиките  в Русия е календарната реформа от 14 февруари (1 февруари   ст. ст.) 1918  г. Правителствата на Сърбия и Румъния я осъществяват   едновременно от 19  януари /1 февруари 1919 г., съвсем скоро след края   на войната. Във  всичките изброени случаи обаче промените остават в   областта на светските  дела, а поместните православни църкви запазват   традиционната  календарно-пасхалистична система. Отказването от нея в   църковен план  започва през 1920 г. с „Енцикликата” на Цариградския   патриарх. Участието  на лица, членове на масонски ложи, в този процес е   вън от съмнение.  Последната православна държава, която приема   григорианския календар, е  Гърция, като в този случай промяната е   наложена и на Гръцката  архиепископия (март 1924 г.). Що се отнася до   българското масонство, то  не може да се примири с факта, че дори и след   реформата на календара за  гражданска употреба Църквата остава вярна  на  своя, собствено църковния  календар. Активният общественик и  публицист  Евтим Спространов, член на  управляващата Либерална партия и  на масонска  ложа от 1914 г., продължава  да пише тенденциозни статии в  полза на  григорианския календарен стил и  след април 1916 г. с цел „да  натисне  „старите” владици”.\r\nПозицията на двореца по въпроса за календарните промени остава в сянка.    Фердинанд не се ангажира с пряко участие в дебата, но няма съмнение,  че   ще подкрепи една „григорианска” кауза. През годините на своето   царуване  той преминава през сложни перипетии на църковната политика.   След  възкачването му на българския престол, в периода 1887-1894,    римокатоликът Фердинанд първоначално е в конфронтация, понякога    по-рязка, понякога по-прикрита, с православните архиереи. През следващия    период (1894-1912) монархът поема по-тактична линия спрямо  българското   духовенство. Това е времето на добри отношения с  православна Русия.   Провалът на опитите му да основе католическа  династия довеждат и до   отлъчването му от Римската църква. Едва ли този  акт изиграва много   голяма роля за Фердинанд в личен план. Той е  сравнително безразличен към   религията и влюбен в собственото си „аз”.  Но независимо от всичко, той   докрай остава духовно привързан към  западната традиция, в която е   възпитан. В добавка към това Фердинанд  вероятно също членува в масонска   ложа, само че извън България. След  завоя на външната политика към   Австро-Унгария и Германия през 1913 г.  царят отново има шанс да провежда   действия, задоволяващи неговите  прозападни пристрастия. Неговата   задкулисна роля в реформата на  календара е твърде вероятна, макар и на   този етап да липсват  по-конкретни сведения по въпроса.\r\nКаквито и да са ролите на различните задкулисни политически фактори,    явната отговорност за въвеждането на западния календар в България се    пада на Васил Радославов и оглавявания от него кабинет. Показателен за    духовните позиции на управляващата либерална коалиция е дебатът по    законопроекта за преименуване на храма „Св. Александър Невски”, състоял    се в парламента на 2 март 1916 г. Дискусията е извънредно оживена.    Самият избор тенденциозно противопоставя руския княз-светец с    просветителите на православното славянство – светите братя Кирил и    Методий. В началото на ХХ в. те са считани категорично за българи,    затова и използването на тяхното име в случая има определен    националистически подтекст.\r\nЗлощастното развитие на политически интереси е поставило България във    война със Сърбия, а заедно с нея и с Русия. Останалите православни    държави – Гърция и Румъния, в дадения момент още поддържат официален    неутралитет, но е все по-ясно, че и те ще преминат към срещуположния    лагер. Състоянието на война с други православни народи прави възможни    твърде резки оценки за мястото на България в семейството на    Православието. Първата световна война е връх в развихрянето на    преекспонирания национализъм, прерастващ в шовинизъм. Православните    народи също се оказват заразени от тази болест и във всички православни    страни за мнозина е трудно да поставят чувството за единение в Христа    по-горе от изкушението на националното чувство. Най-тежък е този    конфликт на съвестта за българите, защото те са се оказали срещу    останалите. Състоянието на война, и същевременно на схизма, в което се    намира Българската екзархия, още повече усилва както гласовете отвън,    които считат българите за неистински православни, така и гласовете    вътре, които в озлоблението си сякаш искат да потвърдят това.\r\nРазбира се, не липсват и по-трезви гласове. В дебата за преименуването    на храма „Св. Александър Невски” ораторите на русофилските партии се    стремят да разграничат трайните исторически явления от кратковременните,    каквото е и състоянието на война между Русия и България. Опитът им да    защитят старото име на храма е издържан с редица уместни и   аргументирани  изказвания, но все пак русофобите се налагат при   гласуването. Така или  иначе, няколко години по-късно, вече след края на   войната, храмът пак  получава изначалното си име.\r\nПодготовката за календарната реформа е държана в тайна. Първият сигнал    за правителствените намерения дава една статия в официозния вестник    „Народни права”. Статията „Трябва ли да сменим нашия календар?” излиза в    два поредни броя на 24 и 25 февруари 1916 г. Според самия ѝ текст тя е    завършена на 15 февруари. Написана е от Стоян Ватралски, който   официално  не членува в никоя от управляващите партии. Лекотата, с която   се  критикува светоотеческата традиция, е обяснима, като се има   предвид, че  авторът е протестант. Замисълът за смяна на календара е   поднесен като  обществен слух по актуален въпрос. „У нас доста се   приказва за това [за  календарна реформа – б.а.]. Приказва се даже, че   правителството щяло да  внесе в Народното събрание проект за тази   реформа.” Подхвърля се  измамният аргумент, че България е част от едно   упорито малцинство, което  пази юлианския календар „заради близостта с   тромавия Ориент.” Статията  сипе ласкателства за премиера и лукаво   подмята, че той би могъл да се  окичи с още едно „славно дело”, ако   направи промяната бързо и радикално.  Откровено се казва, че смутните   времена са благоприятни за целта.  Накрая авторът пресмята, че   най-удобен момент би бил краят на месец  ноември и началото на декември.   Само че плановете на правителството са  други, много по-спешни.   Либералите избират за акцията си началото на  април, всъщност   най-неудобният от църковна гледна точка момент. Дали  Ватралски е бил   само частично посветен в замисъла или просто хвърля прах  в очите на   читателя е неясен въпрос, но тъй или иначе без решаващо  значение.\r\nНа 26 февруари 1916 г. правителството внася в Народното събрание    законопроект за промяна на календара, придружен със специален текст -    „Мотиви към законопроекта”. Обсъждането на първо четене протича на 9 и    10 март. Предвижда се новото отброяване на времето да започне от    следващия месец, като датата 31 март 1916 г. се последва от 14 април    1916 г. Краткият срок, заложен в проекта, показва ясно убедеността на    правителството, че реформата ще мине безпроблемно и бързо.    Парламентарният дебат обаче се разминава с очакванията им. От самото    начало става ясно, че текстовете не са дообмислени и в тях съществуват    две възможни интерпретации.\r\nЕдната интерпретация е за пълно налагане на григорианския календар,    включително на римокатолическата пасхалия. Логично това би означавало    датите на празниците да се оставят без промяна, но да се премине към    отбелязването им с 13 дни по-рано в абсолютното време. При този вариант    Богоявление, например, би се празнувало без промяна на 6 януари, но    реално това би значело избързване на празника и празнуването му на ден,    който за останалите православни народи е съвсем различен празник - 23    декември (Свв. 10 мъченици Критски, преп. Нифонт Кипърски и преп. Наум    Охридски).\r\nДругата възможна интерпретация е за преизчисляване на дните и месеците    на празниците, така че те да останат на местата си в абсолютно време,  но   с изместени дати 13 дни по-късно. В този случай Богоявление се    преизчислява от стара дата 6 януари на нова дата 19 януари. От    православна гледна точка това е по-приемливо, тъй като празникът трябва    да се отбелязва едновременно от всички църкви, независимо дали датата   ще  се води 6-ти или 19-ти.\r\nПървата от двете тенденции личи добре от мотивите към законопроекта.    Изтъкват се „научността” на григорианския календар, неговата    „прогресивност” и „обвързаността” на България със страните от Западна    Европа, които го използват. За страните, които използват юлианския    календар, не се споменава. В мотивите има специално обръщение към    Българската Православна Църква, в което се говори с привидно загрижен    тон за трудностите, които ще предизвика реформата в църковен план и се    обещава „всестранната държавна помощ”. Новата, тактична линия на    поведение към Църквата е знак за предвиждани непопулярни новости в    духовната сфера. Открито се дава обещание за „пълно освобождение на    нашата автокефална църковна организация”.\r\nКакво би могло да означава това? При състоянието на българския църковен    въпрос и международните отношения тогава, „пълно освобождение” би    значело единствено скъсване на Българската църква с останалия    православен свят и поемане на някакъв отделен път, наречен в документа    „завършена самостойност”. От изказванията на Радославов в защита на    законопроекта става ясно, че той има и други идеи в тази посока. Една от    тях е Българската Църква сама да си приготвя св. миро. Без да е   особено  чувствителен към духовната страна на проблема,   министър-председателят  се захваща за факта, че съществува схизма,   обявена от Цариградската  патриаршия през 1872 г., и твърде тенденциозно   представя Екзархията като  напълно непризната от останалите  православни  Църкви. Въпреки че на думи  признава Българската Църква за  част от  Православието, Радославов излага  възгледи, в които се съдържа  неприкрит  уклон към етнофилетизъм. Не е  случайно, че в много документи  и  изказвания на либералите се говори за  Българската църква като  „народна”  църква, а терминът „православна” често  се отбягва. Това  отговаря и на  терминологията, използвана от инославния  цар Фердинанд.\r\nУниатска, или по-скоро ранна икуменическа тенденция също присъства в    мотивите към законопроекта – през 1916 г. празнуването на Пасха съвпада    по двата календара. Въпросното съвпадение е изрично споменато като    извънредно благоприятно за въвеждане на ново времеброене. Това е намек,    който категорично говори за намерението на управляващите да наложат    григорианските календар и пасхалия на Църквата, така че православните в    България да празнуват Възкресение Христово с римокатолиците и    протестантите и да нарушат единството в това отношение с останалите    православни.\r\nСъщевременно в закона е застъпена и другата интерпретация на календарния    проблем. Текстът предвижда преизчисляване на датите за официалните    държавни празници, които са конкретно посочени: рожденият ден и денят на    възшествието на цар Фердинанд, именият ден на царица Елеонора,    рожденият ден на престолонаследника княз Борис и денят на победите.    Събитията следва да се празнуват с 13 дни изместване напред, логична    последица от премахването на 13-те дни между 1 и 14 април 1916 г. Един    от стремежите на властите е да заличат празника на Освобождението (19    февруари, денят на Санстефанския мирен договор), който напомня за    дължимата благодарност към омразната им Русия. Преизчисляването на    датата 19 февруари дава нова дата 3 март, но такъв официален празник не    присъства в правителствения проект. Вместо това се лансира въведеният   от  правителството празник Ден на победите (27 ноември), който да    ознаменува успехите на българската армия срещу сърбите през 1915 г. В    останалото личи опит за установяване на една празнична система, основана    на раболепие пред двореца.\r\nОсобено проблематичен в проектозакона е неговият член 6: „Тъй като    календарната реформа в нищо не засяга нито догмите, нито каноническите    правила и вътрешния верски живот на православната църква, и тъй като    погрешността на календара на Юлия Цезар е била констатирана още в    Никейския вселенски събор, то установените в закона за празниците    неприсъствени дни, господски и светийски, ще се празнуват на същите дати    по новия стил, чрез което се поправя погрешността на юлиянския    календар.” Аргументацията на този член е очевидно фалшива –    каноническите правила, свързани с календара, са много, а вътрешният    верски живот не може да остане незасегнат, дори само заради    „изчезването” на дните от 1 до 13 април 1916 г. Ако беше приложено    буквално, това щеше да означава изчезването дори на един Великден, който    се пада по юлиански календар на 10 април 1916 г. „Констатираната на    Никейския събор погрешност” на юлианския календар е папска измислица, и    канонистът Стефан Бобчев по-нататък изобличава довода като    несъстоятелен16. Той изчерпателно разкрива истинската роля на Първия    вселенски събор по отношение на календара. Колко, впрочем, авторите на    проекта ценят правилата на Събора, проличава от презрителната забележка    на министъра на вероизповеданията Радославов: „Но Никейски събор  имало,   послание някакво-си имало, постановено от него, което ни го  цитира г.   Бобчев тук с благоговение...”. Явно е, че доводите в чл. 6  са само   маска, зад която не се крие уважение към църковната традиция, а    благоговението на опонентите предизвиква сарказъм. Ако всички тези,  по   светски мислещи хора, знаеха малко повече за създаването на    григорианския календар, надали щяха безусловно да признаят така широко    прокламираната научност този календар, създаден от папските астрономи    към края на XVI в. Но в случая тях това не ги интересува. Всъщност    истинската цел е, ако е възможно, да се наложи на Църквата отбелязване    на празниците на същите дати по новия стил.\r\nТака или иначе принципът за преизчисляване на годишнини от важни събития    с преместването на техните дати 13 дни напред се разминава с идеята  на   григорианския календар. Нито реформата на папа Григорий XIII, нито    последвалото в различни страни въвеждане на григорианския календар е    било съпроводено от подобни корекции. По същината си те са били просто    отрязване на известен брой дни от календара. В българския случай при    подготовката на реформата се появява логичната мисъл, че ако един човек  е   роден на 17 януари (в случая – престолонаследникът княз Борис),  след   подобна промяна годишнината от това събитие трябва да се пада на  30   януари, а не пак на 17, защото в такъв случай броят изминалите дни  не би   бил 365, а 365-13, т.е. с 13 дни по-малко. В дълбочината си тази   логика  противоречи на григорианската, независимо от това доколко   авторите на  проекта го осъзнават. Отношението към времето при   поддръжниците на двата  календара е изначално различно – „григорианците”   мислят времето като  категория без духовно значение, съответно тя   подлежи на произволно  прекрояване (в случая мотивирано от   астрономически доводи). За  останалите обаче не е възможно времето от 13   дни просто да изчезне. Така  в крайна сметка самото преизчисляване на   датите означава неприемане по  същество на начина на мислене, който   поражда григорианската реформа.\r\nНа какво се дължи разминаването между посланието за пълно приемане на    григорианския календар и предвиденото в проектозакона преизчисляване на    датите? Едната причина е, че в проекта за реформа участват хора с    донякъде различни представи за това, което трябва да се направи.    Прибързаната им и хаотична работа веднага се забелязва от останалите.    Притиснати от ораторите на опозицията, управляващите неохотно признават,    че текстът на проектозакона и мотивите към него са недообмислени на    някои места и „трябва да се оправят”. Но главната причина за цялата    двусмисленост се крие в определена тактика – ако реформата не мине    отведнъж изцяло, особено ако Църквата не се съгласи с нея, тя да се    приложи постепенно. За светските учреждения решението е да няма бавене,    за духовната сфера може да се допусне временно изчакване. Празнуването    на Възкресение по новия стил, като най-специфично църковен въпрос,  може   да не се повдига още за известен период от време. Радославов,  един от   главните двигатели на реформата, със зле прикрито раздразнение  отстъпва  с  думите: „...туй не е научно, но нали искате още да държим  тъмнина в  туй  отношение, можем да се съгласим да остане това за  известно време   още...”\r\nЛично Васил Радославов е завършен „григорианец”. Той не вярва във    връзката между празниците и календара и разделя двете неща. „Аз пак    казвам, съжалявам, че религията се е заплела в календара, който е едно    летоброение, и при всичко, че празниците са второстепенна работа,  според   мене.” Под „календар” той разбира едно просто отброяване на  времето,   основано на чисто математически и астрономически принцип,  както го   нарича сам, „едно летоброение”. Радославов изглежда не вярва,  че   празниците, които църковното Предание е вградило в    календарно-пасхалистичната система на Великия индиктион, са нещо    съществено. Натрапва своето мнение, че календарът няма нищо общо с    догматите на Православието, че празниците са „второстепенна добавка” и    изтъква факта, че Църквата е променяла датите на някои празници.    Очевидно е, че мисленето на Васил Радославов е много далече от понятията    догматическо, каноническо и литургично предание на Църквата.. В  цялата   си риторика по темата министърът на изповеданията, не дотам  изповядващ   православна вяра, съзнателно замъглява въпроса за онези  празници,  които  са именно църковни по своя характер, но са празнувани  всенародно  по  градове и села. Постоянно изтъква кои въпроси са изцяло  църковни и   подчертава, че не желае да се меси в тях – това особено  важи за   изчисляването на Пасхата. От думите му обаче личи желание да  се върне на   темата за празниците, и специално за Великден, по-късно,  след известно   привикване към новия календар. Един от представителите  на опозицията   иронично задава въпрос кога ще се празнува именият ден  на   министър-председателя.\r\nПарламентарната опозиция полемизира успешно срещу предвижданите промени.    Много силни и сполучливи изказвания правят ораторите на Народната    партия С. С. Бобчев, специалист по църковно право, и на Демократическата    – Александър Гиргинов. Те защитават православната вяра на българина и    свързания с нея календар. Посочват се премълчаните от правителството    недостатъци на григорианския календар, изобличава се и скритата  униатска   линия в проекта. Атакуван е и объркващият, двусмислен  характер на   текстовете. Други оратори също определят реформата като  посегателство   срещу Православието. Някои признават, че самите те не са  силно вярващи,   но издигат своя глас в името на обикновените  православни българи, които   са ги избрали в Народното събрание.  Единствената опозиционна група,   която подкрепя реформата, са тесните  социалисти, водени от открит   атеизъм.\r\nС раздразнение либералите отстъпват по някои точки. На 10 март    Радославов иска гласуване на първо четене, след което приема отделни    членове да бъдат отредактирани наново. Два дни по-късно, на второ четене    са внесени текстове, от които отпадат най-проблематичните    изрази.19Премахнати са намеците за празнуване на Пасха по григориански    календар и подметнатото обещание за „пълна автокефалия”. Изяснен е    по-добре и механизмът за преизчисляване на датите. В крайна сметка, на    12 март 1916 г. законът за въвеждане на григорианския календар в    България е гласуван и скоро след това приведен в действие.\r\nПотърсено ли е мнението на Св. Синод? Същият въпрос задава и С. С.    Бобчев, може би най-загриженият за проблемите на Църквата депутат. И сам    отговаря: „Май, май, не е потърсено...” Изразът на Бобчев е доста    уместен – контакти между министър-председателя и отделни архиереи има,    но официално и ясно споразумение липсва. Поради военновременната  цензура   информацията в печата е доста оскъдна и редица искрено  изразени   критични мнения за правителствената политика не виждат бял  свят. По   същото време голям брой свещеници не се намират сред паството  си, тъй   като са мобилизирани да служат като военно духовенство, в  църквите по   новоприсъединените земи или във военните болници. Едно от  обвиненията на   опозицията се оправдава изцяло – моментът за  календарната реформа е   избран така, че гласът на Църквата да не може  да бъде чут добре. Все пак   от оскъдната информация в „Църковен  вестник” става ясно, че архиереите   имат срещи с премиера–министър на  изповеданията. На 22 януари 1916 г.  се  провежда разговор между него и  Софийския митрополит Партений,   наместник-председател на Св. Синод.  Месец по-късно синодалният орган   съобщава за „продължителен разговор  върху някои църковно-обществени   въпроси” между Велешкия митрополит  Мелетий и министър-председателя   Радославов. Какво точно е дискутирано в  кабинета на премиера, сега е   трудно да се каже. Едва ли обаче  календарният въпрос е бил подминат.\r\nТочно в разгара на обсъжданията в Народното събрание, между 3 и 31 март    1916 г. в Софийската Синодна палата се провежда пролетната сесия на  Св.   Синод. Присъстват всички синодални архиереи – председателстващият    Софийски митрополит Партений и членовете: Врачански митрополит  Климент,   Доростоло-Червенски митрополит Василий и Пловдивски  митрополит Максим,   който участва в заседанията за по-кратко (между 8 и  20 март). Секретар   на Синода е богословът и историк Станимир  Станимиров. Тяхната позиция   относно календара предстои да се установи в  детайли. От парламентарните   дебати става ясно, че Синодът е изпратил  до правителството едно писмо с   отрицателно становище по замислената  реформа. Въпреки това либералите  се  надяват на някаква промяна от  страна на Синода. „Ами отде знаете, че  и  църквата няма да празнува по  новия календар? Нали става едно   размърдване!” подхвърля ораторът на  управляващите Константин х. Калчев.   „Мнението на църковната власт се  знае”, контрират го от опозицията.   „Нищо не значи едно писано писмо”,  опитва да омаловажи проблема х.   Калчев.\r\nРадославов се изказва ласкателно за позицията на отделни владици, с    които е разговарял на тема реформи. „Ние ли ще бъдем против прогреса?”,    цитира ги той, без да назовава лица. Възможно е някои висши български    духовници да са изрекли дипломатични думи, казани, за да защитят  мястото   и авторитета на Църквата, поставена в сложни, понякога  конфликтни   отношения със светските власти. Но съзнанието за вярност  към   православното Предание също е живо. Изправени пред дилемата „за” и    „против” календарната реформа, йерарсите на Българската екзархия през    1916 г не отстъпват от собствено църковната позиция по този въпрос.    Достойнството, проявено от тях, заслужава признанието на следващите    поколения.Горчива истина е, че мнозинството в българския политически и    интелектуален елит в началото на ХХ в. вече се е отдалечило от вярата и    Църквата. Дори в изказванията на някои застъпници на юлианския  календар   се чувства повече дълг към традицията и вярата на народа,  отколкото   позиция, продиктувана от активно лично църковно съзнание.  Това   предопределя и резултата след гласуването – България става  първата   православна държава, която приема григорианския календар за  светска   употреба. Но независимо от това би следвало да отдадем  дължимото на   всички защитници на традиционния църковен календар – те  успяват да   опазят т. нар. стар стил за Църквата и тази победа се  задържа в   продължение на десетилетия. През 1916 г. връзката на  българското   общество и неговите водачи с църковния аспект на  календарния въпрос все   още не е прекъсната. Може би най-добре това  изразява демократът   Александър Гиргинов с думите: „Не може да има  просветен православен   духовник, който да изразява своята просветеност в  това, че празнува   църковен православен празник на една друга дата от  онази, на която се   празнува от общата православна църква”.", "date": "2017.12.25", "title": "Календарната промяна в България от 1916 година"}
{"url": "https://www.dnes.bg/notifikacii/2017/12/25/papata-zove-za-syprichasnost-kym-migrantite-te-niamat-vina.363353", "text": "Папа Франциск призова католиците по света да не забравят страданията на мигрантите, които \"са изгонени от родните си земи\" от лидери \"искащи да проливат невинна кръв\", предава AFP.\r\n\"Толкова много стъпки са скрити в стъпките на Йосиф и Мария\", заяви Папата на богомолците в базиликата \"Свети Петър\". \r\n\"Ние виждаме следите на милиони хора, които не са избрали да си тръгнат сами, а са изгонени от земите си, напуснали са любимите си\", допълни той.\r\nСпоред него мнозина от погълнатите от настоящата мигрантска криза са били заставени да бягат от лидери, \"които, за да наложат властта си и да увеличат богатството си, не виждат проблем в проливането на невинна кръв\".", "date": "2017.12.25", "title": "Папата зове за съпричасност към мигрантите: Те нямат вина!"}
{"url": "https://www.dnes.bg/stranata/2017/12/25/9-romski-baraki-izgoriaha-v-plovdivskiia-sheker-mahala.363354", "text": "9 незаконни постройки са изгорели при пожар в ромския квартал \"Шекер махала\" в Пловдив, съобщиха от МВР.\r\nСигналът за огнената стихия на ул. \"Напредък\" е подаден около 17:00 часа вчера. На място веднага са били изпратени пожарни автомобили. \r\nУстановено е, че горят 9 незаконни постройки, изградени от тухли, дървен материал и ламарини, с обща площ около 400 кв. м. За щастие няма пострадали.\r\nПричината за възникване на пожара и щетите са в процес на установяване. \r\nНа местопроизшествието е извършен оглед. Случаят е докладван на Районната прокуратура в града, образувано е досъдебно производство.\r\n ", "date": "2017.12.25", "title": "9 ромски бараки изгоряха в пловдивския \"Шекер махала\""}
{"url": "https://www.dnes.bg/akoshtete-vqrvaite/2017/12/25/realni-kak-izglejdat-supermodelite-zad-kulisite.363196", "text": "В случай че някой все още не е разбрал – шоуто на Victoria’s Secret свърши съвсем скоро. Беше зрелостно както винаги, а моделите - невероятно чаровни.\r\n \r\nНо какво се случва зад кулисите? Искате ли да видите дамите без грим, докато ги подготвят за представлението?Киначе ще научите, че модели като Грейс Елизабет се промъкват в последната минута, докато нейни колежки вече са прекарали часове в подготовка?\r\n \r\nМоделите не спряха да си правят селфита още от момента, в който кацнаха в Шанхай.", "date": "2017.12.25", "title": "Реални! Как изглеждат супермоделите зад кулисите?"}
{"url": "https://www.dnes.bg/obshtestvo/2017/12/25/patriarhyt-kym-bylgarite-bog-se-rodi-zaradi-nas.363355", "text": "Христовото Рождение озарява всеки от нас и цялото творение. Това каза Негово светейшество Българският патриарх и Софийски митрополит Неофит в патриаршеско и синодално послание за Рождество Христово\r\n\"И затова, в неизразимата си радост и благодарност, Църквата тържествува и изповядва: \"Девицата днес ражда Свръхестествения, и земята поднася на Непристъпния пещера Ангели с пастирите славословят, а мъдреците със звездата пътешестват. Защото заради нас се роди Младенец Предвечният Бог\", заяви българският патриарх.\r\n\"Прекланяме се пред величието на безграничната и жертвена Божия любов към нас и, следвайки звездата, заедно с мъдреците, мислено се отправяме към приютилата Го пещера, където, присъединявайки се към ангелския хор, пеем и възпяваме: \"Твоето Рождество, Христе Боже наш, озари света със светлината на познанието\", добави той. \r\nПо думите му, възприел човешката природа, Бог се ражда, за да освободи човечеството от онзи, който незаконно e притежавал властта на греха и смъртта.\r\n\"Възлюбени в Господа, като следваме Господните повели, апостолските наставления и думите на светите наши отци, да постоянстваме във вярата и в усвояването на плодовете от спасителното за нас Въплъщение на Божия Син и наш Господ Иисус Христос. Нека с думите и делата си бъдем истински Господни ученици, Негови свидетели и възвестители на святата Му воля, проповедници на спасителното за човеците евангелско благовестие, та по завета Христов, като виждат делата ни, всички да познаят Истината и да прославят Небесния наш Отец. Нека със слово и дело подражаваме на Неговата жертвена любов към нас, както и Сам Той ни казва: \"По това ще познаят всички, че сте Мои ученици, ако любов имате помежду си\", заяви патриарх Неофит.\r\n\"В деня на славното Христово Рождество отечески приветстваме всички верни чеда на светата наша Православна Църква в Родината ни и далеч от нейните предели, като всесърдечно благопожелаваме на всички вас крепко здраве, бодър дух и благословени от Бога успехи във всяко богоугодно и доброполезно начинание! Божията милост и любов, благодат и мир на раждащия се днес във Витлеем Богомладенец и общението в Светия Дух да бъдат с всички нас\", каза още патриарх Неофит.", "date": "2017.12.25", "title": "Патриархът към българите: Бог се роди, заради нас!"}
{"url": "https://www.dnes.bg/health/2017/12/25/mominska-vratiga-lekuva-migrena.363074", "text": "Билката моминска вратига (Tanacetum parthenium) e най-мощното природно средство за овладяване на мигрената. Самостоятелно за приготвяне на отвара или като екстракт, включен в състава на редица медикаменти, вратигата носи сериозно облекчение при силно мигренозно главоболие. ", "date": "2017.12.25", "title": "Моминска вратига лекува мигрена"}
{"url": "https://www.dnes.bg/notifikacii/2017/12/25/matrioshka-tur-zagyrbva-ski-kurortite-na-bylgariia.363348", "text": "Руският туроператор \"Матрьошка тур\" съобщи, че съкращава превозите си до София и до скикурортите на България, предаде ТАСС.\r\nВ съобщение на компанията, качено в сайта й, се казва, че са отменени полетите на 28 декември 2017 г., на 3 януари 2018 г. и на 10 януари 2010 г. по маршрута Санкт Петербург-София-Санкт Петербург. \r\nТази мярка се обославя от ниската натовареност на полетите и от форсмажорна ситуация, свързана със самолетна програма на туроператора до китайския остров Хайнан. \r\nКомпанията е уведомила освен това туристите и партньорите за съкращаване на превозите до курортите Банско, Пампорово и Боровец.\r\nПо-рано бе съобщено, че над 200 руснаци вече от няколко дни не могат да излетят от китайския курортен остров Хайнан, тъй като китайските власти не са потвърдили времевите слотове (времевите периоди за излитане) на авиокомпания Икар, изпълняваща полетна програма до Хайкоу на Хайнан от пет руски града. \r\nС тази авиокомпания е трябвало да се приберат у дома туристи на две руски фирми, сред които и \"Матрьошка тур\". За прибирането на туристите са били задействани четири авиокомпании - Чайна саутърн еърлайнс, Аерофлот, Ай-Флай и Уралските авиолинии.\r\n\"Матрьошка тур\" по-рано заяви, че е предложила на руснаците, закупили пътувания до Хайнан в периода 22 декември -26 януари, да се възползват от оферта за отдих в Израел. На онези, които откажат алтернативата, туроператорът ще върне парите.\r\n ", "date": "2017.12.25", "title": "\"Матрьошка тур\" загърбва ски курортите на България!?"}
{"url": "https://www.dnes.bg/eu/2017/12/25/orban-poiska-ot-diado-koleda-zashtita-na-hristiianite.363349", "text": "Унгарският министър-председател Виктор Орбан написа обръщение по случай Коледа към християните в страната си и в Европа, публикувано на интернет-страница на консервативния портал \"Magyar Idők\".\r\nНие, европейците живеем в култура, създадена от ученията на Христос. Замислям се за известната поговорка на покойния унгарски министър-председател Йожеф Антал: \"В Европа дори атеистите са християни\".\r\nСпоред Евангелието на Марк втората заповед на Христос звучи като: \"Обичай ближния, както обичаш себе си\". В Европа днес често споменават това, искайки да ни обвинят, че макар да се обявяваме за християнин, ние не искаме или дори не позволяваме на милиони от други континенти да се заселят в Европа. Но те забравят втората част от заповедта: \" Трябва да обичаме ближния си, но също така трябва да обичаме себе си. Да се обичаме също означава да се грижим и да защитаваме това, което сме. Да обичаме себе си означава, че обичаме нашата страна, нашата нация, нашето семейство.\r\nКогато изчертаваме границите на нашата идентичност, отбелязваме християнската култура като източник на нашата гордост и поддържаща сила. Християнството е култура и цивилизация. Ние живеем в него. Не става въпрос за това колко хора ходят на църква или колко се молят честно. Културата е реалността на всекидневния живот. За европейците християнската култура определя ежедневието ни.\r\nОсновите на европейския живот сега са подложени на атака. Не искаме да преименуваме коледните си традиции и не искаме да ги защитаваме с бетонни блокове. Не искаме да лишаваме децата от Дядо Коледа. Не искаме да ни отнемат празника на Рождеството. Не искаме притеснения и страхове да ни придружават на празничното поклонение. Не искаме никой да тормози дъщерите и жените ни в тълпата, която посреща Новата година\", написа той.", "date": "2017.12.25", "title": "Орбан поиска от Дядо Коледа: Защита на християните!"}
{"url": "https://www.dnes.bg/business/2017/12/25/evropeiskiiat-syd-razreshi-gazovite-rezervi-da-stoiat-v-chujbina.363358", "text": "Европейският съд разреши на газовите доставчици да държат националните резерви в друга европейска държава, ако това им е по-изгодно.\r\nМагистратите в Люксембург отсъдиха срещу френската държава по дело, което газовите компании Eni, UPRIGAZ и Power France заведоха срещу изискването да съхраняват поне 80 процента от националните резерви за спешни случаи на френска територия.\r\nСпоред магистратите обаче такова изискване нарушава конкурентността и застрашава работата на вътрешния пазар като не позволява на газовите доставчици да се възползват от по-изгодни условия в газовите хранилища на други европейски държави. Освен това, като ги задължава да държат резервите на френска територия, Париж не позволява на съседите си, да се възползват от газа на тези компании в резероарите на собствена територия в случай на авария или недостиг на синьо гориво.\r\nСъдебното решение няма да доведе до директни промени в европейската регулация, но всички национални съдилища, към които газови доставчици се обърнат с подобно питане, ще трябва да отсъждат в същата посока.\r\nЕвропейските магистрати обаче са съгласни с френските магистрати, че националните власти могат да въвеждат допълнителни изисквания към доставчиците, за да защитят т.нар уязвими потребители. През 2010 г. ЕС въведе серия задължения към тази категория клиенти, сред които е осигуряването на непрекъснати доставки на газ, включително при аварии и спиране на газопроводи.\r\nМеждувременно България трябва да въведе до средата на 2018 г влязло в сила на 1 ноември ново еворейско законодателство за газовите доставки. Според него държавите от ЕС могат взаимно да си помагат при газова криза, като предоставените количества газ се заплащат от страната получател по механизъм, създаден за първи път в Съюза.\r\nЗаконодателството беше прието, след като през 2009 г. България и още няколко страни в Източна Европа пострадаха от спирането на руските доставки през Украйна. Тогава българите стояха няколко дни на студено, след като националните хранилища бяха изчерпани до дъно, а българската енергийна система не можа да набави газ от околните държави, за да възстанови топлоподаването.\r\nПрез 2014 г Брюксел направи стрес тестове в държавите членки за сигурността на газоподаването. Анализът показа, че България ще бъде сред най-засегнатите държави от прекратяването на преноса на руска газ през Украйна. Очаква се това да стане през 2019 г, като плановете на Москва са да пренасочи трасетата за Европа през две нови тръби - Северен поток 2 и Турски поток.", "date": "2017.12.25", "title": "Европейският съд разреши газовите резерви да стоят в чужбина"}
{"url": "https://www.dnes.bg/obshtestvo/2017/12/25/da-bydem-po-dobri-boji-sin-se-rodi-sys-zdrave-vsichki-da-dari.363295", "text": "Честита Коледа! Днес Божи син се роди! Със здраве всички да дари, да бъдем по добри, мир и радост на Земята да цари!\r\nРождество Христово е един от най-големите християнски празници, на който се чества раждането на Сина Божи - Исус Христос.\r\nПравославните християни честват Рождество на 25 декември, а у нас празникът започва още на 24 декември - Бъдни вечер (Малка Коледа). Из цяла България тръгват коледарите, които обикалят с дрянови пръчки - сурвакници и торбички, тропат по вратите, влизат в къщите и пеят коледарски песни, стихове и благословии.\r\nСпоред Евангелието Христос се ражда в пещера във Витлеем. В момента на рождеството в небето пламва необикновена светлина и ангел възвестява, че на света е дошъл Спасителят. \r\nСпоред религиозните вярвания именно идването на Христос на Земята дава началото на една нова ера в човечеството. \r\nМакар да е свързвано с християнската религия и вярвания, Рождество Христово се отбелязва и от много страни, изповядващи други религии. \r\nВ тях то се е превърнало повече като един вид светски празник, свързан с раздаването на подаръци. Въпреки различните им вярвания, хората навсякъде по света са започнали да възприемат Коледа като един ден, който сплотява и сближава, един ден, който ги прави дори и малко по-добри.\r\nПостите свършват и на празничната трапеза днес слагаме пача, свинско печено, печена кокошка, кървавица, наденица, кюфтета, сланина, пастърма със зеле, сарми, баница, пита, медени сладки.\r\nИмен ден имат всички, които носят имената Христо, Христина, Христофор, Радост, Радостин, Радостина, Радослав, Райко, Радка, Румен, Румяна, Кристина, Кристиан, Кристиана, Кристияна, Кристиян, Йосиф, Божан, Божана, Божин, Божил, Радомир и други. \r\nЕкипът на Dnes.bg честити празника на всички свои читатели и пожелава много здраве, топлина, уют и благополучие! Да е благословена и мирна идната 2018 година.", "date": "2017.12.25", "title": "Да бъдем по-добри, Божи син се роди! Със здраве всички да дари..."}
{"url": "https://www.dnes.bg/politika/2017/12/25/ns-ne-se-syrdi-deputate-shte-slushat-li-poveche.363340", "text": "Шест дисциплинарни наказания, наложени на четирима депутати. Три за Антон Кутев, по едно за Корнелия Нинова, Стоян Мирчев и Юлиан Ангелов. \r\nНаказанието на лидера на БСП дори коства поста председател на Народното събрание на Димитър Главчев от ГЕРБ. А в опита си да я защити Антон Кутев се сдоби с хеттрик, съобщава Bulgaria ON AIR.\r\nКои са най-наказваните депутати в 44-ото Народно събрание? Ще слушат ли повече или ще ги наказват повече през следващата година? \r\n ", "date": "2017.12.25", "title": "НС – Не се Сърди... депутате! Ще слушат ли повече?"}
{"url": "https://www.dnes.bg/science/2017/12/25/susha-superchoveci-horata-izchezvat-ot-zemiata.363341", "text": "Миналата година световноизвестният астрофизик Стивън Хокинг предупреди, че на човечеството едва ли му остават още 1000 години на Земята. Той призова колкото е възможно по-бързо да бъдат създадени колонии на други подходящи за живот планети в Слънчевата система, тъй като изтреблението вече е неизбежно. На основата на тази прогноза американски медии определиха 25 причини, които могат да доведат до изчезването на човечеството в следващите 10 века.\r\n\r\nГоляма част от изследователите на този проблем се съгласяват, че максималният капацитет от хора, които Земята може да издържи, е между 9 и 10 милиарда души. По данни на ООН предупредителната бариера от 9 млрд. души ще бъде достигната през 2050 г., а през 2100 г. ще бъде премината червената линия на 10-те милиарда.\r\n\r\nЗа това е достатъчно натискането на едно копче. Ще успее ли човечеството да се контролира още дълго? Тази задача става все по-сложна, защото все повече държави се сдобиват или искат да се сдобият с ядрено оръжие.\r\nМакар учени от САЩ наскоро да успокоиха, че са на път да създадат нови супербиотици, човечеството бързо се приближава към момента, когато всички съвременни антибиотици ще бъдат напълно безполезни срещу еволюиращите и мутиращи микроби.\r\n\r\nМалко вероятно е, но е възможно взрив (хипернова) в далечна галактика да освободи такова огромно количество енергия, че това да се отрази на живота на Земята. Една от възможните последици е появата на неочаквани мутации.\r\n\r\nМагнитните полюси на Земята вече няколко пъти са сменяли положението си през предишните епохи и някои теоретици смятат, че това е повлияло на развитието на нашата цивилизация. Възможно е в близко време да преживеем още една такава промяна, която би могла да доведе до унищожението ѝ. \r\n\r\nТова е пряко свързано с тероризма и нарастването на броя на участниците на световната сцена. Докато преди няколко десетилетия малки организирани банди действаха на местно ниво, днес те могат да нанасят вреда на целия свят само с едно натискане на клавишите и да създадат невиждан хаос.\r\n\r\nУчените отбелязват, че все по-големият “преразход” на ресурсите на планетата води до “изчезване на гори, суша, недостиг на питейна вода, ерозия на почвата, загуба на биоразнообразие и увеличаване на въглеродния диоксид в атмосферата.”\r\n\r\nГолемият адронен колайдер на ЦЕРН помага на учените да разберат как е устроен светът. Съществува обаче страх, че е възможно по случайност да бъде създадена черна дупка, която да го погълне. \r\n\r\nЕколози отдавна бият тревога, че запасите на питейна вода по света застрашително намаляват и са сред първите, които ще се изчерпят. Сушата ще направи невъзможни за живот големи пространства, а една от големите бъдещи заплахи са именно войните за вода.\r\n\r\nФактът, че все още нищо не е унищожило чевечеството до ден днешен, може да накара хората да възприемат апокалиптичните събития като съвсем малко вероятни и това да ги остави неподготвени срещу бедите.\r\n\r\nАко четете тези редове, вие вероятно възприемате храната като даденост. Но не е далече моментът, когато човечеството вече няма да може да се изхранва поради пренаселването и изчерпването на ресурсите, за които вече стана дума.\r\nБлагодарение на големите постижения в генетиката създаването на “дизайнерски” бебета вече е реалност. Какво би могло да спре правителствата по света в един момент да поискат да създадат армии от свръхчовеци. Така изкуствено създадена еволюция може да доведе до изчезването на човечеството. \r\n\r\nТака учените наричат хипотетичен инцидент, при който неконтролируема самовъзпроизвеждаща се нанотехнология ще се разраства дотогава, докато напълно превземе Земята.\r\nДоколкото генното инженерство става все по-развито, съвсем скоро чрез него ще може да се вършат непоправими злини ако то е в ръцете на лоши хора. Не е изключено устойчивостта срещу антибиотиците например да не е случайна, а преднамерена.\r\n\r\nМного се говори за презаселването, но опасност представлява и обратната тенденция. В развитите страни семействата имат по едно дете или изобщо нямат. А кога изобщо ще престанат да се раждат деца? Япония например вече е изправена пред почти катастрофална демографска криза.\r\n\r\nПовечето учени не се съмняват в съществуването на извънземен живот. При това на по-високоразвита от нас цивилизация. Затова и известни хора като милиардера Елън Мъск например са против това да се изпращат съобщения в Космоса чрез програмата за изкуствен интелект. Ако са много по-умни от нас, има голяма вероятност извънземните да поискат да ни подчинят. \r\nМакар засега повечето слънчеви бури да са сравнително безопасни, известно е, че те влияят негативно на енергосистемата ни. Една изключително мощна слънчева буря обаче би могла да създаде хаос, който бързо може да доведе до гибел.\r\n\r\nУчени отбелязват, че има 1% вероятност орбитата му да стане нестабилна заради гравитационното привличане на Юпитер. Моделиране разкрива 4 сценария за развитие на ситуацията: изхвърляне от Слънчевата система, падане върху Слънцето, сблъсък с Венера и сблъсък със Земята.\r\nТова е една от най-често споменаваните напоследък причини за евентуалния край на света. Промяната в климата води до неочаквани по сила природни катаклизми и до повишение на нивото на световния океан, което би потопило гъстонаселени части от сушата.\r\n\r\nЕдна от най-популярните теории за измирането на динозаврите е, че това е станало именно заради падане на космическа скала. Хората биха могли да избегнат тази потенциална опасност, ако не бяха толкова заети да се бият едни срещу други.\r\nПромените на климата водят до нестабилност в екосистемите. Една от последиците от такава нестабилност е възможността за поява на мегацунами. Макар да не биха могли да унищожат цялото човечество наведнъж, вълните може да са достатъчно мощни, за да нарушат равновесието и да доведат до низходяща спирала.\r\n\r\nПрез октомври т.г. учени предупредиха, че супервулканът Йелоустоун в САЩ може да изригне по-рано от предвиденото и да затрие живота не само на този континент, но и на цялата планета. За по-ясна представа – унищожаването на Помпей от Везувий ще е детска игра в сравнение с подобно събитие.\r\n\r\nЗасега неговото всевластие е обект главно на научната фантастика, но развитието му е толкова неудържимо, че все повече хора се питат кога ли машините ще вземат господството, превръщайки хората в свои роби.\r\n\r\nТази причина изглежда странна в контекста на останалите, но според експертите краят на американското световно лидерство може да доведе до спад на икономиката и до безредици.\r\n\r\nЛесният достъп до информация чрез интернет е едно от големите постижения на човечеството, но фалшивите новини са на път да го превърнат в неговата противоположност. Ще се справят ли хората с тази ситуация, или ще започнат да се избиват един друг от параноя?(24 часа)", "date": "2017.12.25", "title": "Суша! Суперчовеци... Хората изчезват от Земята! "}
{"url": "https://www.dnes.bg/notifikacii/2017/12/25/ad-predi-rojdestvo-shestima-ginat-vyv-voinata-na-pytia.363342", "text": "Инж. Нурджан Ристемова, зам.-кмет на община Кричим, и двете й деца са загиналите в тежката катастрофа край пловдивското село Йоаким Груево.Мъжът на 37-годишната Рустемова е карал колата и все още е в болница, в тежко състояние.При ПТП-то са издъхнали и двете им деца - на 6 и 15 г., като едното е изхвърчало от автомобила.Адският удар станал на пътя Пловдив-Пещера в късния следобед. \r\nМикробус и \"БМВ\", в което е пътувало семейството на зам.-кметицата на Кричим, са се ударили челно.\r\nВсе още не е ясно как точно се е стигнало до фаталния сблъсък.\r\nТака, само на Бъдни вечер, шестима загубиха шивота си по родните пътища.\r\nТрима млади мъже загинаха вчера при пътен инцидент в Харманли.\r\nМъж на 26 години е шофирал автомобил \"Ауди\" с несъобразена с пътните условия скорост. Той е загубил управлението, излязъл е от платното и се е ударил челно в бетонен гараж.\r\nОт удара на място са загинали водачът и возещите се в колата двама пътници - също от Харманли, на 25 и 27 години. \r\n ", "date": "2017.12.25", "title": "Ад преди Рождество: Шестима гинат във войната на пътя!"}
{"url": "https://www.dnes.bg/za-da-se-razbirame/2017/12/25/sedmichen-liuboven-horoskop-za-25-31-dekemvri-2017-a.362933", "text": "В празничната седмица ще сме ориентирани повече към отговорностите във връзката. Сатурн ще ни даде важни уроци, докато Венера ще се погрижи за романтиката. Какво ви очаква според зодията, вижте в любовния хороскоп на Az-jenata.bgХаризмата на Овните определено ще им помогне да привлекат вниманието към себе си. Секси, точно това ще мислят другите за вас, когато ви видят. Може да разчитате на Марс, вашата управляваща планета, както и на Нептун, които ще ви поставят в абсолютна магия.Ако сте необвързани, някой може наистина да се омагьоса от вашата личност. Обвързаните Овни ще се радват на повече страсти в леглото. Какво по-хубаво от това, нали?Ще имате по-дълбок копнеж да изследвате нещата, които наистина имат значение за вашата половинка. Венера, вашата управляваща планета, ще се премести в частта от графиката ви, отговаряща за области като духовност, философия и морал.Искате наистина да се уверите, че вие и партньорът ви сте на една и съща вълна по отношение на тези неща. Ако откриете някъде разлики, това може да се окаже проблем за вас. Комуникацията е най-доброто решение за напасване на интересите.Еротичната връзка между вас и партньора ви ще се прояви тази седмица, но не и по начина, по който сте си го представяли. Въпреки че Венера ще се премести в 8-ия дом на споделената интимност, тя веднага ще се срещне със Сатурн, планетата на ограничаването и страха. Сатурн ще напомни, че трябва да се изправите пред всякакви страхове или несигурности, свързани със секса и интимността.", "date": "2017.12.25", "title": "Седмичен любовен хороскоп за 25 – 31 декември 2017-а"}
{"url": "https://www.dnes.bg/index/2017/12/25/receptata-dnes-koledna-puika-s-kiselo-zele.363127", "text": "1 пуйка\r\n½ кисела зелка\r\n200 г бекон\r\n2 глави бял лук\r\n1 чаша ориз\r\n2 чаши вода\r\n5 супени лъжици олио\r\n1 супена лъжица червен пипер\r\nщипка черен пипер\r\n2-3 щипки солСварете ориза в 1 чаша вода и 1 щипка сол, така че да се свари твърдо. Почистете пуйката. Нарежете лука на ситно, бекона на малки кубчета. Загрейте малко олио в тиган и задушете бекона и лука. Нарежете зелето също на ситно. Смесете го с лука и бекона. Овкусете с черен и червен пипер. Добавете ориза и разбъркайте.Напълнете пуйката с тази плънка. Много е вероятно да ви остане от плънката. Гарнирайте с нея тавата около пуйката. Изсипете остатъка от водата в тавата и печете на 160 градуса за около 2 часа под фолио. След като свалите фолиото печете до получаване на коричка. ", "date": "2017.12.25", "title": "Рецептата Dnes: Коледна пуйка с кисело зеле"}
{"url": "https://www.dnes.bg/mish-mash/2017/12/25/40-g-po-kysno-aktiorite-ot-mejduzvezdni-voini.363172", "text": "Последният епизод от сагата \"Междузвездни войни\" вече е тук и междугалактически вълнения и лудости масово владеят хората.\"Последните джедаи\" е осми по ред и излиза 40 години след първия епизод, който бе режисиран от Джордж Лукас, като се появи през 1977 г.През 1997 излезе \"Нова надежда\", която направи \"Междузвездни войни\" истински феномен, макар сагата да се радваше на огромен успех още от самото начало.Любопитно е, че много от актьорите взели участие в първите епизоди, можем да видим и в последния.Как се промениха те през всички тези години?Може да видите в галерията в ", "date": "2017.12.25", "title": "40 г. по-късно: Актьорите от \"Междузвездни войни\""}
{"url": "https://www.dnes.bg/notifikacii/2017/12/25/moskva-i-kiev-skloniha-na-27-mi-razmeniat-plennici.363359", "text": "Размяната на пленници между Киев и Донбас ще стане на 27 декември, потвърди пред журналисти представителят на Киев в подгрупата по хуманитарни въпроси на Контактната група за уреждане на ситуацията в Източна Украйна Виктор Медведчук, лидер на общественото движение \"Украински избор-право на народа\", предаде ТАСС.\r\n\"Решихме всички въпроси, разменихме утвърдените списъци и сме готови за размяна на пленници\", каза Медведчук след срещата при руския патриарх Кирил. \r\nМястото и точното време на размяната не се разкриват от съображения за сигурност.\r\nГлавата на Руската православна църква подчерта, че в списъците не са влезли всички, които се намират в плен, и изрази надежда, че диалогът ще продължи. По думите му Руската църква \"скърби за случващото се сега в Украйна, когато брат вдига ръка срещу брата\".\r\nПатриарх Кирил призова за възможно най-скорошно мирно решение на проблема и специално похвали ролята на митрополита на Украинската православна църква Онуфрий за постигането на консенсус.\r\nРазмяната на пленинци между страните в конфликта в Донбас по формулата \"всички срещу всички\" беше една от ключовите точки в Комплекса от мерки за изпълнение на Минските споразумения, подписан на 12 февруари 2015 г. в столицата на Беларус, но през последните 14 месеца не се осъществяваше. \r\nВ средата на ноември Медведчук се обърна към президента на Русия Владимир Путин с молба за съдействие, като заяви, че Украйна е готова да освободи до новогодишните празници 306 човека и разчита на освобождаването от Луганск и Донецк на 74-има. \r\nПо-късно прессекретарят на руския президент Дмитрий Песков съобщи, че Путин е разговарял по телефона с лидерите на ДНР и ЛНР и те са се съгласили. \r\nНа 12 декември украинската страна заяви, че е нужна повторна проверка на пленниците с цел да се изясни желанието им да останат на едната или другата страна. \r\nДнес Медведчук каза само ,че размяната ще се състои по \"утвърдената по-рано формула\", но лидерът на ДНР Захарченко потвърди за формулата 306 срещу 74. \r\n/БТА/", "date": "2017.12.25", "title": "Москва и Киев склониха! На 27-ми разменят пленници"}
{"url": "https://www.dnes.bg/sofia/2017/12/25/do-2020-a-39-bylgarski-grada-s-moderen-gradski-transport.363352", "text": "Градският транспорт в 39 големи български града ще бъде модернизиран с пари по европрограма \"Региони в растеж\" 2014-2020 г., съобщиха от регионалното министерство.\r\nСредствата, нужни за това са осигурени - 237 млн. лева, пахвалиха се от ведомството.\r\n124 млн.  ще бъдат вложени в транспорта на София. Столичната община ще ремонтира трамвайното трасе по \"Цар Борис III\" от Съдебната палата до крайната спирка в квартал \"Княжево\", което ще позволи по-висока скорост на движение. \r\nПредстои реконструкция и на трамвайното трасе по ул. \"Каменоделска\" от кръстовище с бул. \"К. Стоилов\" до кв. \"Орландовци\". Ще бъдат купени и 13 модерни мотриси. \r\nСпоред урбанистите трамвайният транспорт трябва да е във фокуса на вниманието, защото е не само екологичен, но позволява на хората да се чувстват част от градската среда.\r\n25 \"интелигентни\" пешеходни пътеки ще гарантират по-голяма безопасност на пешеходците във Варна от догодина. Чрез система от датчици, вградени в пътната настилка, зебрите ще светят автоматично при появата на минувач на пътното платно. \r\nЩе се подобри и диспечерската програма на града – светофарите ще се управляват в реално време, което ще облекчи трафика в пиковите часове. Ще се изграждат \"зелени вълни\" по кръстовищата, ще се ремонтират основни улици и булеварди, ще бъдат купени и 15 нови екологични автобуси, като стойността на целия проект е 37 млн. лв.\r\nАмбициозни са и проектите на останалите бенефициенти - община Сливен ще се сдобие с 27 дизелови автобуса, а Перник – с 15 автобуса на метан, които ще се движат по най-натоварените линии. \r\nВ центъра на Русе ще бъде създадена нова пешеходна зона. Предвидена е реконструкция на бул.\"Придунавски\", който ще стане двупосочен и по него ще минава градският транспорт. Така ще се облекчи трафикът по малките улички. Ще се монтира видеонаблюдение на възлови кръстовища и точки с цел дистанционно регулиране на движението.\r\nПрез първия програмен период по ОПРР в проекти за подобряване на транспорта в София, Бургас, Пловдив, Варна, Стара Загора, Русе и Плевен бяха инвестирани 413 млн. лв.Автобусният парк на тези градове беше обновен със 192 нископодови автобуса и 64 тролейбуса. Изградени бяха скоростни отсечки с дължина 32 км, които осигуряват по-бързо придвижване на градските превозни средства.\r\n\"Реализацията на тези проекти е проява на европейската солидарност и за пореден път показва ползите от европейските средства за подобряване на качеството на живот в българските градове и региони и намаляване на различията между тях\", настояват от МРРБ.", "date": "2017.12.25", "title": "До 2020-а: 39 български града с модерен градски транспорт!"}
{"url": "https://www.dnes.bg/stranata/2017/12/25/cherna-koleda-chetirima-zaginaha-na-pytia-za-borovan.363364", "text": "Четирима души са загинали при тежка катастрофа на пътя между селата Девене и Борован, съобщи МВР, цитиран от \"Фокус\".Причината за пътния инцидент е загуба на управление над единия автомобил. Катастрофата е станала към 11:40 часа на прав участък между врачанските села Девене и Борован. \r\nШофьор на лек автомобил е изгубил управлението, колата му е застанала перпендикулярно на пътя и в нея се е ударил друг автомобил. По първоначални данни, трима са загиналите от първия автомобил и един – от втория. На мястото се извършва оглед. ", "date": "2017.12.25", "title": "Черна Коледа: Четирима загинаха на пътя за Борован"}
{"url": "https://www.dnes.bg/cars/2017/12/25/zimata-i-kolata-zashto-po-malko-iznosenite-gumi-triabva-da-sa-otzad.362803", "text": "Някои от стереотипите за автомобилните гуми, с които толкова сме свикнали, не са валидни през зимата. В най-студените месеци е добре например гумите да са напомпани дори повече, отколкото препоръчват производителите им, а по-малко износеният чифт трябва да е на задните колела - дори при коли с предно предаване, съветват експертите на финландския гигант Nokian Tyres. \r\n\r\nЗнаете, че гумите постепенно изпускат въздуха и е добре периодично да се донапомпват. През зимата нуждата е дори по-голяма, защото при ниски температури въздухът се свива. \r\n\"Спад от 10 градуса понижава налягането в гумите с 0.1 бара\", подчертава Мати Мори, експерт от Nokian. \r\nЗатова се препоръчва зимните гуми да са напомпани с 0.2 бара над препоръчаното от производителя ниво. Ако гумите са твърде меки, това ги прави по-податливи на пробиване, влошава сцеплението в завои и удължава спирачния път.\r\n\r\nГумите на двете оси винаги се износват с различна скорост. За да неутрализирате това е най-добре поне веднъж годишно да слагате предните гуми отзад и обратното. За стабилността на колата е ключово гумите да са еднакво износени. Ако все пак имате един чифт с по-малко износване, най-разумно е да го сложите отзад - дори за автомобили с предно предаване. Това намалява риска от пързаляне на целия автомобил и завъртането му на пътя.\r\n\r\nБългарският закон изисква в зимни условия протекторът да е поне 4 мм. Проверявайте го редовно с монета или кибритена клечка. Ако стане по-плитък, рискът от аквапланинг върху локви или киша става опасно голям.\r\n\r\nПо празниците е много вероятно да ви се наложи да пътувате с много багаж - от ските до касетките с буркани от баба. Специалистите препоръчват горещо да сложите най-тежките неща най-долу, за да запазите максимално ниско центъра на тежестта. И не забравяйте, че натовареният автомобил спира и завива по-трудно от празния.", "date": "2017.12.25", "title": "Зимата и колата: Защо по-малко износените гуми трябва да са отзад?"}
{"url": "https://www.dnes.bg/stranata/2017/12/25/vtornikyt-i-sriadata-slynchevi-ot-chetvyrtyk-oblaci.363360", "text": "През нощта ще бъде ясно и почти тихо. Минималните температури ще са между минус 2 и 3 градуса. \r\nСутринта на места в низините и котловините ще се образува мъгла или ниска слоеста облачност и там дневните температури ще останат по-ниски. Над останалата част от страната ще бъде слънчево и топло за края на годината. Максималните температури ще са предимно между 9 и 14 градуса.\r\nПо Черноморието ще бъде слънчево и почти тихо. Максимални температури на въздуха: 10 -12 градуса. Температурата на морската вода е 9-10 градуса. Вълнението на морето ще бъде около 2 бала.\r\nВ планините ще бъде слънчево. Ще духа умерен, по билата и силен вятър от запад-югозапад. Максимална температура на височина 1200 метра около 9, на 2000 метра - около 4 градуса.\r\nВ сряда покрай Дунав и на места в Горнотракийската низина ще има мъгла или ниска облачност и там дневните температури ще остават по-ниски. В припланинските райони ще е слънчево и отново по-топло. Ще се появи вятър от юг-югозапад, по-късно през деня и през нощта срещу четвъртък ще се усили, повече в Източна България и на места, северно от планините. От запад ще се заоблачи. \r\nВ четвъртък облачността ще бъде предимно значителна. В източните райони вятърът ще е все още от юг и температурите ще са високи. На отделни места в страната, с по-голяма вероятност в Южна България, ще превали слаб дъжд. \r\n ", "date": "2017.12.25", "title": "Вторникът и срядата: Слънчеви! От четвъртък – облаци"}
{"url": "https://www.dnes.bg/notifikacii/2017/12/25/mejdu-rusiia-i-sasht-niama-jeliazna-zavesa-tvyrdi-lavrov.363361", "text": "Според руския външен министър Сергей Лавров между страната му и САЩ няма нова \"желязна завеса\", съобщи РИА Новости.\r\n\"Не смятам, че терминът \"желязна завеса\" може да се използва по отношение на руско-американските отношения в съвремието\", заяви Лавров, но отбеляза, че има наличие на проблеми в отношенията между двете държави, както и немотивирани антируски действия от страна на САЩ.\r\nРуският министър обясни ситуацията с това, че в САЩ е настъпил пореден пристъп на \"МакКартизъм\", от който американското общество все още не е изградило имунитет.\r\n\"Но лично аз съм уверен, че както в САЩ на всички им омръзна устроения от сенатор Джоузеф МакКарти \"лов на вещици\", така и в настоящата ситуация ще настъпи отрезвяване, а с него оздравяване\", изрази надежда Лавров.\r\nТой увери, че Кремъл не възнамерява да засилва конфронтацията с Вашингтон, но ще отговаря на агресивни нападки. \r\nМинистърът отбеляза, че въпреки засилващите се антируски настроения в САЩ Москва \"действа прагматично\".\r\n\"Срещу агресивните нападки отговаряме, но не възнамеряваме да преминаваме към конфронтация. И занапред ще отстояваме своите позиции последователно и енергично. Ще върнем колегите във Вашингтон към основните принципи, на които трябва да се води двустранния диалог\", заяви Лавров.\r\nПо думите му основните принципи са отчитането и уважаването на интересите един на друг. \r\n\"Без това няма как да има подобряване на отношенията, защото така едва ли ще се получи ефективно сътрудничество в международните дела\", заяви Лавров.", "date": "2017.12.25", "title": "Между Русия и САЩ няма \"желязна завеса\", твърди Лавров"}
{"url": "https://www.dnes.bg/za-da-se-razbirame/2017/12/25/izvestni-lichnosti-pochinali-na-koleda.362942", "text": "Коледа е един от най-очакваните празници в годината. Свързваме го с уханието на канела, домашни сладкиши, подаръци, семейни събирания. На Коледа винаги се случва нещо необикновено или.... тъжно.\r\nИсторията винаги ще помни известните личности, които си отидоха от този свят точно на този свещен празник. Вижте някои от тях, за които винаги ще си спомняме на Коледа.Година след смъртта на Джордж Майкъл, светът сякаш все още е в шок от неговата загуба. Изпълнителят на „Last Christmas“ си отиде на 53-годишна възраст на Коледа в дома си в Англия, а причината е усложнения в резултат на тежка пневмония.През последните години той все по-рядко имаше музикални изяви, тъй като не бе в добро здравословно състояние. Въпреки това последният му албум „Symphonica“ (2014) отново зарадва всичките му почитатели.Джордж Майкъл бе открит в дома си от Фади Фауаз, който е известен като фризьорът на звездите и е бил интимен партньор на певеца през последните години.Джеймс Браун умира през 2006 година на Коледа от сърдечна недостатъчност. Той имаше шеметна кариера в продължение на шест десетилетия, а хитовете му „Get Up (I Feel Like Being A) Sex Machine“, „Papa's Got A Brand New Bang“, „This is a mans world“, винаги ще събуждат танца в нас. Браун е една от най-любимите музикални звезди през 60-те години на миналия век и продължава да изпълнява и записва музика до смъртта си. ", "date": "2017.12.25", "title": "Известни личности, починали на Коледа"}
{"url": "https://www.dnes.bg/notifikacii/2017/12/25/sumatoha-erdogan-iznenadan-myj-go-atakuva-na-scenata.363367", "text": "Мъж създаде паника, след като се качи на сцена, на която реч трябвало да изнесе турският президент Реджеп Ердоган, съобщи в. \"Хюриет дейли нюз\".\r\nБодигардовете на държавния глава реагирали бързо и успели да отблъснат мъжа. Инцидентът станал в провинция Шърнак.\r\nМъжът по-късно обяснил, че единствената му цел била да прегърна президента, но не бил разбран.", "date": "2017.12.25", "title": "Суматоха: Ердоган изненадан, мъж го атакува на сцената"}
{"url": "https://www.dnes.bg/stranata/2017/12/25/kozarevec-krepost-na-bylgarshtinata-po-koleda.363356", "text": "Коледа е! Традициите, които съпътстват празника, все по-често се случва да избледнеят в модерния забързан свят. Но великотърновското село Козаревец е една от видните крепости на обичая.\r\nЖителите там всяка година посрещат Рождество Христово в духа на старите български традиции от едно време.\r\n\"Голям празник! Ден преди Бъдни вечер отсякохме бъдника. Той се носи на гръб, за да не докосва земята. Това е ствол от бряст, който гори през цялата нощ. Светлината и топлината от него символизира раждането на Христос, Богородица и присъствието на нашите мъртви близки\", отбеляза домакинът на къщата пред .Той добави, че традицията повелява на сутринта бъдникът да се изгаси с вино, за да може пепелта да се използва за лек или да се разпръсне из нивите за голям берекет. Очакват се също така коледари, който да нарекат семейството за късмет и здраве. Те трябва да се посрещнат с вино и кравайчета, тъй че техните пожелания да стигнат из всички кътчета, добави мъжът в къщата.\r\nСтопанката на къщата сподели, че вечерта е минала тихо. Жените са готвили ястията, като първо се започва с питката. Ястията трябва да са 7, 9 или 12. Първото парче са го нарекли за Богородица и мъртвите. Трапезата не се вдига преди коледарите да дойдат, за да съобщят благата вест. На трапезата задължително трябва да има погача и кървавица, заедно с ред други ястия за посрещането им, поясни тя.\r\n\"В Козаревец традициите се почитат без изключение. В нашия календар имат място ред празници като Бабин ден, Ергенска сватба, Ден на кокошата чорба и коледуването. Цялото село се включва в празненствата – от малки до големи. Който носи празника в сърцето си, няма как да не чества\", посочи председателят на читалището Тодор Тородов.", "date": "2017.12.25", "title": "Козаревец – крепост на българщината по Коледа!"}
{"url": "https://www.dnes.bg/index/2017/12/25/godinata-v-snimki-iuni-2017.362727", "text": "Dnes.bg продължава да ви показва най-интересните и любопитни снимки от отминаващата си 2017 година.\r\nНавръх Коледа ще видим и най-красивите кадри от летния юни. А ако сте пропуснали някоя от предишните ни галерии, ", "date": "2017.12.25", "title": "Годината в снимки: Юни 2017"}
{"url": "https://www.dnes.bg/notifikacii/2017/12/25/reis-vleze-v-podlez-v-moskva-petima-zaginaha-18.363370", "text": "Най-малко пет души са загинали, след като автобус се вряза в подлез на метростанция в западната част на Москва, съобщи ТАСС.\r\n\"Броят на загиналите при катастрофата на станция \"Славянски булевард\" достигна до петима души\", съобщи източник от службите за извънредни ситуации на руската столица. \r\nНа място работят спасителни екипи и пожарникари, пристигнали са линейки, както и хеликоптер за евакуация на тежко пострадалите.\r\nКатастрофата се е случила на едно от най-оживените места в Москва. Въпреки обилните снеговалежи и ниската видимост по време на инцидента в подлеза е имало много хора.\r\nПо първоначални данни водачът е изпуснал управлението над превозното средство. Той вече е арестуван.", "date": "2017.12.25", "title": "Рейс влезе в подлез в Москва, петима загинаха (18+)"}
