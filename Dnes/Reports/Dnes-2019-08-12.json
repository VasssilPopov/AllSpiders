{"url": "https://www.dnes.bg/stranata/2019/08/12/zaradi-chumata-konfiskuvaha-160-kg-meso-i-kolbasi-ot-turisti.419436", "text": "На ГКПП в Кардам и Дуранкулак са конфискувани 158 килограма месо и колбаси за седмица от преминаващи туристи, съобщи директорът на Областната дирекция по безопасност на храните д-р Борислав Каменов на заседание на областната епизоотична комисия. Продуктите са потенциален източник на зараза с африканска чума по свинете.\r\nД-р Каменов поясни, че храните са конфискувани най-вече от румънски летовници, намерени са и у украинци, като се предполага, че от тях повече продукти са иззети при влизането им в Румъния, чиято граница на изток е външна за Европейския съюз.\r\nДиректорът на Областната дирекция по безопасност на храните коментира, че в неделя през ГКПП-Кардам на вход и изход са преминали общо 12 000 автомобила, което прави трудна проверката на превозните средства. По думите му още по-усилен трафик ще има през идващите дни, когато се очаква туристите от Румъния да се възползват от дълъг уикенд.\r\n                    \n                    \n                \r\n                \r\n                \r\n                В Добричка област продължават обходите на ветеринарите в т.нар. задни дворове, за да се провери дали са ликвидирани домашните прасета. При инспекцията на екипите принудително са евтанизирани 103 прасета в нерегистрирано лично стопанство край военното летище в Добрич, съобщи д-р Каменов.\r\nПо думите му всички установени там прасета са били без марка. В Добричка област е обявено бедствено положение заради опасността от африканска чума до 2 септември. На заседанието на областната епизоотична комисия ще бъде обсъдено дали е възможно да бъде облекчен достъпът до горите за събирачите на трюфели, които преди дни се обявиха в Добрич против рестриктивните мерки. (БТА)", "date": "2019.08.12", "title": "Заради чумата: Конфискуваха 160 кг месо и колбаси от туристи"}
{"url": "https://www.dnes.bg/zvezdi/2019/08/12/ozi-ozbyrn-medicinskoto-chudo-jiv-e-blagodarenie-na-genna-mutaciia.419402", "text": "Почти неочаквано, Ози Озбърн доживя собствения си 70-и рожден ден, въпреки пословичната му страст към алкохола и наркотиците. \n\r\nОказва се, че това не е просто късмет. Учени изследвали неговото ДНК и открили нова мутация, която може би обяснява как фронтмена на Black Sabbath е все още жив, въпреки недоумението на самите лекари. \n\r\n\"Ози наистина е генетичен мутант\", пише Бил Съливан в книгата \"Приятно ми е да се запознаем: Гени, бактерии и любопитните сили които ни правят това, което сме\". В книгата той изследва как се е формирала нашата ДНК и биологичните фактори, които повлияват на гените ни.\n\n\n\nСъливан е професор в университета по медицина на Индиана и пише, че има генетични мутации, които могат да повлияят на вкусовете ни за кафе и сладко, сексуални предпочитания и дори политически пристрастия. \n                    \n                    \n                \r\n                \r\n                \r\n                \r\nДНК-то на Ози Озбърн било изследвано от Knome - комапния от Масачузетс, която анализира човешкия геном. Така те открили мутацията. \n\r\n\"Винаги съм казвала, че в края на света ще оцелеят само хлебарките, Ози и Кийт Ричардс\", казала съпругата на Озбърн - Шарън, когато разбрала за чудатите гени на мъжа си. \n\r\nОзи никога не е крил за проблемите си с наркотиците и алкохола в миналото. В автобиографията си \"Аз съм Ози\" той признава, че е използвал кокаин, LSD, антидепресанти, алкохол, хашиш и е прекарвал няколко курса по рехабилитация. Използвал е и лекарства за дислексия и синдром на дефицит на вниманието. \n\r\nОсвен това през 2003 г. той преживя инцидент с велосипед, при който счупи врата си. Има и генетично отклонение, което е подобно на болестта на Паркинсон. \n\r\n\"По всички параграфи аз съм медицинско чудо\", казва самият той през 2010 г. \"Когато умра, трябва да дарят тялото ми на Музея за естествена история. Готино е да отидеш на запой за няколко дни, но моят продължи 40 г. В един период обръщах 4 бутилки коняк за ден, губех съзнание, будех се и продължавах\", казва Ози. \n\r\nДокато пък снимали реалити за живота му имало дни, в които приемал по 42 хапчета с рецепта. Сутрин, обед и вечер - всичко това преди да запали джойнт в неговата си отделна стая, далеч от камерите. \n\r\n\"Междувременно пушех пури сякаш са цигари. Дори ги палех в леглото\", признава певецът. \n\r\nЕ, явно не е просто късмет, че е оцелял, а въпрос и на малко наука.", "date": "2019.08.12", "title": "Ози Озбърн - медицинското чудо: Жив е, благодарение на генна мутация!"}
{"url": "https://www.dnes.bg/kino/2019/08/12/byrzi-i-iarostni-hobs-i-shou-izprevari-konkurenciiata.419391", "text": "Филмът \"Бързи и яростни: Хобс и Шоу\" продължава да е начело в бокс-офис класацията на Северна Америка, като добави нови 25,4 милиона долара приходи от продажбата на билети, предава Асошиейтед прес. Досега той е донесъл на създателите си 108,5 милиона долара, две седмици след излизането си на екран.\r\nНа второ място се класира  хорърът \"Страшни истории за гледане в  тъмното\" с изненадващо добро постижение от 20,8 милиона долара приходи, предаде БТА.\r\nС  близък резултат е третата класиранапродукция в бокс-офиса - \"Цар Лъв\" с 20  милиона на петата седмица след екранната си премиера.\r\nНа четвърта позиция е новоизлезлият \"Дора и градът на златото\" с  реализирани продажби на билети в размер на 17 милиона долара. В първата  петица попадна филмът на Куентин Тарантино \"Имало едно време в Холивуд\" с  11,6 милиона долара", "date": "2019.08.12", "title": " \"Бързи и яростни: Хобс и Шоу\" изпревари конкуренцията"}
{"url": "https://www.dnes.bg/temida/2019/08/12/domashen-arest-za-90-godishen-diado-ubil-syseda-si.419395", "text": "След като преди ден заместник-главният прокурор Иван Гешев обяви по време на брифинг във Варна, че полицията е задържала 90-годишен, обвинен в убийство, днес прокуратурата поиска за него най-леката мярка. Причината е здравословното състояние на възрастния човек, съобщават от държавното обвинение. \n\n\r\nСпоред прокуратурата има вече достатъчно доказателства, които сочат, че именно 90-годишният дядо е отговорен за убийството. \n\r\nДвамата мъже се познавали и помежду им често имало конфликти. При един от тях възрастният мъж нанесъл удар в тялото на по-младия си съсед, а след това разчленил мъртвото му тяло и го пренесъл в гористата местност между двете варненски села.\n                    \n                    \n                \r\n                \r\n                \r\n                \r\nНа 10 август тази година 90-годишният мъж бил привлечен като обвиняем за убийство от Окръжната прокуратура във Варна.\r\nНаказанието за това престъпление е затвор 10 до 20 години.\n\r\nНазначена била съдебно-медицинска експертиза на обвиняемия. Заключението от нея показва, че здравословното му състояние не позволява задържането му под стража в ареста.\n\r\nИскането на прокуратурата е било одобрено от състав на съда в събота.\n\r\n ", "date": "2019.08.12", "title": "Домашен арест за 90-годишен дядо, убил съседа си "}
{"url": "https://www.dnes.bg/akoshtete-vqrvaite/2019/08/12/koi-sa-nai-milite-predstaviteli-na-zodiaka.419424", "text": "\r\nВеднъж попаднете ли на човек, който не се отнася добре с вас, започвате да търсите мили хора, с които да се обградите. Има голяма разлика между това да бъдеш добър и да бъдеш мил. Човек, който е добър само за определен период от време, не попада в категорията „подходящи приятели и партньори“. Трябва да намерите такъв, който е мил винаги и не се преструва, само за да трупа точки пред другите.\n\r\nАстрологията може да ви помогне, когато търсите подходящите хора за вашето обкръжение. Има знаци, които по природа са мили с другите хора и винаги са насреща при възникването на проблем. Те притежават съчувствие, емпатия и рамо, на което може да поплачете.\n\r\n\n                    \n                    \n                \r\n                \r\n                \r\n                \r\nТе са мили и рядко съдят хората. Приемат околните такива, каквито са и се опитват по всякакъв начин да ги накарат да се чувстват добре и приети в компанията. Търсят доброто у другия и умеят да потушават напрежението.\r\nВинаги знаят какво да кажат, за да ви накарат да се почувствате по-добре. Когато имате нужда от добра дума или нещо, което да ви повдигне духа, може да разчитате на представител на Близнаци, който веднага ще ви оправи деня.\r\n\n\r\nВъпреки че често са свързвани с голямо его и самовлюбване, Лъвовете са едни от най-милите знаци в зодиака. Те често показват любовта си към околните и ги третират по начина, по който всеки заслужава – с грижа и внимание към емоциите на човек.\n\r\nПредставителите на тази зодия са готови на всичко, за да помогнат на приятел в беда и дори често пренебрегват себе си за сметка на другите.\r\nВижте повече по темата в", "date": "2019.08.12", "title": "Кои са най-милите представители на зодиака... "}
{"url": "https://www.dnes.bg/politika/2019/08/12/borisov-dovolen-ot-iznosa-na-bylgariia-udaril-rekorda.419434", "text": "Премиерът Бойко Борисов остана доволен от данните за износа на България, според които той е достигнал почти 28 милиарда лева за първите 6 месеца на годината. \n\r\n\"Толкова голяма сума от продажба навън в рамките на шест месеца страната ни не е отчитала никога в стопанската си история. Според данните на Националния статистически институт средната брутна месечна работна заплата нараства с 4.3% спрямо първото тримесечие на 2019 г. и достига 1 260 лева\", написа той в социалната мрежа Facebook.\n\r\nПрез периода януари - юни 2019 г. от България общо са изнесени стоки на стойност 27 840.5 млн. лв., което е с 6.3 на сто повече в сравнение със същия период на предходната година, показват предварителни данни на Националния статистически институт. През юни 2019 г. общият износ на стоки възлиза на 4 524.4 млн. лв. и намалява с 6.4 на сто спрямо същия месец на предходната година.\n                    \n                    \n                \r\n                \r\n                \r\n                \r\nПрез периода януари - юни 2019 г. общо в страната са внесени стоки на стойност 30 508.9 млн. лв. (по цени CIF), или с 0.4 на сто повече спрямо същия период на 2018 година. През юни 2019 г. общият внос на стоки намалява с 14.3 на сто спрямо същия месец на предходната година и възлиза на 4 713.1 млн. лева.", "date": "2019.08.12", "title": "Борисов доволен от износа на България, ударил рекорда"}
{"url": "https://www.dnes.bg/world/2019/08/12/kim-stava-dyrjavnik-ot-globalen-mashtab-naravno-sys-si-trymp-putin.419404", "text": "Безспорно е, че севернокорейският лидер Ким Чен Ун напълно контролира положението в своята страна. Но една неотдавнашна промяна на начина, по който той формално е представен в севернокорейската конституция, може още повече да укрепи дипломатическите му позиции при все по-уверените му стъпки на международната арена и в преговорите относно неговите мощни оръжейни програми.\n\r\nНезависимо от поредицата от безпрецедентни срещу на върха между Ким и световните сили, които го обграждат, изходът от тази дипломация с изключително значение е под голям въпрос, имайки предвид сегашната задънена улица с преговорите за ядрено разоръжаване и новата поредица от оръжейни опити през последните седмици, пише Асошиейтед прес.\n                    \n                    \n                \r\n                \r\n                \r\n                \r\nСеверна Корея обяви в петък, че нейният парламент се свиква на втора сесия за тази година на 29 август. Това става след седмици на интензивни севернокорейски оръжейни тестове и враждебни изявления относно американско-южнокорейските военни учения и бавния темп на ядрените преговори със САЩ.\n\r\nКим каза, че ще търси \"нов начин\", ако Вашингтон не промени твърдата си позиция относно някакво облекчаване на санкциите до края на годината, макар експертите да се съмняват, че той напълно ще се откаже от дипломацията и от трудно спечеления статут на държавник от глобален мащаб.\n\n\n\r\nПрезидентът Доналд Тръмп каза в събота, че Ким му е написал \"красиво\" 3-странично писмо, в което изразил желание за нова среща за \"започване на преговори\", след като американско-южнокорейските военни учения приключат, а също така се извинил за поредицата от опити с ракети с малък обсег.\n\r\nНаправените промени в конституцията на Севера, които демонстрират още по-силната консолидация на и без това огромните пълномощия на Ким, могат да му позволят да действа още по-изявено като дипломат на международната арена, технически да подпише мирен договор с Тръмп например или да произнася речи от трибуната на Общото събрание на ООН, отбелязват анализатори.\n\r\nПромените, които бяха публично оповестени едва неотдавна на севернокорейския уебсайт \"Ненара\" (Naenara), изглежда са свързани с една необичайна политическа реалност в Севера: макар Ким Чен Ун да е неоспоримият лидер, неговият дядо - основателят на държавата Ким Ир Сен, е увековечен като вечен президент на Северна Корея.\n\r\nКим управлява в качеството си на председател на могъщата Комисия по държавните въпроси в Пхенян, която бе сформирана през 2016 г. на мястото на опиращата се на армията Национална комисия по отбраната, създадена от неговия баща като институцията, в която се взимат главните държавни решения.\n\r\nВ конституцията ясно се казва, че постът на Ким като председател на новата комисия го прави върховен лидер на страната. Сега обаче се добавя, че той също така \"представлява страната\". Това е знак за потенциални промени в сравнение с предишните десетилетия, твърдят анализатори, когато председателят на президиума на севернокорейския парламент - Върховното народно събрание, действаше като церемониален държавен глава.\n\r\n\"Може да се твърди, че цялата работа около въпроса кой формално е държавен глава има за цел да постави Ким наравно със Си, Тръмп или Путин. Това несъмнено издига неговия статут\", каза Джошуа Полак, старши изследовател в Института за международни проучвания \"Мидълбъри\" в Монтерей, Калифорния, визирайки китайския президент Си Цзинпин и руския президент Владимир Путин.\n\r\nКаквото и да означават новите промени, никой вътре или извън страната не оспорва статута на Ким като човека с последна дума по главните решения. Въпреки новото конституционно описание той вече се занимава с дипломация на най-високо равнище на световната сцена, правейки изявления с Тръмп или с южнокорейския президент Мун Дже Ин след съответните срещи на върха с тях.\n\r\nНовата конституция на Севера е \"конституцията на Ким Чен Ун\", според южнокорейския Институт за национална стратегия за сигурност - мозъчен тръст, свързан с главната разузнавателна служба в Сеул. Тя очевидно е формулирана с оглед на бъдещата роля на Ким в дипломацията, включително преговорите със САЩ, а също и с потенциални действия на сцената на ООН, казват от мозъчния тръст. Ким ще се занимава с важните неща във външната политика, докато шефът на парламента ще се занимава главно с формалности, като например приемането на акредитивни писма на посланици, добави той.\n\r\nПравителството на Северна Корея все още не се е произнесло по промяната.\r\n\"Конституционните поправки затвърждават промяната, чрез която Ким се опитва да се разграничи от политиката, поставяща военните на първо място, следвана в епохата на неговия баща, в посока към нова стратегия, даваща приоритет на икономическото развитие\", отбеляза Джон Делюри, експерт по Корея в университета \"Йонсей\" в Сеул. \"Тя дава възможност на Ким да представлява Северна Корея пред международната общност.\"\n\r\nСлед поредицата от ядрени и ракетни опити през 2017 година, включително три изстрелвания на ракети с далечен обсег, способни да достигнат главната територия на САЩ, Ким обяви своя ядрен арсенал за завършен и призова за промяна на фокуса на националните усилия към икономически растеж. Има обаче съмнения дали той някога изцяло ще се откаже от един арсенал, който вероятно смята за най-силната си гаранция за оцеляване.\n\r\nНовата конституция дава определение на Северна Корея като \"непобедима политическа и идеологическа сила, ядрена сила и непреодолима военна сила\" и набляга на стремежа на Ким към икономически растеж и развитие на науката и технологиите.\n\r\nОръжейните опити на Северна Корея през последните седмици са съпроводени от изрази на нарастващо разочарование от темпа на ядрените преговори и от продължаващите военни учения между САЩ и Южна Корея, които според Севера са репетиции за нахлуване. Поредицата от изстрелвания на ракети с малък обсег се смята за премерен опити за шантаж, имащ за цел да окаже натиск върху Вашингтон и Сеул и да се засилят позициите в предстоящите преговори, които биха могли да бъдат подновени след края на военните учения по-късно този месец.\n\r\nСАЩ призоваха Северна Корея да поеме ангажимент, че изцяло ще се откаже от ядрената и ракетната си програма, и отхвърлиха исканията й за облекчение на санкциите в замяна на частични споразумения към постепенен отказ от ядрените си възможности.  /БТА/", "date": "2019.08.12", "title": "Ким става държавник от глобален мащаб наравно със Си, Тръмп, Путин"}
{"url": "https://www.dnes.bg/crime/2019/08/12/piiani-shofiori-predizvikaha-2-katastrofi-v-dobrichko.419363", "text": "Двама пияни шофьори предизвикаха 2 катастрофи в Добричко в неделния ден, съобщават от Областната дирекция на МВР.\n\r\nНа 11 август, около 03:30 часа, е получено съобщение за възникнало ПТП в района на къмпинг \"Добруджа\" в района на град Шабла. \n\r\nНа място е установено, че лек автомобил \"Пежо\" с варненска регистрация, управляван от 40-годишен мъж, е напуснал пътното платно и се е блъснал в крайпътни храсти. \n\r\nПри извършената проверка за употреба на алкохол с техническо средство, цифровата индикация отчита наличието на 1,40 промила в издишания от водача въздух.  По случая е образувано бързо полицейско производство.\n\r\nНяколко часа по-късно, около 10:25 часа, е получено съобщение за възникнало ПТП с материални щети по бул. \"Добруджа\" в Добрич в района на кръгово кръстовище за град Балчик. \n                    \n                    \n                \r\n                \r\n                \r\n                \r\nНа място е установен лек автомобил „Мерцедес” с австрийска регистрация, управляван от 49-годишен мъж от град Добрич. При извършената проверка за употреба на алкохол с техническо средство, цифровата индикация отчита наличието на 2,30 промила в издишания от водача въздух.  \n\r\nПо случая е образувано бързо полицейско производство.", "date": "2019.08.12", "title": "Пияни шофьори предизвикаха 2 катастрофи в Добричко"}
{"url": "https://www.dnes.bg/index/2019/08/12/bialo-rozovo-s-kakyv-cviat-lak-da-podchertaem-tena.419426", "text": "Завръщайки се от почивка ни се иска да запазим тена си колкото се може по-дълго време. Освен за кожата, която се нуждае от козметика за хидратация, трябва да помислите и за нов маникюр, който да пасва с по-тъмния ни оттенък.\r\nИма начини да подберете лака за маникюра така, че да подчертаете тена. Може да използвате един цвят или да комбинирате няколко така, че да изглеждате страхотно.\r\n\r\n\r\nКласиката в жанра. Този универсален цвят отива на различни типове кожа. Жените с по-тъмна, а и с по-светла кожа го предпочитат. Ако имате силен загар, купете си много светло бяло, а в случай, че кожата ви не е толкова кафява, може да заложите на перлен нюанс. Може да добавите без проблем декорации в черно или сребристо.\r\r\n                \r\n                \r\n                \r\nТози сезон е модерно кораловото, което е разновидност на оранжевото. Различните оранжеви нюанси пасват перфектно на жени, които са с прекалено тъмна или средно тъмна кожа. Той определено подчертава тена, но стои грозно на дами, които са по-светли.\r\n", "date": "2019.08.12", "title": "Бяло, розово... С какъв цвят лак да подчертаем тена?"}
{"url": "https://www.dnes.bg/obshtestvo/2019/08/12/ovladiana-li-e-krizata-s-afrikanskata-chuma.419445", "text": "\"Още е рано да се правят прогнози какви ще бъдат загубите за България.  Към настоящия момент има избити над 100 хил. прасета. Надявам се това,  което съобщи зам.-министърът на земеделието Янко Иванов по-рано, че  болестта е овладяна, да е истина\", коментира в студиото на лидерът на СДС Румен Христов. \r\nАла кризата продължава в други държави - заради съмнения за болестта, ветеринарната служба в Босна и Херцеговина  обяви временна забрана на вноса на свинско месо от Сърбия. Мярката ще  бъде в сила до получаване на официални информации от сръбските власти,  отхвърлящи подозренията за африканска чума.\r\nПо думите на Иванов, още през 2018 година е било ясно, че в Румъния има доста огнища на африканска чума.\n\r\n\"Няма начин, след като си толкова близо до една държава, изпаднала в подобна ситуация, да не допуснеш, че това ще се прехвърли и у нас\", категоричен бе Христов.\r\nЛидерът на СДС подчерта, че миналата година е била изградена \"една бутафорна ограда\" по сухопътната границата с Румъния. Никой обаче не си бил дал сметка, че дивите прасета преплуват р. Дунав безпроблемно и могат да пренесат заразата.\n\r\nКъм момента проверки се извършват и в населените места в западната част на Пловдивска област, тъй като те попадат в 20-километровата санитарна зона около петте индустриални свинекомплекси в Пазарджик. Ако в частните дворове бъдат намерени живи прасета, те ще бъдат унищожавани принудително. \n\r\nА главният прокурор Сотир Цацаров разпореди на Специализираната прокуратура да извърши незабавна проверка за евентуални длъжностни престъпления и сключване на неизгодни договори от страна на БАБХ. Заповедта дойде след публикувано журналистическо разследване на Генка Шикерова, озаглавено \"Война на трупове\".", "date": "2019.08.12", "title": "Овладяна ли е кризата с африканската чума? "}
{"url": "https://www.dnes.bg/index/2019/08/12/kakvi-samoleti-pritejavat-stomanenite-krile-na-ruskata-armiia.419421", "text": "До 2025 година между 80 и 90% от целият авиационен парк на руската армия трябва да бъде подновен. А днес, 12 август, Военновъздушните сили на Русия отбелязват 107 години от деня на образуването си, предава ТАСС, цитирана от агенция \"Фокус\".\r\n\r\nВ състава на Въздушно-космическите сили (ВКС) на Русия влизат три рода войски: военновъздушните сили (ВВС), войската за противовъздушна и противоракетна отбрана, както и комсическата войска. В състава на ВВС влизат далечната, военно-транспортната, оперативно-тактическата и армейската авиция.\r\nСпоред данните от откритите източници, във ВКС на Русия има повече от 1800 самолета, включително:\r\r\n                \r\n                \r\n                • повече от 800 изтребители (Су-27, Су-30, Су-33, Су-35, МиГ-29, МиГ-31 и техните модификации)\r\n• около 200 ударни самолета (Су-34, Су-24М и техните модификации)\r\n• повече от 200 щурмовика (Су-25)\r\n• около 150 учебно-тренировъчни самолета (Як-130 и други)\r\n• около 70 стратегически бомбардировача (Ту-95 и Ту-160) и повече от 40 далечни бомбардировача Ту-22М3\r\nОсвен това във ВВС има около 400 военно-транспортни самолета и самолети-зареждачи Ил-78, както и повече от 20 \"летящи радара\" – авиационни комплекси за далечно радиолокационно засичане А-50 и А-50У.\n\r\nВВС имат на въоръжение и около 1500 ударни, многоцелеви и транспортно-десантни вертолети (Ми-8, Ми-24, Ми-35, Ми-26, Ми-28Н, Ка-52 и някои други).\r\nВ състава на руските ВВС има и пет пилотажни групи: \"Русские витязи\" (самолети Су-30), \"Стрижи\" (МиГ-29), \"Соколи России\" (Су-30, Су-35 и Су-34), Крилья Тавриди“ (Як-130) и \"Беркути\" (вертолети Ми-28Н)\n\r\n\n\r\nПо информация на руското военно ведомство, през 2018 година армията е попълнена със 126 самолета и вертолета, като така нивото на снабденост на ВВС със съвременно въоръжение е доведено до 74%.\r\nПрез тази година Въоръжените сили очакват да получат 143 нови и модернизирани самолета и вертолета, с което делът на съвременното въоръжение ще стигне до 65%, а като цяло във ВКС – до 81,8%.\r\nВоенно-транспортната авиация вече е получила първия сериен тежък военно-транспортен самолет Ил-76МД-90А, като през тази година се очакват още 6. Във ВКС са предадени и първите нови многофункционални изтребители МиГ-35. Също така е завършено комплектоването на ескадрилите изтребители Су-35С от авиополка на Западния военен окръг (ЗВО) в Тверска област. Очаква се до края на 2020 година войската да получи още 20 такива машини.\r\nОсвен това, според данните на Министерството на отбраната, предсрочно се доставят във ВКС вертолетите Ми-8АМТШ, Ми-8МТВ5-1 и фронтовите бомбардировачи Су-34.\r\nЩо се касае до перспективните модели, армията трябва да получи първият сериен изтребител от пето поколение Су-57 (общо до 2028 година ще бъдат закупени 76 машини), чиито държавни изпитания ще завършат през тази година, както и партия ударни вертолети Ми-28НМ. Очаква се доставката и на първия транспортно-десантен Ми-38Т и модернизирания тежък хеликоптер Ми-26Т2В. Авиаторите ще получат и първите два модернизирани самолета за управление и ретранслация Ил-22М11\r\nПрез 2018 година извърши първия си полет и новият самолет на далечната авиация Ту-160М, бе формирана 21-а смесена авиационна дивизия, чието главно въоръжение са хиперзвуковите комплекси \"Кинжал\" (на самолети МиГ-31К). В началото на август 2019 година извърши първият си полет тежкият ударен безпилотен летателен апарат \"Охотник\".", "date": "2019.08.12", "title": "Какви самолети притежават \"Стоманените криле на руската армия\"? "}
{"url": "https://www.dnes.bg/crime/2019/08/12/sled-kraistchyrch-10-000-oryjiia-vyrnati-dobrovolno-v-nova-zelandiia.419425", "text": "Над 10 000 броя огнестрелни оръжия са предали жителите на Нова Зеландия в рамките на правителствена програма за изкупуване на оръжията, забранените след терористичните атентати от 15 март в Крайстчърч, предава bTV.\n\r\nПри нападението загинаха 51 души и още 50 бяха ранени. Стрелецът - 28-годишният Брентън Тарант, бе обвинен в убийства, опити за убийство и терористичен атентат, но заяви пред съда, че е невинен. След кръвопролитието островната държава започна вътрешен дебат за употребата на оръжия и лесното домогване до тях. \n\n\nСтраната при закон, според който притежанието на полуавтоматични оръжия, автомати, както и на части и боеприпаси за тях се забранява. За нарушителите са предвидени присъди до 5 години лишаване от свобода. \n                    \n                    \n                \r\n                \r\n                \r\n                \r\nПредприета беше и кампания за изкупуване обратно от държавата на арсеналите в домовете на хората. Тя започна на 12 юли тази години и ще продължи до 20 декември. \n\r\nДо момента, по данни на CNN, през първия месец от кампанията новозеландската полиция е провела над 90 публични прояви с цел събиране на полуавтоматични оръжия. \n\r\nПрез това време над 7 000 собственици са предали на властите 10 200 бройки срещу обезщетение според вида и състоянието на оръжията. Още над 1 200 души пък са предали оръжия, придобити незаконно - без обезщетения, но и без да им се търси отговорност.\n\r\nОчаква се властите да изразходват по кампанията близо 129,9 милиона щатски долара.", "date": "2019.08.12", "title": "След \"Крайстчърч\": 10 000 оръжия върнати доброволно в Нова Зеландия"}
{"url": "https://www.dnes.bg/obshtestvo/2019/08/12/malkiiat-iosko-iska-da-hodi-kak-da-mu-pomognem.419401", "text": "Малкият Йосиф, който е едва на 11 години, има нужда от помощ. Момченцето страда от прогресивна мускулна дистрофия, която не му позволява да излиза навън и да играе с другите деца. Здравословното му състояние се усложнява и вече трудно слиза по стълбите.\r\nДетето трябва задължително да замине за лечение, преди да е свършило лятото. Ето и посланието му в социалните мрежи : Здравей!\r\nАз съм Йосиф и имам нужда от твоята помощ. Напоследък не излизам много да си играя навън и не се виждам с моите приятели както преди, въпреки че е ваканция.\r\nЕдното ми краче вече отказва да ме слуша и ме лишава от толкова много неща. Аз не му се сърдя, знам, че то не е виновно. За всичко е виновна болестта, както мама я нарича “прогресивна мускулна дистрофия”. Тя ме натъжава и ми отнема всичко малко по малко. Аз обаче няма да й се дам така лесно, както на нея й се иска! И знаете ли защо? Защото знам, че имам всички вас!\r\n                    \n                    \n                \r\n                \r\n                \r\n                Защото знам, че има лекар, който може да я спре! Иска ми се това да стане възможно най-скоро, за да можем заедно да спрем болестта и крачето ми да спре да се променя. Ние с вас сме един екип, един отбор. Аз вярвам, че ще успеем заедно. Повярвайте и вие, помогнете ми и вие.. Моля ви.. А аз ви обещавам, че няма да спра да се боря!\n\r\nБлагодаря ви! \n\r\nВаш,\r\nЙосиф, на 11 години, капитан на отбора\n\r\nPaypal: https://www.paypal.com/donate/?token=BCXM6V-DWqmev8AUIR-g0Rkb8mhl8Q5u5kxeM17knEYqSEARkzbDk2HC68Ci09YBPNf_ym&country.x=BG&locale.x=BG\r\nТитуляр: Йосиф Станимиров\r\nIBAN: BG95FINV91501317303133\r\nSWIFT: FINVBGSF\r\nБанка: Първа Инвестиционна Банка", "date": "2019.08.12", "title": "Малкият Йоско иска да ходи: Как да му помогнем?"}
{"url": "https://www.dnes.bg/temida/2019/08/12/ostaviha-v-aresta-myja-ubil-priiatelkata-si-vyv-varna.419400", "text": "58-годишният Атанас Г. е задържан за срок до 72 часа, след като е привлечен като обвиняем от Окръжната прокуратура във Варна за умишленото убийство на жената, с която живеел от един месец на семейни начала, съобщават от пресцентъра на обвинението. \nЗа задържането му съобщи вчера зам.-главният прокурор Иван Гешев от морската ни столица. \n\r\nЗадържаният е обвинен по член 116, ал. 1. т. 6, във връзка с член 115 от Наказателния кодекс, което се наказва с лишаване от свобода от 15 до 20 години, доживотен затвор или доживотен затвор без правя на замяна. \n\r\nДосъдебното производство е образувано за това, че на 8 срещу 9 август тази година обвиняемият умишлено е умъртвил 51-годишната Йорданка А., като убийството е било извършено по особено мъчителен начин за убитата и с особена жестокост след побой, казват още от прокуратурата. \n                    \n                    \n                \r\n                \r\n                \r\n                \r\nСигналът бил подаден на тел. 112. При извършения оглед в жилище в кв. \"Аспарухово\" е намерена убитата. Двамата се запознали в социалните мрежи и решили да се съберат за живеят заедно.\n\r\nАтанас е от Пазарджик. Тестван е за употреба на алкохол и резултатите са показали 3,30 промила алкохол в кръвта.\n\r\nОкръжната прокуратура във Варна е внесла искане за вземане мярка за неотклонение \"Задържане под стража\" на обвиняемия във Варненския окръжен съд.", "date": "2019.08.12", "title": "Оставиха в ареста мъжа, убил приятелката си във Варна"}
{"url": "https://www.dnes.bg/za-da-se-razbirame/2019/08/12/5-neshta-koito-shte-vi-provaliat-na-interviu-za-rabota.419192", "text": "За да бъде успешно интервюто ви за работа трябва да сте преди всичко спокойни, уравновесени и много уверени. Необходимо е да излъчвате сигурност и убеждение в собствените си възможности, без да изглеждате твърде самоуверени и арогантни. Демонстрацията на прекалено самочувствие определено не е червена точка за вас.\r\nЗа да оставите добро впечатление също така е важно да не допускате някои грешки по време на срещата разговор за дадено работно място, защото това може да прекъсне пътя ви към желаната позиция. Вижте кои груби грешки не трябва да допускате по време на интервю за работа.\r\n\r\nДори малкото закъснение за интервю за работа прави лошо впечатление. Този акт веднага ще бъде изтълкуван като неуважение и дори като неспособност да се справяте с поставените срокове. Дори това да не е така, първото впечатление вече ще е направено и е възможно изобщо да не ви се даде шанс да докажете противното. Винаги предвиждайте време, в което да успеете да се справите с всякакви препятствия по пътя, така че да стигнете малко по-рано преди уречената среща.\r\n                    \n                    \n                \r\n                \r\n                \r\n                \r\nЗа да направите добро впечатление е добре да се подготвяте предварително за интервюто, на което сте поканени. Запознайте се с фирмата, с нейната история, с характерните ѝ особености и с дейността, която развива. Така определено ще изпъкнете и няма да направите лошо впечатление, ако ви се зададе въпрос, свързан с фирмата, на който не знаете как да отговорите.\r\nПодгответе се също така с отговорите на някои често задавани въпроси на интервю за работа. Помислете си как бихте отговорили на тях, за да не изпадате в неловко мълчание по време на разговора.\r\n", "date": "2019.08.12", "title": "5 неща, които ще ви провалят на интервю за работа"}
{"url": "https://www.dnes.bg/obrazovanie/2019/08/12/2-mln-lv-vadi-prosvetnoto-ministerstvo-za-elektronni-dnevnici.419408", "text": "Просветното министерство ще финансира всички училища в страната, които желаят да ползват електронни дневници през новата учебна година.\n\r\nЗа специализирания софтуер ведомството е заложило близо 2 млн. лв. по национална програма „Информационни и комуникационни технологии“, съобщиха от пресцентъра на МОН.\n\r\nУчилищата трябва да изберат доставчик на услугата и да заявят закупуването на електронен дневник до 3 септември 2019 г. Средствата, които ще получат, ще бъдат диференцирани спрямо броя на учениците им.\n\r\nЕлектронните дневници следва да бъдат достъпни през стандартните браузъри и да функционират през мобилни устройства.\n\r\nТе трябва да имат модул за родители с безплатно известяване в реално време при постъпване на нова информация – оценки, отсъствия, съобщения от учители и др.\n                    \n                    \n                \r\n                \r\n                \r\n                \r\nСофтуерът ще дава възможност за въвеждане и извеждане на обобщена информация за работата в клас на учениците, постиженията им по даден предмет, активността и инициативността им, отношенията със съученици им.\n\r\nТази информация трябва да е достъпна за заинтересовани учители, педагогически съветници или психолози, които работят с някои от децата.\n\r\nПо националната програма са предвидени и средства за абонамент за доставка на интернет услуги за всички училища в страната, както и за оборудване на училищата и детските градини с хардуер и мултимедия за обучение.\n\r\nКандидатстването за тях, както и заявяването на средствата за електронни дневници ще става през онлайн платформата на националните програми, уточниха от МОН.\r\n ", "date": "2019.08.12", "title": "2 млн. лв. вади просветното министерство за електронни дневници "}
{"url": "https://www.dnes.bg/politika/2019/08/12/plevnenliev-ako-vw-izbere-turciia-shte-navredi-na-imidja-si-na-balkanite.419438", "text": "\"Битката изглежда решена, но уж победеният не се предава\", така журналистът Михаел Мартенс описва битката за завода на  \"Фолксваген\" в своя материал за ежедневника \"Франкфуртер алгемайне цайтунг\". Статията носи заглавието \"Локация - мечта\" и се фокусира върху конкуренцията между България и Турция.\r\nПред немското издание говори и бившия президент Росен Плевнелиев. \n\r\n\"Берлин непрекъснато говори за върховенството на закона, но когато стане  дума за пари, автократът Ердоган е достатъчно добър партньор\",  коментира Плевнелиев. Той предупреждава Берлин, че решение в полза на Турция би навредило на имиджа на Германия на Балканите.\r\n                    \n                    \n                \r\n                \r\n                \r\n                В писмени отговори премиерът Борисов изброява пред изданието предимствата на българския трудов пазар, както и данъчната система и финансовата стабилност на България, предаде БНР.\n\r\n\"Всички парламентарно представени партии са единни в подкрепата си за чуждестранните инвестиции, което е гаранция, че държавната политика няма да се промени при смяна на властта\", подчертава още Борисов, като припомня, че големи германски концерни отдавна са представени на българския пазар и са доволни от инвестицията си.\n\r\nБългарският премиер направи подобни коментари през миналата седмица и пред друго немско издание - \"Ханделсблат\".", "date": "2019.08.12", "title": "Плевненлиев: Ако VW избере Турция, ще навреди на имиджа си на Балканите"}
{"url": "https://www.dnes.bg/crime/2019/08/12/22-godishen-shofior-potroshi-chujda-kola-s-metalna-palka.419414", "text": "Шофьор нападна мъж с метална палка в Пловдив, съобщи Дарик радио.\r\n\r\nИнцидентът е станал снощи около 23 часа.\r\n\r\n22-годишен шофьор е разказал през полицаите, че на бул. \"Освобождение\" в жк \"Тракия\", е бил засечен и принуден да спре от непознат водач, който започнал да го обижда и с метална палка счупил едно от огледалата му за обратно виждане.\r\n\r\nВ ранните часове на днешния ден извършителят - младеж на същата възраст, е отведен за срок до 24 часа в районното управление.", "date": "2019.08.12", "title": "22-годишен шофьор потроши чужда кола с метална палка "}
{"url": "https://www.dnes.bg/obshtestvo/2019/08/12/prez-otpuskarskiia-avgust-70-ot-firmite-si-tyrsiat-slujiteli.419427", "text": "Дори в сезона на отпуските 70% от българските компании търсят служители, които да бъдат наети на постоянен трудов договор. Това показва проучване на Българската търговско-промишлена палата. \n\r\n14% пък си търсят сезонни работници. \n\n\n Една четвърт от анкетираните фирми са посочили, че нямат нужда от нови работници в момента.\n\r\nНай-търсени са специалистите със средна квалификация – 62% от фирмите се нуждаят от тях. 18 на сто търсят висококвалифицирани служители, а 20 % биха наели работници и без квалификация.\n\r\nВъпреки че през лятото в родните морски курорти разчитат и на работници от трети страни, оказва се, че повечето български компании нямат голям опит в наемането на чужденци.\n                    \n                    \n                \r\n                \r\n                \r\n                \r\nТези, които са го правили, са доволни от служителите си. \n\r\nНай-важните предпоставки за наемане на чужденец от трета страна са свързани с квалификацията, опита и познанията по български език, е друг извод от проучването на БТПП, според което има работа за чужденци от трети страни в строителството, монтажните дейности, машиностроенето, транспорта и логистика, търговията производството на мебели, дървообработването, текстилното производство.\r\n \r\nСпоред работодателите е нужно да се опрости и да ускори процедурата за издаване на разрешение за достъп до българския пазар на труда за чужденци, както и по-широко информиране на българските фирми как да наемат чужденци. \n\r\nКлючов момент при наемане на работа на хора от трети страни е желанието да се интегрират, да работят и живеят в България, изтъкват още от БТПП.\n\r\nСамо 14% от компаниите, които са участвали в проучването, вече са наемали чужденци от страни извън ЕС. \n\r\nОстаналите 86 на сто нямат опит в това отношение.\n\r\nКомпаниите, които са имали работници от трети страни споделят, че това са били хора предимно от Северна Македония, Молдова, Русия, Афганистан. \n\r\nБолшинството работодатели са останали с добри впечатления от работата им: те са отговорни и съвестни, имат желание да работят и да научат български език.\n\r\n76% от запитаните компании отговарят, че могат да наемат чужденци от трети страни, ако имат необходимата квалификация, опит и езикови познания. 15 на сто от работодателите в страната предпочитат да наемат българи.\n\r\nОстаналите 9 на сто твърдят, че биха наели чужденци, ако имат някакъв български произход, или ако покажат готовност да учат и да се обучават.\n\r\nНа въпроса дали имат информация за необходимите документи и процедури за наемане на гражданин на друга държава, пребиваващ в България, 21 на сто от представителите на бизнеса отговарят положително, 44 на сто нямат такава информация, 11 на сто разполагат с частична информация, а 11 на сто не са се интересували до сега.\n\r\nПроучването показва, че българските фирми имат многобройни изисквания към граждани от трети страни, които да бъдат наети в страната. Сред тях са: професионални умения, да са отговорни и съвестни, да могат да работят в екип, да са готови да се обучават, да са в добро здравословно състояние, да имат желание да се интегрират в българското общество, да имат специфична квалификация според сектора, да имат минимум познания по български език и да имат желание да го учат, добри познания по друг чужд език /освен майчин език/, да могат да докажат самоличност и ниво на образование - лични документи, дипломи, сертификати, да бъдат готови да останат по-дълго в една компания, да имат документи за пребиваване и работа в страната.", "date": "2019.08.12", "title": "През отпускарския август 70% от фирмите си търсят служители "}
{"url": "https://www.dnes.bg/akoshtete-vqrvaite/2019/08/12/opasnost-ot-akvariuma-semeistvo-edva-ne-zagina-zaradi-toksin.419040", "text": "Семейство в английския град Шропшър се размина на косъм със смърт, причинена от втория най-опасен токсин в света. \n\r\nПричината - почиствали коралите в домашния си аквариум. \n\r\n34-годишната Кейти Стивънсън и съпругът й Марк били откарани в местна болница и сложени в изолатор нза 48 часа. Три от четирите им деца също били настанени в болница. \n\r\nДвамата възрастни прекарали седмица в излолация, а децата, които по време на инцидента били заспали, били освободени на следващия ден, пише \"Huffington post\".\n\r\nТехният дом обаче е бил обграден от екипите за гражданска защита. \n\r\nОтделяното на токсина палитоксин се случило по време на почистването на корали в аквариума. \n                    \n                    \n                \r\n                \r\n                \r\n                \r\n\"Всякакви неща ми минаха през ума. Децата ми можеше да умрат, ние можеше да умрем. Не съм спала спокойно от тогава\", обяснява Кейти пред местен вестник. \n\r\nТя споделя, че решила да почисти аквариума след като рибките им умрели и решили да го изхвърлят. \n\r\n\"Около 10 минути след като го почистих започнак да кашялм. Тогава казах на марк \"Мисля, че ще се разболявам\", а той каза същото\", споделя Кейти. \n\r\nСлед около час двамата се влошили. Тя вдигнала 42 градуса температура и тогава се обадили на Спешна помощ и за тях дошла линейка. \n\r\nПожарната и полицията също дошли на мястото. \n\r\n\"Беше ужасяващо\", казва Кейти. Парамедиците, които ги отвели, носели маски, а цялото отделение, където били семейство Стивънсън, било отцепено. \n\r\n\"Те ни казаха, че ако бяхме заспали, никога нямаше да се събудим\", допълва Кейти. \n\r\nСлучаите на отравяне с палитоксин са редки и много опасни. Не всички видове корали обаче са опасни.", "date": "2019.08.12", "title": "Опасност от аквариума: Семейство едва не загина заради токсин"}
{"url": "https://www.dnes.bg/obshtestvo/2019/08/12/vegani-na-protest-protiv-kyrvavata-bania-za-kurban-bairam.419440", "text": "\nБългарският вегански съюз организира за втора поредна година протестна акция пред Главното мюфтийство заради мюсюлманския празник Курбан Байрам. \n\r\nС акцията веганите искат да изразят недоволството си от религиозната традиция да се коли животно на празника от благодарност към Аллах.\n\r\n\"Кървавата баня от жертвоприношения на животни за Курбан байрам е една грозна и несправедлива чудовищност. Убиването на животни заради традиция е нехуманна и ненужна варварщина, нямаща място в 21-ви век“, се казва в позицията на веганите,. Които имат надежда, че протестът им ще предизвика обществен дебат.\n\r\nВ Мека в петък започна годишното поклонение хадж на мюсюлманите, което ще продължи до 14 август, припомня БНР. \n                    \n                    \n                \r\n                \r\n                \r\n                \r\nТова е най-големият годишен религиозен събор в света, който трае няколко дни и завършва с тридневни празници, предшествани от жертвоприношение на агне или друго животно.\n\r\nПрез миналата година веганите протестираха и на Гергьовден в центъра на София с искане за спиране на убийствата на животни за храна. \n\r\nПротестът им включваше и театрален елемент с \"клане” и \"опаковане” на живи хора. Всичко това придружено с много изкуствена кръв. Веганите скандираха: \"Месото е болка и страдание\".\n\r\n ", "date": "2019.08.12", "title": "Вегани на протест против \"кървавата баня\" за Курбан Байрам"}
{"url": "https://www.dnes.bg/mish-mash/2019/08/12/alen-delon-veche-e-dobre-usmihva-se-sled-insulta.419439", "text": "Ален Делон вече е в добро здравословно състояние и дори се усмихва след прекарания инсулт. Неговият син - Ален-Фабиен Делон публикува снимка на баща си в Instagram. \n\r\n\"Благодаря за многото съобщения, които стигат до сърцето на баща ми.  Както виждате, той се чувства все по-добре и ви прегръща!\", написа синът  на Делон към снимката на баща си, на която Ален Делон е широко  усмихнат.\r\nАктьорът се възстановява в Швейцария след  получения инсулт преди няколко седмици.", "date": "2019.08.12", "title": "Ален Делон вече е добре. Усмихва се след инсулта"}
{"url": "https://www.dnes.bg/akoshtete-vqrvaite/2019/08/12/podobrete-vryzkata-si-zarejete-sms-ite.419422", "text": "Независимо дали е есемес или през някоя социална мрежа, писането на съобщения се е превърнало в предпочитан начин на общуване. По този начин някои хора дори се запознават със своята половинка и дори когато са във връзка, не заменят чата с общуването очи в очи. Учени установиха, че това, което пишем и начинът, по който го правим, разкрива доста неща за взаимоотношенията ни с другия.\n\r\nПроучване, направено сред близо 280 младежи, показва, че общуването чрез съобщения води до сериозни проблеми. Участниците били подложени на серия от въпроси, в които да оценят ролята на технологиите в тяхната връзка. Според статистиката, 36% от хората са се намирали в сериозна връзка, 46% са били сгодени, а 16% са били вече женени.\n                    \n                    \n                \r\n                \r\n                \r\n                \r\nРезултатите показали, че 82% от участниците използват съобщенията, за да се свържат с любимия през деня. Интересното обаче е, че чатовете не съдържат само мили изрази и общи въпроси, а някои от хората използват мобилния си телефон, за да разрешат сериозни проблеми във връзката си.\n\r\nПроучването установило, че писането има различно въздействие върху мъжете и жените. При първите, твърде много съобщения означават, че човекът не е доволен от сегашното състояние на връзката.\r\nВижте повече по темата в ", "date": "2019.08.12", "title": "Подобрете връзката си: Зарежете SMS-ите"}
{"url": "https://www.dnes.bg/televizia/2019/08/12/vseki-avtomobil-s-pasport-kolko-shte-ni-struva.419419", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nАфриканска жега. Как да се предпазим в горещините?\r\n\r\nВсеки автомобил с паспорт. Колко ще ни струва?\r\n\r\nВластта с нова формула. Как ще се определя кой е беден?\r\n\r\nДиета срещу климатичните промени. Ще се откаже ли светът от месото, за да спаси планетата?\r\n\r\nВиенски виртуози откриват ''Моцартови празници'' на езерото в Правец\r\n\r\nНебесен спектакъл. Как да наблюдаваме персеидите?", "date": "2019.08.12", "title": "Всеки автомобил с паспорт. Колко ще ни струва?"}
{"url": "https://www.dnes.bg/obshtestvo/2019/08/12/babh-uspokoi-antraksyt-v-severna-makedoniia-niama-otnoshenie-kym-nas.419432", "text": "Констатираният в Северна Македония случай на антракс няма отношение към нашата страна и населението ни, съобщиха за БТА от Българската агенция по безопасност на храните. \n\r\n\"Антраксът е заболяване, типично за нашите географски ширини\", посочват от агенцията.\n\r\nТова не е екзотично заболяване, нито попада сред групата на контагиозните и спешни болести по животните. Заболяването се предизвиква от бацил, който животните поемат с фуража.\nСамият бацил е устойчив в околната среда - проучванията сочат, че издържа над 70 години под формата на спора.\n\r\nЗаболяването антракс периодично се констатира и в България - почти ежегодно, но няма епизоотичен ход и не води до разпространение на големи територии. \n                    \n                    \n                \r\n                \r\n                \r\n                \r\n\"Съществува ваксина и всички животни в констатирано огнище се ваксинират в продължение на 30 години, което ги предпазва от заболяването\", информират от Българската агенция по безопасност на храните .\n\r\nЗаболяването е зооноза и при хората води до летален изход, ако не се вземат навреме мерки. Заразяването става най-често при клане на болно животно и инфектиране на повърхностни рани.\n\r\n\"Възможно е заразяване и при консумиране на месо от болни от антракс животни, но се констатира доста по-рядко\", предупреждават още от БАБХ.\n\r\nВъв всеки един случай на съмнение, стопаните на животни следва да информират своя ветеринарен лекар за предприемане на нужните мерки. \n\r\n\"Заболяването води до сериозни последици, когато не се спазват ветеринарномедицинските правила, както се случи при огнището в с. Млада гвардия през 2015 г.\", припомнят от агенцията.", "date": "2019.08.12", "title": "БАБХ успокои: Антраксът в Северна Македония няма отношение към нас "}
{"url": "https://www.dnes.bg/mish-mash/2019/08/12/kitaicite-gnevni-na-versace-kyde-se-namira-honkong.419430", "text": "Givenchy, Coach и Versace се извиниха след като пуснаха на пазара тениски, които в Китай бяха счетени за неуважение на суверенитета на страната. \n\r\nТекстът върху тениските намеква, че Тайван и Хонконг не са част от Китай. \n\r\nVersace се озова в окото на бурята вчера заради тениска върху която са изписани градове, следвани от името на страната с главни букви - например \"Париж-ФРАНЦИЯ\" и \"Шанхай -КИТАЙ\", съобщи Франс прес.\n\r\nЗлополучното е, че наименованието \"Хонконг\" е последвано от \"ХОНКОНГ' с главни букви, въпреки че бившата британска колония е част от Китай от 1997 година, отбелязва БТА.\n\r\nСоциалните мрежи в Китай не закъсняха с острите си критики в момент, в който протестите в специалния административен район всекидневно са заклеймявани от китайските медии.\n                    \n                    \n                \r\n                \r\n                \r\n                \r\n\"Нищо не трябва да се отнема от Китай - Версаче вън\" , възкликна един потребител на китайската социална мрежа Weibo.\n\r\nGivenchy и Coach на свой ред попаднаха под обстрел заради подобни оскърбления: тениски, които оставят впечатлението, че Хонконг, както и Тайван, са независими територии.\n\r\nТрите марки трябваше да се извинят, уверявайки че въпросните модели са изтеглени от продажба\n\r\n\"Givenchy поднася искрените си извинения за тази грешка, която не отразява дълбокото ни уважение към китайската общественост по света\", се посочва в прессъобщение на френската марка.\n\r\n\"Ние обичаме Китай и твърдо уважаваме националния му суверенитет\", написа Версаче още в неделя в профила си във Weibo.\n\r\nCoach обяви, че признава \"сериозността на тази грешка\" и \"дълбоко\" съжалява.", "date": "2019.08.12", "title": "Китайците гневни на Versace: Къде се намира Хонконг?"}
{"url": "https://www.dnes.bg/sofia/2019/08/12/zaradi-liubovna-drama-jena-edva-ne-skochi-ot-most-v-sofiia.419441", "text": "Два часа жена вися на моста над  кръстовището между булевардите \"Възкресение” и \"Академик Иван Гешов” и заплашваше полицията, че ще скочи. Любовна драма била причината за опита за самоубийство.\r\nПо неофициална информация жената е била изоставена от съпруга си, предава Канал 3.\r\nБлизо два часа продължиха разговорите между жената и психолог на МВР. В крайна сметка историята завърши благополучно. Жената беше спасена и прегледана от лекар.\r\n\r\nСъпругът й също беше на мястото, но отказа да разговаря с представителите на медиите.                          \r\n\r\n ", "date": "2019.08.12", "title": "Заради любовна драма – жена едва не скочи от мост в София"}
{"url": "https://www.dnes.bg/sofia/2019/08/12/bez-naprejenie-sybariat-nezakonni-romski-kyshti-v-raion-ilinden.419376", "text": "Започна събаряне на незаконни ромски къщи в район \"Илинден\", съобщи кметът на София Йорданка Фандъкова.\r\nТя обясни, че кметът на района ръководи процеса и това не е първото събаряне.\r\n\"Не вдигаме много шум при такива ситуации, защото това е свързано с известно напрежение\", каза Фандъкова и добави, че от сутринта се работи спокойно и без напрежение.\r\nПо думите й, Столична община има съдействието на отговорните институции за тези действия. \"Остава кметовете да продължат тази много важна дейност, така че постепенно различните квартали да се освобождават от незаконните постройки\", заключи тя.\r\nТя съобщи още, че на 15 септември движението по улица \"Каменоделска\" ще бъде пуснато изцяло. При проверка на ремонтите там тя обясни, че строителният сезон е в разгара си - работи се на 15 големи обекта на територията на цялата Столична община.\r\n                    \n                    \n                \r\n                \r\n                \r\n                По думите й реконструкция на ул. \"Каменоделска\" се финансиран по ОП \"Региони в растеж\" и включва цялостна подмяна на трамвайните релси, настилката, ново осветление, нови тротоари, включително и нови спирконавеси.\r\n\"По по-голямата част от обектите, имам уверение, че за учебната година ще приключат, а някои от тях и по-рано\", коментира Фандъкова.\r\n\"Текущите ремонти са в действие във всички квартали на София\", поясни Фандъкова, цитирана от \"Фокус\".\r\n ", "date": "2019.08.12", "title": "Без напрежение: Събарят незаконни ромски къщи в район \"Илинден\""}
{"url": "https://www.dnes.bg/world/2019/08/12/borisov-pred-medvedev-bylgariia-e-vhod-kym-evropeiskiia-kontinent.419380", "text": "Необходимо е да бъдат обсъдени възможностите, които се разкриват пред Русия и България, ако бъдат съчетани потенциалите на Черноморския и на Каспийския регион. Това посочи премиерът на Русия Дмитрий Медведев пред българския си колега Бойко Борисов, предаде ТАСС.\n\r\nМедведев разговаря с Борисов в кулоарите на Първия Каспийски икономически форум в Туркменистан.\n\r\n\"Посещението ви тук, в Каспийския регион, доказва онова, за което разговаряхме с вас днес, че може да се опитаме да съвместим и черноморското измерение, и каспийското измерение, особено ако това носи дивиденти на държавите и народите в нашите страни\", каза руският премиер.\n\r\nБорисов отбеляза, че регионът \"разполага с огромни възможности\" и България, разположена от другата страна на Черно море, е \"един вид вход към европейския континент\".\n                    \n                    \n                \r\n                \r\n                \r\n                \r\n\"Трябва да се има предвид, че търговските отношения, железопътният транспорт, автомобилните комуникации, морският транспорт, хъбовете, каквито има и в България, и в Русия северно от този регион, предполагат огромни възможности\", каза българският министър-председател.\n\r\nЧерно море \"трябва да си остане море на мира, търговията, туризма, транспортните връзки\", осигурявани от фериботи, яхти и газопроводи, подчерта Бойко Борисов, цитиран от ТАСС. \r\n/БТА/", "date": "2019.08.12", "title": "Борисов пред Медведев: България е вход към европейския континент"}
{"url": "https://www.dnes.bg/index/2019/08/12/aktrisa-uchi-decata-da-ne-se-strahuvat-ot-tymnoto.419372", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Актрисата Весела Бабинова придоби ново амплоа - тя е част от кампанията \"Не се страхувай от тъмното\" на \"БГкнига\", насочена към децата и родителите им за преодоляване на страха от тъмното.\r\nИдеята на инициативата е с игри и предизвикателства те да могат да спрат да се плашат от тъмнината. Ролята на Бабинова е да отправя видео предизвикателства към тях.\r\nТя сподели, че все още има страх от тъмното и че щяло да е хубаво, ако като малка е имала възможността да надмогне страха от това с игри и предизвикателства. \n\r\n\"Когато съм абсолютно сама вкъщи и стане към 12 и трябва да си спя сама в нас, спя на пуснат телевизор или светната нощна лампа. Във всяко нещо почвам да чувам шумове, кучета\", посочи тя в \"\r\n                \r\n                \r\n                \r\nСтела Соколова, която също е част от кампанията \"Не се страхувай от тъмното\" обясни, че тя е вдъхновена от книгата \"Включи нощта\" на Рей Бредбъри. По думите й към момента участниците в нея не са много, но се надява броят им да се увеличи.", "date": "2019.08.12", "title": "Актриса учи децата да не се страхуват от тъмното"}
{"url": "https://www.dnes.bg/crime/2019/08/12/zapaliha-kolite-na-bivsh-obshtinski-slujitel-v-kozlodui.419369", "text": "Запалиха двата автомобила, собственост на бившия зам.-директор по административно-стопанската дейност в Общинско предприятие \"Комунална дейност\" в Козлодуй Мария Маркова. \n\r\nКъм настоящия момент тя е свидетел на държавните органи на разследвания за корупционни практики в предприятието и в община Козлодуй, . \n\r\nСигналът за едновременния палеж на лек автомобил \"Фолксваген Пасат\" и лек автомобил \"Фолксваген Тигуан\", паркирани пред дома на Маркова, е подала самата тя на телефон 112 около 1.45 часа в събота срещу неделя.\r\n                    \n                    \n                \r\n                \r\n                \r\n                Жената е много изплашена, като по думите й чрез действията си е засегнала интересите на редица хора, сред които и тези на кметицата Маринела Николова.\r\nГрадоначалничката излезе с позиция, в която заявява, че общината се разграничава от деянието и извършителите му.\r\nПри инцидента двете коли не са били една до друга, а на разстояние от около 50 метра. На място са пристигнали екипи на полицията и пожарната. До намесата на пожарникарите обаче двата автомобила са изгорели напълно. \n\r\nПо случая е започнато досъдебно производство.", "date": "2019.08.12", "title": "Запалиха колите на бивш общински служител в Козлодуй"}
{"url": "https://www.dnes.bg/cars/2019/08/12/gaz-vmesto-spirachka-toyota-izmisli-reshenie-na-tozi-problem.419377", "text": "Японският автомобилен концерн Toyota е създал система, която помага на водача в случай на случайно натискане на газта, съобщава вестник Yomiuri.\n\r\nСистемата сработва, ако установи, че друга машина представлява препятствие за водача и предстои сблъсък. Така тя не само се презастрахова, но и предлага изход от екстремната ситуация.\n\r\nЕдно от основните приемущества на новата технология е възможността тя да се използва не само при автомобили, които току-що са слезли от конвейера, но и при такива, който вече се използват по пътищата. От Toyota са наясно, че повечето им клиенти са хора на възраст и затова системата няма да струва повече от 500 долара.\n\r\nОказва се, че през 2018 г. около 3500 пешеходци са загинали по пътищата в Япония, като това е една от най-ниските цифри, откакто се води подобна статистика - от 1948 г. Показателят се подобрява всяка година, но японския правоохранителни органи са обезпокоени от друг проблем - повечето инциденти стават по вина на шофьори, чиято възраст е над 65 години. \n                    \n                    \n                \r\n                \r\n                \r\n                \r\nВластите отчитат, че населението на страната остарява, което означава, че това явление няма да отмине. През 2017 г. беше приет закон, според който всички водачи на автомобили на възраст от 75 години нагоре трябва задължително да преминава медицински изследвания за наличие на деменция. Особено внимание беше обърнато на тези, които вече са попадали в катастрофа. Те трябва по-често да бъдат изследвани, тъй като са в рискова група.\n\r\nВпрочем, резултатите на подобна кампания от страна на властите вече се виждат. През 2018 г. над половин милион японци над 65-годишна възраст са се отказали доброволно от шофьорските си права.\r\n", "date": "2019.08.12", "title": "Газ вместо спирачка? Toyota измисли решение на този проблем"}
{"url": "https://www.dnes.bg/health/2019/08/12/celi-kvartali-bez-lichni-lekari-kak-da-se-preborim-s-nedostiga.419344", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В България има недостиг на медицински кадри - сестри, акушерки, патолози, анестезиолози. Към тази група можем да добавим и липсата на общопрактикуващи лекари. \n\r\nЦели квартали остават без такива. Това принуждава хората да пътуват дълго, за да получат медицинска грижа и съвет. \n\r\nОбщопрактикуващите лекари у нас стават все по-малко и все по-възрастни.\n\n\"Проблем за столицата например се оказва и това, че хората се увеличават с всеки изминал ден. Медицината пък вече е непривлекателна специалност за младите хора в България\", коментира пред Bulgaria ON AIR председателят на Етичната комисия на Националното сдружение на общопрактикуващите лекари д-р Георги Миндов.\n                    \n                    \n                \r\n                \r\n                \r\n                \r\nТой отбеляза, че един личен лекар трябва да осигурява 24-часова грижа за своите пациенти. В провинцията пък това се постигало изключително трудно.\n\r\n\"За да се наспи един общопрактикуващ лекар, той трябва да осигури звено, което да бъде на разположение за пациентите. Когато пък работи по 48 часа седмично, задължително трябва да има почивка след това\", допълни още д-р Миндов.\n\r\nПо думите му огромен проблем се явявало и ниското заплащане в сектора.", "date": "2019.08.12", "title": "Цели квартали без лични лекари: Как да се преборим с недостига?"}
{"url": "https://www.dnes.bg/stranata/2019/08/12/vypreki-prognozite-bylgarite-izbirat-rodnoto-chernomorie.419378", "text": "Приходите от нощувки през юни 2019 г. достигат  205.4 млн. лв. Това е с 2.6 на сто повече в сравнение с юни 2018 година.  Регистрирано е увеличение на приходите от български граждани със 17.9%,  докато тези от чужди граждани намаляват с 0.5%, показват данни на Националния статистически институт.\r\nОбщата заетост на леглата в местата за настаняване за същия период е  45.4%, като намалява с 2.3 процентни пункта в сравнение с юни 2018  година. Най-висока е заетостта на леглата в хотелите с 4 и 5 звезди - 56.8 на  сто, следват местата за настаняване с 3 звезди - 46.2 на сто, и с 1 и 2  звезди - 26.3 на сто.\n\n\n\r\nБроят на пренощувалите лица в местата за настаняване през същия месец се  увеличава с 4.0 на сто в сравнение със същия месец на 2018 г. и достига 1  028.8 хил., като е регистрирано увеличение при българските граждани с  4.9 на сто, а при чужденците - с 3.5 на сто. Българските граждани, нощували в  местата за настаняване през юни 2019 г., са 408.2 хил. и са реализирали  средно по 2.4 нощувки. Чуждите граждани са 620.6 хил. и са реализирали  средно по 4.9 нощувки, като 65.9% от тях са нощували в хотели с 4 и 5  звезди.\r\n                    \n                    \n                \r\n                \r\n                \r\n                Според данните на НСИ, общо 3 018 места за настаняване с над 10 легла са функционирали през юни тази година, показват данни на Националния статистически институт. Това включва хотели, мотели, къмпинги, хижи и други места за краткосрочно настаняване.\r\nБроят на стаите в тях е 135.2 хил., а на леглата - 304.1 хиляди. В сравнение с юни 2018 г. общият брой на местата за настаняване, функционирали през периода, се увеличава с 4.4%, а броят на леглата в тях - с 4.9%.\r\nОбщият брой на нощувките във всички места за настаняване, регистрирани през този период е 4 036.7 хил., или с 0.7% по-малко в сравнение със същия месец на предходната година, като най-голямо намаление на нощувките (с 4.0%) се наблюдава в местата за настаняване с 4 и 5 звезди.\r\nПрез юни 2019 г. в хотелите с 4 и 5 звезди са реализирани 64.0 на сто от общия брой нощувки на чужди граждани и 30.3 на сто - на българи. В местата за настаняване с 3 звезди са осъществени 26.5% от нощувките на чужди граждани и 32.0на сто - на българи, докато в останалите места за настаняване (с 1 и 2 звезди) те са съответно 9.5 и 37.7 на сто. ", "date": "2019.08.12", "title": "Въпреки прогнозите: Българите избират родното Черноморие"}
{"url": "https://www.dnes.bg/akoshtete-vqrvaite/2019/08/12/sedmicata-v-liubovta-kakvo-chaka-zodiite.419381", "text": "Нова седмица, ново начало. Вижте какво чака зодиите в любовта в следващите 7 дни!\r\n\r\nЩе се сетите за някой, когото не сте виждали отдавна и ще ви стане тъжно за него/нея. Помислете дали наистина искате да се срещнете преди да се обадите по телефона или да изпратите съобщение в социалните мрежи. Може би спомените от миналото ви изглеждат по-колоритни, отколкото преживяванията наистина са били? В края на седмицата предстои запознанство, което може да обърне представите ви наопаки и да се отрази на решенията ви в близко бъдеще.\r\n \r\n\r\n \r\nСъбитията ще се развият непредвидимо през тази седмица и може да преживеете сериозно разочарование от човек, с когото сте във връзка от скоро. Не е изключено да чуете груби думи, неоснователни обвинения. Не се оправдавайте и не страдайте. Пощадете достойнството си и се отдалечете. Най-вероятно няма да прекратите изцяло контактите си с въпросната личност, но връзката ви от романтична ще се трансформира в приятелска и с по-умерени емоции, което всъщност няма да е съвсем лошо.\r\n \r\n\r\n \r\nВ началото на седмицата събитията ще са динамични, а отношенията ви много по-емоционални от обикновено. Ще се чувствате като на състезание и непрекъснато взаимно ще предлагате интересни идеи, ще обсъждате възможностите за нови развлечения и преживявания. Ще откриете общи интереси, които до момента не сте забелязвали. Въображението ви ще достигне кулминацията си малко преди почивните дни и тогава може да почувствате леко изтощение. Дайте си малко почивка за възстановяване на силите и за проверка на чувствата.\r\n \r\n\r\n \r\nЩе попаднете в необичайна ситуация, независимо дали сте във връзка или не. Изведнъж няколко души ще ви покажат недвусмисления си интерес и желание за сближаване. Поведението им ще ви разколебае, защото ще започнете да ги сравнявате и да се чудите дали да поддържате сегашната си връзка или да я прекратите, дали някоя от новите свалки няма да е по-перспективна. Споделете съмненията си с по-опитни приятели, на които имате доверие. Ще ви подскажат вариант, при който ако не всички, то повечето участници ще са доволни. За почивните дни е по-добре да не си насрочвате любовни срещи.\r\n\r\n", "date": "2019.08.12", "title": "Седмицата в любовта: Какво чака зодиите?"}
{"url": "https://www.dnes.bg/mish-mash/2019/08/12/bylgarin-stana-internet-senzaciia-s-film-na-havier-bardem.419379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Български актьор стана интернет сензация заради участието си във филм, в който главните роли изпълняват холивудските звезди Хавиер Бардем и Пенелопе Круз. \n\r\nВ \"България сутрин\" Георги Николов разкри, че случайно е научил, че е станал интернет сензация, след като негов колега му пратил клипче със сцената, в която участва, което вече има над 7 млн. гледания.\r\nНиколов бил поканен на кастинг заради латино излъчването му.\n\r\n\"Все още не знам как да го приема, тъй като в самата сцена няма известно лице или нещо, което да направи сензация. Сцените, които бяха заснети в България са постпродукция - самият филм вече бе знаснет. Поканиха ме на кастинг заради латино излъчването ми. До този момент не бях канен за чужда продукция\", каза той.\r\n                    \n                    \n                \r\n                \r\n                \r\n                Георги Николов е и един от пионерите на стендъп комедията у нас.\n\r\nТой разкри, че той и двамата му колеги подготвят национално турне и бе категоричен, че за да пробиеш в стендъп комедията трябва хуморът ти да е актуален.\n\r\n\"Малко преди лятото направихме едно турне в Испания. Сега готвим изненада за националното ни турне в България. Догодина очакваме да напрвим европейско турне. Дай Боже да стигнем и до Щатите. Няма как хуморът, които е бил популярен преди 10 или 20 години да го правиш сега. Трябва да си актуален постоянно\", обясни Николов пред .\r\n ", "date": "2019.08.12", "title": "Българин стана интернет сензация с филм на Хавиер Бардем"}
{"url": "https://www.dnes.bg/televizia/2019/08/12/bnt-spira-stani-bogat-i-sportisimo.419411", "text": "Предаванията \"Стани богат\" и \"Спортисимо\" ще бъдат спрени от програмата на БНТ, съобщават от държавната телевизия. \r\n\r\nТова ще бъде факт от началото на новия сезон, който ще стартира от септември. \r\n\r\nПредаването „Спортисимо“ е прекратено и няма да има повече излъчвания. Що се отнася до играта \"Стани богат\", то там ще бъдат излъчени оставащи по договор и вече заснети броеве на предаването, но нови няма да бъдат записвани, уточняват от БНТ.\r\n\r\nТрето популярно предаване в ефира на телевизията - \"Бързо, лесно, вкусно\", ще продължи излъчванията си при намалена наполовина цена за реализация на 1 брой от предаването.\r\n\r\nПовече информация за предстоящите предавания, както и пълната програмна схема за новия телевизионен сезон ще бъде оповестена скоро, отчитат от националната телевизия.", "date": "2019.08.12", "title": "БНТ спира \"Стани богат\" и \"Спортисимо\""}
{"url": "https://www.dnes.bg/obshtestvo/2019/08/12/srednata-zaplata-skochi-do-1-253-lv-3-053-v-dalekosyobshteniiata.419375", "text": "Средната брутна месечна работна заплата продължава да расте, отчитат от НСИ. \n\r\nПрез 2019 г. е била 1 281 лв., през май - 1 246 лв., а през  юни е скочила до 1 253 лева. \n\r\nПрез второто тримесечие на 2019 г. средната месечна работна заплата e 1 260 лв. и нараства спрямо първото тримесечие на 2019 г. с 4.3%. \n\n\n Икономическите дейности, в които е регистрирано най-голямо увеличение, са \"Производство и разпределение на електрическа и топлинна енергия и на газообразни горива\" - с 9.1%, и \"Хотелиерство и ресторантьорство\" и \"Образование\" - по 7.3%. \n\r\nПрез второто тримесечие на 2019 г. средната месечна работна заплата нараства с 12% спрямо второто тримесечие на 2018 г., като най-голямо e увеличението в икономическите дейности \"Други дейности\" - със 17.3%, \"Операции с недвижими имоти\" - с 16.5%, и \"Образование\" - с 15.5%. \n                    \n                    \n                \r\n                \r\n                \r\n                \r\nНай-големи са били заплатите през второто тримесечие за заетите в далекосъобщенията - 3 053 лева.\n\r\nНа второ място се нареждат финансови и застрахователни дейности - 2 174 лева, а на трето производство и разпределение на електрическа и топлинна енергия и на газообразни горива - 2 048 лева.\n\r\nНай-нископлатени са били наетите лица в хотелиерство и ресторантьорство - 782 лева, както и в строителството - 974 лева.\n\r\nСпрямо същия период на предходната година средната месечна работна заплата през второто тримесечие на 2019 г. в обществения сектор нараства с 11%, а в частния - с 12.4%.\n\r\nПо предварителни данни на статистиката наетите лица към края на юни нарастват с 33.9 хиляди или с 1.5%, спрямо края на март 2019 г., като достигат 2.35 милиона. \n\r\nСпрямо края на първото тримесечие най-голямо е увеличението в наетите в хотелиерството и ресторантьорството - с 28.4%, при брокерите със 7.9%, и в селското стопанство - с 3.6%. \n\r\nНай-голямо намаление на наетите лица е в сферата на образованието - с 2.4%.", "date": "2019.08.12", "title": "Средната заплата скочи до 1 253 лв., 3 053 - в далекосъобщенията"}
{"url": "https://www.dnes.bg/stranata/2019/08/12/v-barovete-po-kurortite-ni-na-moreto-ne-alkohol-mente-a-silno-razreden.419357", "text": "Опасен алкохол до момента не е установен при проверките на Комисията за защита на потребителите (КЗП), заяви председателят й Димитър Маргаритов пред bTV.\n\r\n\"Най-често проблемите са свързани с разреждане на алкохола с цел извличане на нерегламентирани печалби в по-голям размер\", посочи той и допълни, че при лабораторно изпитване се установява по-нисък алкохолен градус в съдържанието на разпечатаната бутилка спрямо това в неразпечатаната. \n\n\n\"Подобни опити за нарушения се правят, но далеч не от всички\", подчерта председателят на КЗП. \n\r\n\"Имаме няколко случая от миналата година, в които дадената напитка като свойства, като физико-химичен анализ от самия производител излиза с непокриване на минималните параметри, които са заложени в Закона за виното и спиртните напитки, за да носи наименованието уиски, водка, ракия и т.н. Т.е. такова нарушение може да се констатира и по отношение на запечатана бутилка, която е пусната на пазара не само в заведението, но и в търговската мрежа\", обясни Маргаритов. \"Може да има спиртни напитки, които да не покриват тези изисквания и те да бъдат пуснати на пазара, но не бива потребителите за бъдат заблуждавани, относно това\", категоричен бе той.\n                    \n                    \n                \r\n                \r\n                \r\n                \r\nДимитър Маргаритов даде пример за произнасяне на Комисията за забрана на нелоялна практика на производител на спиртна напитка: \"На кутията на бутилка беше отбелязано, че е уиски, а на етикета на самата бутилка пише, че е спиртна напитка, която много добре наподобява уиски. От гледна точка на съставките това не е опасна за живота и здравето на потребителя напитка, но тя не отговаря на изискванията, за да бъде уиски.\n\r\nПредседателят на КЗП коментира, че не по-малко важно от отговорния подход към здравето на хората с покриването на въведените от закона минимални изисквания е и това да не се заблуждават хората, че пият определени напитки, а всъщност те са с по-ниско качество.  \n\r\nПрез миналия летен сезон КЗП е взела над 30 проби, предимно от туристически обекти по Черноморието. Лабораторните изпитвания са установили нарушения в осем случая.\r\n\"В половината от тях ставаше въпрос просто за разреждане на алкохола. В другите четири случая ставаше дума за този друг тип нарушения, за които споменахме – че самите напитки не изпълняват изискванията на закона за такива, каквито те се предлагат и потребителите са въведени в заблуждение\", конкретизира Маргаритов.", "date": "2019.08.12", "title": "В баровете по курортите ни на морето  - не алкохол менте, а силно разреден "}
{"url": "https://www.dnes.bg/football/2019/08/12/arestuvaha-fenove-na-cska-za-krajba-na-prezervativi-i-uiski.419392", "text": "Фенове на ЦСКА се забъркаха в неприятна ситуация, след като бяха хванати в кражба.\r\nОт полицията в Разград, където \"червените\" направиха 0:0 с Лудогорец, съобщиха, че са задържали шестима привърженици на \"армейците\". Те били хванати да крадат от местен магазин 11 броя уиски по 200 милилитра, 4 парфюма и 2 кутии с презервативи.\r\n \r\nСлед равенството в дербито на 5-ия кръг на efbet Лига, Лудогорец излезе еднолично на върха с 11 точки. ЦСКА заема 5-та позиция с 8 т.\r\n \r\nВ следващия кръг \"орлите\" гостуват на Черно море, докато \"червените\" приемат Арда Кърджали.   \r\n \r\n", "date": "2019.08.12", "title": "Арестуваха фенове на ЦСКА за кражба на презервативи и уиски"}
{"url": "https://www.dnes.bg/politika/2019/08/12/oficialno-bylgariia-veche-plati-f-16-na-sasht.419397", "text": "Министерство на отбраната е превело цялата сума в размер на 1,2 милиарда щатски долара по международните договори за доставката от правителството на САЩ на осем самолета F-16 Block 70 и свързаното с тях оборудване и въоръжение, съобщават от Министерството на отбраната.\n\n\nПреводът е нареден в четвъртък, 8 август, от Министерството на отбраната до Агенцията за подпомагане в областта на сигурността (Defence Security Cooperation Agency - DSCA) по сметка на Република България. \n\r\n\"С тази стъпка българската страна е изпълнила ангажимента си по договорите, сключени по проекта за придобиване на нов тип боен самолет за българските Военновъздушни сили\", съобщават още от Министерството. \n                    \n                    \n                \r\n                \r\n                \r\n                \r\nС потвърждението от Агенцията за получените по сметката на Република България 1,2 милиарда долара за американската страна договорите също са в сила и започва тяхното практическо изпълнение. \n\r\nПрипомняваме, че на 26 юли тази година, Народното събрание ратифицира договорите за покупка на осемте самолета и тяхното въоръжение. Първите самолети се очаква да пристигнат около 2023 година.", "date": "2019.08.12", "title": "Официално: България вече плати F-16 на САЩ"}
{"url": "https://www.dnes.bg/obshtestvo/2019/08/12/moneta-ot-pika-na-krizata-na-vizantiia-otkrita-na-perperikon.419394", "text": "\nС изключително ценни находки на Перперикон се похвали археологът Николай Овчаров.\n\r\n\"Имаме много ценни находки – два кръста и златна монета от повече от общо 210 до този момент. Сребърно-златната монета, която намерихме на Перперикон, бележи пика на икономическата криза във Византия. Интересното за нея е, че от едната страна е изобразен императорът Алексий Комнин, който е коронясан от Свети Димитър. Това е един сюжет, който после продължава и през 13 век при монетите на Иван Асен, където той също е коронясван от Свети Димитър. Тази година са открити още кръстове, накити, много монети, каменна пластика“, разказа още проф. Овчаров, цитиран от \"Труд“.\n                    \n                    \n                \r\n                \r\n                \r\n                \r\nНачалото на тазгодишната кампания на Перперикон бе дадено на 24 юни и се очаква да продължи до 10 септември. \n\r\n\"В момента работим в сектора северно от най-голямата базилика въобще откривана в Родопите от ранннохрстиянския период. Тя е разположена върху голям площад. Построена е в периода 5-6 век, но е използвана чак до 14 век. Това, което сме открили до този момент, домове от периода 4-6 век. Над тях се намират няколко землянки от 13-14 век и един доста голям некропол, който в момента се проучва“, каза още проф. Овчаров.", "date": "2019.08.12", "title": "Монета от пика на кризата на Византия открита на Перперикон"}
{"url": "https://www.dnes.bg/obshtestvo/2019/08/12/borisov-vodim-politika-garantirashta-energiinata-sigurnost.419383", "text": "Министър-председателят Бойко Борисов се срещна с руския премиер Дмитрий Медведев, като енергийната тема беше сред акцентите в разговора им. Срещата се състоя в рамките на Първия каспийски икономически форум, провеждащ в Туркменистан, съобщи правителствената пресслужба. \n\r\nБорисов отбеляза, че България води политика, която е насочена към гарантирането на енергийната сигурност както за страната ни, така и за ЕС. \n\r\nБългарският министър-председател подчерта, че диверсификацията е важен елемент за гарантирането на сигурността на газовите доставки в ЕС и добави, че България работи активно по проектите за газови връзки със съседните страни. Премиерът Борисов обърна специално внимание на сериозната работа на българското правителство във връзка с осъществяването на проекта за газоразпределителния център \"Балкан\".\n                    \n                    \n                \r\n                \r\n                \r\n                \r\nНа срещата беше обсъдена също възможността за реализация на проекта АЕЦ \"Белене\" при поставените от българската страна условия. Според премиера Борисов в региона ще възникне необходимост от производствени мощности, които да генерират чиста електроенергия на достъпни цени, отчитайки все по-амбициозните цели за намаляване нивата на вредни емисии във всички сектори на икономиката. В този смисъл АЕЦ \"Белене\" може да се превърне именно в такъв електроизточник за региона.\nВъв връзка със сътрудничеството в областта на транспорта министър-председателят Борисов посочи интереса на страната ни да бъде обсъдена възможността за развитие на фериботни връзки между пристанище Бургас и руските пристанища Кавказ и Новоросийск за пътнически ро-ро фериботи.\n\r\nПремиерът Борисов изтъкна интереса на страната ни с Руската федерация да водим равнопоставен и взаимноизгоден двустранен политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО.\n\r\nМинистър-председателят Борисов акцентира върху желанието ни да продължим да развиваме сътрудничеството с Русия по приоритетните за България въпроси в икономиката, енергетиката, туризма, транспорта, образованието, науката и културата, социалната политика.  \n\r\nБългарският премиер изтъкна значението на диалога на най-високо ниво и изрази удовлетворение, че след официалната визита на Медведев в България през месец март сега продължава разговорът относно възможностите за прагматично и взаимноизгодно сътрудничество.", "date": "2019.08.12", "title": "Борисов: Водим политика, гарантираща енергийната сигурност "}
{"url": "https://www.dnes.bg/sport/2019/08/12/anderleht-s-interes-kym-biju-na-cherno-more.419341", "text": "Емисари на белгийския гранд Андерлехт ще дойдат на мача Черно море - Лудогорец от следващия кръг на efbet Лига, за да наблюдават играта на Мартин Минчев, пише \"Меридиан Мач\". \r\nПредставител на тима вече е наблюдавал футболиста, но на този етап преговори още не са стартирали.\r\n \r\nОт ръководството на варненци вече на няколко пъти намекнаха, че няма да дадат таланта си за по-малко от 2 млн. евро.\r\n \r\nКакто е известно, Лудогорец, ЦСКА и Левски вече си направиха устата да привлекат 19-годишния Минчев. Андерлехт пък има способността да взима млади футболисти от цял свят, да ги развива и препродава в пъти по-скъпо. \r\n \r\n", "date": "2019.08.12", "title": "Андерлехт с интерес към бижу на Черно море"}
{"url": "https://www.dnes.bg/cars/2019/08/12/glasiat-nov-udar-po-djoba-vsiaka-kola-s-pasport-izdavan-v-specialni-punktove.419337", "text": "Всеки автомобил в България ще трябва да има технически паспорт, който ще се издава след тежък основен преглед. В него ще се вписва информацията, която и сега фигурира в регистрационния талон, плюс още много други данни - измервания от периодичните прегледи, промени в конструкцията, показания на километража, претърпени катастрофи и др.\n\n Това предвижда проектозаконът за пътните превозни средства (ЗППС), който е пуснат за обществено обсъждане, съобщава в. \"Сега\". В него са записани още много нови правила, такси и глоби, които със сигурност ще бръкнат дълбоко в джоба на собствениците на автомобили.\n\r\nВсеки притежател на МПС в половингодишен срок трябва да снабди колата си с паспорт. Паспортизацията ще се прави в специални пунктове, които ще се лицензират от Изпълнителната агенция „Автомобилна администрация“. Те ще са различни от пунктовете за периодични технически прегледи. Всеки нововнесен автомобил също първо ще трябва да се снабди с „лична карта“, преди да получи първа регистрация в България и табели от КАТ.\r\n \r\nОбстойният преглед, издаването на удостоверение за него и след това на техническия паспорт ще се заплащат по тарифа, която ще бъде приета допълнително. Така собственикът на автомобила ще трябва да плати не само познатите разходи при регистрация в КАТ, но и предварителния преглед в техническия пункт, и паспорта, който държавната агенция ще издаде. Статистиката сочи, че всяка година у нас се регистрират около 300 000 коли. Отделно има вписани над 3.6 милиона автомобила, които ще трябва да се снабдят с „лична карта“.\n                    \n                    \n                \r\n                \r\n                \r\n                \r\nРазходите съвсем не свършват дотук.\r\n \r\nВсички „автопаспорти“ ще бъдат качени онлайн в информационна система, за която отново ще отговаря автомобилната администрация. Изграждането на система е скъпо начинание, за което ще плати бюджетът - т.е. всички българи, не само моторизираните. В мотивите към проекта е записано, че затягането на контрола изисква увеличаване на парите за агенцията и на щата й, което щяло обаче да бъде компенсирано с приходите от новите такси и глоби. \n\r\nОчертава се и сериозно поскъпване на резервните части втора ръка, които са предпочитани от много шофьори с невисоки доходи. Проектът въвежда много строг регламент за сделките с такива авточасти, като глобите за продажби на черно достигат 7000 лева.", "date": "2019.08.12", "title": "Гласят нов удар по джоба: Всяка кола – с паспорт, издаван в специални пунктове "}
{"url": "https://www.dnes.bg/sport/2019/08/12/trenioryt-na-fiuri-pulev-ne-iska-mach-s-nas.419342", "text": "Треньорът на Тайсън Фюри – Бен Дейвисън, разкри пред британския портал „Express“, че най-добрият ни боксьор Кубрат Пулев не желае мач с клиента му. \r\n \r\nСпециалистът започна с Кобрата и изброи още четирима боксьори, които Фюри искал да срещне, съобщава сайта .\r\n \r\n\"Знам, че Пулев е със статут на задължителен претендент на IBF. Той няма да се нагърби с тази битка (срещу Тайсън Фюри), не иска тази битка\", смята Дейвидсън.\r\n \r\n\"Офертирахме Александър Поветкин – той прие мача с Хюи Фюри. Тайсън пък искаше Джаръл Милър, а той нямаше лиценз… После опитахме с Тревор Браян, който подписа мач с Мануел Чар. Адам Ковнацки не може. Джошуа и Руис имат реванш, както Луис Ортис и Дионтей Уайлдър\", продължи още той да изрежа списъка с недостъпни съперници.\r\n \r\nИзданието допълва, че има шанс Пулев и Ковнацки да се срещнат на ринга за титлата на IBF, ако тя бъде отнета от Анди Руис-младши, който продължава да се бави и е неактивен.\r\n \r\n", "date": "2019.08.12", "title": "Треньорът на Фюри: Пулев не иска мач с нас!"}
{"url": "https://www.dnes.bg/stranata/2019/08/12/rodna-gledka-poreden-djip-na-plaja-daje-i-v-moreto.419345", "text": "Джип, но не на пясъка на плаж \"Болата\", а направо в морето бе заснет да влиза на 10 август. Свидетел на ситуацията, който е заснел автомобила във водата уточнява, че собственикът на возилото  го е потопил, за да извади лодката си.\n\n\n\n\r\n\"Тук се касае за личната отговорност на хората, които си позволяват това”, коментира пред Нова тв кметът на Каварна Нина Ставрева. Тя допълни, че в Община Каварна няма подаден такъв сигнал и уточни, че контролиращият орган в подобни ситуации е РИОСВ – Варна.\n\r\n\"Община Каварна направи постъпки още през 2007 година този плаж да излезе от границите на резерват \"Болата\". За да се регламентира най-после неговото стопанисване и да има ясни правила, които да се спазват, както и ефективни глоби, за да не се допуска това”, коментира Ставрева.\r\n                    \n                    \n                \r\n                \r\n                \r\n                Подобна гледка не се вижда за първи път по родното Черноморие. Преди месец на същия плаж бяха забелязани джип и три каравани да паркират върху пясъка.\r\nГледка на затънал джип върху  пясъчната ивица имаше и на плажа \"Перла\" в Приморско. \n\r\n\n\r\n\r\n ", "date": "2019.08.12", "title": "Родна гледка: Пореден джип на плажа, даже и в морето!"}
{"url": "https://www.dnes.bg/obshtestvo/2019/08/12/opasnost-po-20-novi-sluchaia-na-morbili-vsiaka-sedmica.419346", "text": "1134 случая на морбили са регистрирани у нас от февруари до 8 август тази години. Това каза пред bTV бившият национален консултант по епидемиология проф. Мира Кожухарова. \n\r\nЕкспертът беше катерична, че епидемията продължава да се разпространява и то в летния сезон, което не е типично за заболяването. Данните пък водят към изключително притеснителна статистика - на седмица се регистрират около 20 нови случая. \n\n\n\n\r\n\"Засегнатите в София-град и София-област са към 700. Предимно са деца до 9-годишна възраст - около 80%. Това означава, че тези деца не са ваксинирани. Факт е, че в България има епидемия от едно сериозно заболяване, което е ваксинопредотвратимо и аз бих искала да апелирам към всички да обърнат внимание на този проблем, защото това е истински проблем\", обясни проф. Кожухарова. \n                    \n                    \n                \r\n                \r\n                \r\n                \r\nПо думите й, преди време България е била една от сертифицираните страни за това, че е преборила заболяването, но повторното завръщане на болестта у нас, показва, че имаме проблем с имунизациите. \n\r\nЩо се касае до регистрираната и в България, макар само с един официален случай, Западнонилска треска, експертът успокои, че няма място за тревога. \n\r\n\"За да се избегне потенциално заразяване, трябва да се използват репеленти, замрежване на прозорците и предотвратяване на фактори, допринасящи за събирането на комари, като например застоялата вода\", предупреди тя. \n\r\nНай-сериозното усложнение от заразата с вируса пък, може да засегне централната нервна система, което обаче, според специалистът, е изключително рядко. \n\r\n\"Може да стане смъртоносна в много редки случаи - под 1% при хората, при които въобще се развива това заболяване. Характерно за тази инфекция е, че е преобладаващата част от хората, като се срещнат с вируса, изобщо не реаграт по никакъв начин - няма никакво заболяване. Рискът е висок при хората над 60-годишна възраст\", категорична беше проф. Кожухарова. \n\r\nВ същото време пред БНТ директорът на Центъра по заразни и паразитни болести проф. Тодор Кантарджиев обясни, че в цяла Европа случаите на заразени със Западнонилска треска са 46. 9 от тях са в Северна Гърция. \n\r\n\"Притеснителното е, че от началото на сезона от петимата починали от западнонилска треска - четирима са в Гърция, 1 в Румъния. Мерките, които трябва да се предприемат, са пръскане за комари и унищожаване на комарите във водоемите\", каза той.\n\r\nПо думите му, в София мерките срещу комарите започват от края на март-април, за да се унищожат яйцата в заблатените места. Има екологични препарати, които унищожават само комарите и не пречат на пчелите.\n\r\n ", "date": "2019.08.12", "title": "Опасност: По 20 нови случая на морбили всяка седмица "}
{"url": "https://www.dnes.bg/zvezdi/2019/08/12/liubov-sled-kubrat-andrea-vse-oshte-ne-e-gotova.419338", "text": "Фолкпевицата Андреа не е готова за нова връзка, след като дълги години бе до боксьора Кубрат Пулев. За разрив в отношенията им се говереще от две-три години, но едва преди месец певицата загатна за края на любовта им с пост в социалните мрежи.\r\n\r\nПак там Андреа призна пред своите почитатели, че още не мисли за сериозно обвързване. На въпрос на свой фен дали търси нов партньор, тя отговори с категорично \"не\", пише \"Монитор\". През последните дни певицата отмаря на плажовете в Кипър, след като изкара няколко дни в Италия и с ограбената плеймейтка Моника Валериева. \r\n\r\nКубрат Пулев пък е свързван с бивша гимнастичка, но засега и двамата отказват да коментират в какви отношения са.\r\n ", "date": "2019.08.12", "title": "Любов след Кубрат: Андреа все още не е готова "}
{"url": "https://www.dnes.bg/temida/2019/08/12/tec-sofiia-sybira-tlysti-smetki-a-dylji-120-miliona-za-gaz.419348", "text": "\"Булгаргаз\" е завела иск за 35 милиона лева, които са част от общите задължения на столичната топлофикация в размер на 120 милиона лева и са натрупани за една година. Тази мярка е предприета, тъй като има риск \"Булгаргаз\" да не може да се разплати с доставчика си на гориво - руската компания \"Газпром експорт\", обясни пред БНР изпълнителният директор на газовата компания Николай Павлов. \n\n\n Подобна ситуация имаше и през август миналата година. Тогава задълженията на \"Топлофикация София\" бяха стигнали 105 милиона лева и бе решено \"Булгаргаз\" да продаде на Българския енергиен холдинг (БЕХ) вземанията си от столичното дружество. Така, по думите на Павлов, са били осигурени и гарантирани доставките на газ за страната през есенно-зимния период.\n                    \n                    \n                \r\n                \r\n                \r\n                \r\nСамо година по-късно обаче \"Топлофикация София\" има нови просрочени задължения в размер на 120 милиона лева. \n\r\n\"Необяснимо е как за такъв кратък период са натрупани толкова големи задължения. В същото време, ако направите преглед на финансовия отчет на \"Топлофикация София\" за 2018 година, ще разберете, че техните постъпления са достатъчни, за да могат да си покриват задълженията към \"Булгаргаз\" за доставен газ\", казва Николай Павлов.\n\r\nОсвен че са изпратени десетки писма до \"Топлофикация София\", за проблема са информирани принципалите на двете дружества - Столичната община и БЕХ, както и Министерство на енергетиката. За да може \"Булгаргаз\" да спазва своите договорни и лицензионни задължения, да се разплаща за доставката и преноса на природен газ, на газовата компания ѝ е необходима финансова стабилност, която е свързана с плащането от страна на всички клиенти за доставеното им гориво, посочи той.\n\r\nСпоред него \"Топлофикация София\" на практика е преустановила плащанията за доставения ѝ природен газ, а \"Булгаргаз\" не може и не бива да покрива задължения за своя сметка, на който и да е свой клиент.\n\r\n\"Няма такава компания, която да покрие такъв огромен дълг, а същевременно да изпълнява своите задължения, независимо колко добре се управлява тази компания. Въпреки всички писма и разговори вместо техните задължения да намаляват - се генерират нови. Ние сме използвали всички възможности, изразходвали сме всички резерви, включително и овърдрафтите, сроковете за изплащане на тези задължения изтекоха и ние бяхме принудени да предприемем действия за събиране на вземанията си по съдебен ред\", оплака се Павлов.\n\r\nЗаведената в съда искова молба е за 35 милиона лева, а според Павлов мерките и действията, които е предприела \"Булгаргаз\", са възможно най-меките и щадящите \"Топлофикация София\" - единствената цел е дружеството да си изплати задълженията до края на август месец. \n\r\nСтоличната топлофикация е била информирана писмено за предприетите съдебни действия, а днес ръководството ѝ е поканено на среща, на която да се търси решение на този проблем. \n\r\nАко просроченият дълг бъде изплатен до 29 август заедно с текущите задължения, \"Булгаргаз\" ще оттегли съдебния си иск. За да стане това, \"Топлофикация София\" трябва да плати до края на август 35 милиона лева, а за септември - още 65 милиона лева.\n\r\nПавлов се надява, че до края на месеца ще се намери решение и тези пари ща бъдат получени, което ще позволи на \"Булгаргаз\" да се разплати както с доставчиците си на газ, така и за преноса на горивото. \n\r\nЗасега \"Булгаргаз\" няма подобни проблеми с други свои клиенти. Дори и да има забавяния в плащанията им, те са за не повече от 1-2 месеца. С топлофикациите в Бургас, Враца и Плевен има постигнати споразумения в началото на годината за разсрочване на дълговете им, като те са дали и съответното финансово обезпечение, което гарантира плащанията им. ТЕЦ \"Варна\" има задължения от 2 милиона лева, но е поела ангажимент да ги изплати до края на септември – един милион през този месец и един милион - следващия.", "date": "2019.08.12", "title": "ТЕЦ-София събира тлъсти сметки, а дължи 120 милиона за газ "}
{"url": "https://www.dnes.bg/familen-dom/2019/08/12/po-blizo-do-prirodata-dom-s-aromat-na-dyrvo.418835", "text": "\n\r\nСлед като се насладихме на красотата на морето и морските вили, е време да се пренесем и на друго любимо място за почивка – планината. Там, освен да бъдем близо до природата, може да се натъкнем и на идеи за красив дом с аромат на дърво.\n\r\nПодобен интериор е изключително подходящ за къщи и вили в планината. С помощта на  бихме могли да създадем такава визия и във всеки градски дом. Защото естествената красота на дървото никога не излиза от мода. А за да постигнем максимален ефект, нека дървените елементи да са наистина натурални! Умелото използване на естествени материали, например камък и дърво, винаги ще придаде на нашия дом или вила своеобразен вид и усещане за уют, които трудно бихме почувствали в жилище, в което липсват елементи от природата. \n\n\n\nДнес има голям избор от материали, които наподобяват визията на дървото - плочи грес, ламинирани мебелни плоскости, ламиниран паркет и винилови подови настилки. Но никой имитиращ продукт не може да замени естествената топлина, уют и аромат на истинското дърво.\n                    \n                    \n                \r\n                \r\n                \r\n                \r\nПодовете от дърво са традиционно решение и винаги ще са актуални. Но освен тях през последните години прилагането на дървени облицовки по стени и тавани се отличава като тренд в съвременния интериорен дизайн. Композиционно организирани ламперии, пана, ламели и различни дървени профили могат да покриват цели повърхности, отделни зони или елементи от обзавеждането.\n\r\nПри избора на цвят на дървото е добре да имаме предвид, че той зависи както от вида на материала, така и от начина на обработка. А дали да подберем гладко дърво с еднородна структура или по-необработено и с изявен фладер зависи от стила и визията, която искаме да постигнем в пространството. Различните цветове и текстури на дървото създават определена атмосфера и позволяват оптически да променяме габаритите на дадено помещение. Например светлото дърво дава усещане за топлина, а тъмното - за елегантност.\n\r\nИ да не забравяме, че дървото може да присъства в дома или вилата ни и в малките детайли – например дърворезба, рамки за снимки, огледала и картини и в различни декорации.\n\r\nТака че, ако целта е естествена, уютна и топла атмосфера, то дървото като материал е сигурния път към нея. И ако неговата красота е приложена умело, комфортът ще е осезаем.\r\n\r\n ", "date": "2019.08.12", "title": "По-близо до природата: Дом с аромат на дърво"}
{"url": "https://www.dnes.bg/notifikacii/2019/08/12/arest-za-germanec-svil-chanta-s-pari-v-slynchev-briag.419347", "text": "Полицията в курорта Слънчев бряг арестува германец, откраднал чанта с документи, дебитни карти и пари от магазин, съобщиха от Областната дирекция на МВР-Бургас.\r\n \r\nЗадържаният е на 18 години, като срещу него е образувано бързо полицейско производство. \r\n \r\nСигналът за кражбата е подаден в Районно управление \"Полиция\" - Несебър от служител в магазина. Откраднатата сума е в размер на 650 лева и 185 турски лири.\r\n \r\nПо случая е образувано досъдебно производство.", "date": "2019.08.12", "title": "Арест за германец, свил чанта с пари в Слънчев бряг"}
{"url": "https://www.dnes.bg/sofia/2019/08/12/kyde-niama-da-ima-voda-v-sofiia-vyv-vtornik.419353", "text": "\"Софийска вода\" временно ще прекъсне водоснабдяването в част от кв. \"Васил Левски\", съобщиха от дружеството. \n\r\nНа 13 август 2019 г. (вторник), във връзка с подмяна на сградно водопроводно отклонение на ул. „Саранци“ кв. „Васил Левски“ се налага спиране на водоподаването от 09:30  до 17:30 часа на клиентите на „Софийска вода”, живеещи в района на ул. „Летоструй“, ул. „Рилска обител“, ул. „Стоян Попов“, бул. „Ботевградско шосе“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Саранци“№7А.\n                    \n                    \n                \r\n                \r\n                \r\n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .\n\r\n\"Софийска вода\" АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2019.08.12", "title": "Къде няма да има вода в София във вторник?"}
{"url": "https://www.dnes.bg/obshtestvo/2019/08/12/globa-za-kmetovete-koito-sabotirat-umyrtviavaneto-na-praseta.419343", "text": "Глоба заплашва кметовете от Южна България, които не съдействат за умъртвяването на домашните прасета в дворовете. \n\n\nГлобата за първо нарушение е от 100 до 300 лв., за повторно – двойно, и така, докато стигнем до прокуратурата, каза зам.-министърът на земеделието Янко Иванов пред bTV.\n\r\nВ петък стана ясно, че 30-те кметове на пазарджишки села, които поеха ангажимент пред премиера Бойко Борисов да убедят своите съселяни да изпълнят нареждането, отказват да допуснат екипите от Агенцията за безопасност на храните в дворовете на хората.\n\r\nСнощи изтече удълженият срок, в който стопаните на домашни прасета от Южна България трябваше доброволно да умъртвят животните си. От днес трябва да започне принудително евтаназиране и загробване на останалите животни.\r\nЯнко Иванов напомни, че съгласно Закона за ветеринаромедицинската дейност кметовете имат задължение да съдействат на органите на държавата.\n                    \n                    \n                \r\n                \r\n                \r\n                \r\nПо думите му предприетите мерки към момента са непопулярни, но явно имат ефект, защото в последните дни няма нови регистрирани случи при домашни свине и в свинекомплексите.\n\r\nОтносно казуса със Стоянка Митева от ямболското село Безмер, която гледа свиня майка в задвния си двор и отказва да я умъртви, зам.-министърът напомни, че в домашните стопанства могат да се гледат до пет прасета за угояване, не за разплод. \n\r\n\"Ако сега плаче баба Стоянка, утре може да плаче цяла България. Тази жена няма право да гледа свиня майка\", коментира Иванов.", "date": "2019.08.12", "title": "Глоба за кметовете, които саботират умъртвяването на прасета "}
{"url": "https://www.dnes.bg/politika/2019/08/12/ombudsmaia-uverena-ako-se-kandidatiram-za-kmet-shte-spechelia.419355", "text": "Омбудсманът Мая Манолова все още не е решила дали да се впусне в надпреварата за кмет на София на предстоящите през октомври избори. \n\r\n\"Не съм решила дали да се кандидатирам, ако реша да се кандидатирам, ще стана кмет“, зарече се обаче тя. \n\r\nСпоред нея заради вероятността да се кандидатира тя е подложена на агресия и атаки. \n\n\n \"Впрегната е цялата пропагандна машина около властта – медии, говорители на властта… Това издава паника. Опитът да бъда атакувана, ударена, дискредитирана\", коментира Манолова пред bTV.\n\r\nТя беше категорична, че ако реши да влезе в надпреварата, няма да търси подкрепа от \"партийни централи\" – нито от БСП, нито от новосъздадената формация на Слави Трифонов.\n                    \n                    \n                \r\n                \r\n                \r\n                \r\n\"Винаги съм разчитала и ще разчитам на подкрепата на гражданите\" , каза омбудсманът.\n\r\n\"Какво ще работя след октомври може и да е интересно за няколко души, но за повече важни са други теми“, настоя тя. \n\r\nВ контекста на скандала \"Апартаментгейт\" Манолова посочи, че при нея всичко е декларирано.\n\r\n\"Имам къща от 120 квадрата с двор повече от декар в село Рударци, но тя е публично декларирана. Аз за разлика от другите лица от властта, нямам проблем с имотите си. Имам и апартамент в ж.к. \"Хладилника“ повече от 94 квадрата. Ппод прожекторите съм повече от 15 години и всичко, което е могло да бъде проверено е проверено, моите доходи са ясни, както и тези на моето семейство“, отсече тя. \n\r\nОмбудсманът реагира остро на ситуацията с Африканската чума, като посочи, че заради безхаберието на властите, сега трябвало да платят най-бедните, а именно – дребните собственици на свине. \n\r\n\"Не виждам опит да се поеме отговорност за състоянието, в което се намира свиневъдството в момента\", каза Манолова.", "date": "2019.08.12", "title": "ОмбудсМая уверена: Ако се кандидатирам за кмет, ще спечеля!"}
{"url": "https://www.dnes.bg/obshtestvo/2019/08/12/pytna-policiia-s-akciia-sreshtu-previshenata-skorost.419358", "text": "Пътна полиция ще проведе операция по пътищата за контрол на скоростта. Тя стартира от днес и ще продължи до 18 август, съобщават от МВР.\r\n\r\nЗасилените проверки са част от акция, която се провежда във всички страни членки на Европейската мрежа на службите на Пътна полиция.\r\n\r\nНарушенията, свързани с превишаване на разрешената скорост за движение, са признати като най-сериозната причина за причиняването на тежки пътнотранспортни произшествия и смърт по пътищата в Европа, отбелязват от МВР.", "date": "2019.08.12", "title": "Пътна полиция с акция срещу превишената скорост"}
{"url": "https://www.dnes.bg/obshtestvo/2019/08/12/evtino-liato-shemata-na-falshivata-elka-s-falshivite-oferti.419350", "text": "Увеличава се броят на измамените от Елка Николова. Жената бе задържана  на 9 август, заради това, че е излъгала десетки туристи като им е предложила фалшиви почивки по морето.\r\nЕлка Николова държи с дъщеря си козметичен салон. Покрай основната си работа, жената развива и \"туристическа\" дейност като предлагала оферти за лятото, които обаче се оказва, че не съществуват. Хората й се доверявали, защото Елка показвала примамливи снимки от родното Черноморие.\n\n\n\r\nНиколова беше заловена от полицията във Враца. Жената обещавала на клиентите си нощувки в апартаменти и хотели по цялото Южно Черноморие. Вземала половината пари, след което изчезвала. Хората обаче разбирали чак на място, че са излъгани. Жената е била разследвана и за много други измами. Има и присъди. Според разследващите има достатъчно доказателства и Николова може да получи ефективна присъда.\r\n                    \n                    \n                \r\n                \r\n                \r\n                След като стана ясно, че жената е заловена се появиха още сигнали от измамени. Сред тях е и Константин Мизинов от Пловдив. Той и негови приятели харесали оферта за почивка в Ахтопол.\r\nМизинов е превел 324 лв. на Николова, за което получава разписка. \"Бяхме общо четири семейства – шестима възрастни и четири деца. Два дни преди да заминем, ни се обадиха по телефона хора, които се представиха за работещи в застрахователна агенция. Казаха ни, че собствениците на къщата са били починали в автомобилна катастрофа и отлагат цялата почивка.”, каза пред Нова тв Мизинов. \n\r\n\"Попитахме кога ще ни се възстановят парите, но ни казаха, че това ще стане в понеделник, след това във вторник и след това спряха да отговарят на телефона”, каза още той.\r\nМизинов са открили обявата през оферта във Facebook. За 6 нощувки  излизало, че трябва да платят около 600 лева. Капарирали точните дани за почивката си още през месец май. Два дни преди заминаването си разбират, че планираната почивка отпада. От начало смятали, че само те са \"опарените\". Съмнявали се в информацията за катастрофата, защото никъде по медиите не пишело за такъв пътен инцидент. Все пак Мизинов и приятелите му отишли на почивка, но си взели поука да не резервират от случайни сайтове и да проверят дали офертите са действителни.\r\n ", "date": "2019.08.12", "title": "Евтино лято? Схемата на фалшивата Елка с фалшивите оферти..."}
{"url": "https://www.dnes.bg/politika/2019/08/12/manolova-s-shans-za-kmet-ako-izbiratelite-na-bsp-ia-podkrepiat.419351", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ако Мая Манолова бъде подкрепена от гласоподавателите на БСП, би имала шанс да спечели надпреварата за кметските избори в София, независимо дали е издигната от инициативен комитет или от самата партия. Това обясни социологът Цветозар Томов в студиото на Bulgaria ON AIR.\n\r\nСпоред политолога Георги Киряков вече обществото е видяло някои от слабостите на кандидатурата на Манолова. \n\n\nМного е важно какво ще натежи при един балотаж с Йорданка Фандъкова, смята още той. \n                    \n                    \n                \r\n                \r\n                \r\n                \r\nТомов сподели, че очаква настоящият кмет на столицата да не получи високи резултати, както при предишни избори и че е въпрос с кого ще отиде тя на балотаж. Той напомни, че все пак тя към момента тя не е предложена за поста кмет на София.\n\r\n\"В момента и мажоритарното влияние на Фандъкова, и подкрепата за ГЕРБ не са такива, за да се стигне до победа в първи тур\", категоричен е социологът.\n\r\nКиряков вижда \"Демократична България\" като удобен трети играч в местните избори в София, тъй като досега партията не се е явявала на такива в столицата. Той посочи, че ДБ не е Реформаторският блок и в самата партия има разединение и не е ясно кой кого ще подкрепи и издигне на едни такива избори.\n\r\n\"Искам да припомня, че в София между 200 и 250 хил. души гласуват партийно. На изборите се решава от останалите, които правят мажоритарен избор. Това, което е сигурно е, че тези три формации могат да издигнат кандидат, който да разчита на партийна подкрепа, така че при една успешна мажоритарна кампания да има шанса да спечели. Нищо повече към момента не може да се каже\", каза Томов.", "date": "2019.08.12", "title": "Манолова с шанс за кмет, ако избирателите на БСП я подкрепят!"}
{"url": "https://www.dnes.bg/index/2019/08/12/djambazki-za-shefkata-na-nap-nahalno-povedenie.419349", "text": "Не мога да си представя по-нахално поведение на държавен служител. Това каза пред Нова телевизия евродепутатът от ВМРО Ангел Джамбазки по повод изявлението на шефката на Националната агенция по приходите Галя Димитроява след връщането й от отпуск.\n\r\nСлед като приходната агенция беше хакната и данните на милиони българи изтекоха в мрежата, Димитрова не прекъсна своя отпуск, а по-късно обяви, че това е било много трудно решение и е имала уважителни лични причини да не го направи. \n\n\n\n\"Трябва да се търси отговорност от хората, които трябва да пазят нашите лични данни. В Министерството на финансите много лековато подхождат към своите задължения\", категоричен беше заместник-председателят на ВМРО и добави, че трябва да има наказани служители на НАП. \r\n                \r\n                \r\n                \r\nТой беше категоричен, че държавните институции трябва да пазят личните данни на хората.\n\r\n\"Задължение на държавните институции е да пазят личния живот на българските граждани. Би трябвало да се помисли в посока институциите да провеждат прозрачни процедури и да наема такива предприятия, които да пазят тази информация с ясната гаранция какво ще се случи, ако изтърват личните данни\", заяви той. \n\r\nДжамбазки коментира и предстоящите местни избори в страната през есента. \n\r\n\"Съмнявам се с \"Атака\" да излезем с общи кандидатури за кметове\", заяви той по повод раздора в малката коалиция на \"Обединени патриоти\". \n\r\nПродължават обаче разговорите с НФСБ за общата кандидатура в Пловдив на Славчо Атанасов. \n\r\n\"Той би бил много добър кмет. Г-н Атанасов беше добър кмет и може би ще бъде добър такъв. В момента е народен представител в НФСБ. Има и други възможни варианти за общи кметове\", коментира той.\n\r\nЕвродепутатът засегна и глобите, които ЦИК наложи на него и лидерър на ВМРО и министър на отбраната Красимир Каракачанов по повод  платен репортаж по частна телевизия по време на предизборна кампания за евроизборите. \n\r\n\"И двете глоби са безумни. Ние ще ги обжалваме. И двете глобпо частна телевизия. Това не би трябвало да ни засяга чисто технически дори\", обясни Ангел Джамбазки. ", "date": "2019.08.12", "title": "Джамбазки за шефката на НАП: Нахално поведение"}
{"url": "https://www.dnes.bg/akoshtete-vqrvaite/2019/08/12/kak-se-tylkuvat-tezi-15-synishta.419179", "text": "Знаете ли, че сънят, в който не можем да говорим, загубили сме говора си, може да се тълкува като усещане за застой в реалния живот. Сънищата често ни карат да се замисляме върху тях и това какво да очакваме. \r\nПроверихте ли значението на вашите сънища от последната нощ? Ако не сте може да го направите в  Въпреки това, вижте още няколко тълкувания, които не бива да подминавате.\r\nВие сте напълно голи – Обикновено този сън показва чувство на уязвимост, но може да символизира и нови начала и свобода.\r\nБягате от нещо – Вероятно не искате да се сблъскате с нещо определено в живота си. Сънищата, в които бягаме от нещо са показател, че се чувстваме уязвими или не искаме да се изправяме пред трудно предизвикателство.\r\n                    \n                    \n                \r\n                \r\n                \r\n                Колата ви се е повредила – Колата символизира движение и показва накъде сме се насочили в живота. Когато сънуваме, че автомобилът ни се е развалил, това може да значи, че животът ни променя своята посока.\r\nАко шофирате и не можете да контролирате движението, означава, че трябва да обърнете внимание на неща от живота си, които смятате, че са извън контрол.\r\nПадане – сън, който подсказва, че в реалния живот се чувствате сякаш всичко е извън контрол, че животът ви е несигурен.\r\n", "date": "2019.08.12", "title": "Как се тълкуват тези 15 сънища"}
{"url": "https://www.dnes.bg/obshtestvo/2019/08/12/v-pika-na-liatoto-plodovete-na-trapezata-ni-ot-gyrciia-chushkite-ot-turciia.419327", "text": "Ядем масово гръцки плодове, въпреки че е разгарът на лятото. На най-голямата борса в София праскови, кайсии, нектарини, пъпеши и дори крушите са изцяло внос от Гърция.\n\r\nДори сливите, които се продават, идват от съседката ни. Цената им е по-висока от родното производство – 70 стотинки за килограм на едро при 60 ст. за българските, пише „Труд“.\n\r\nГроздето и дините също са внос, предимно от Гърция. Чуждите дини дори са по-евтини от нашите – предлагат ги между 10 и 30 ст. за килограм, докато българските и турските вървят по 40 ст. на кг на едро. Освен гръцка има и българска ябълка, която се продава по 80 стотинки за килограм, а най-скъпа е тази от Италия – 1,20-1,50 лв. за килограм.\n\n\r\n                    \n                    \n                \r\n                \r\n                \r\n                За разлика от плодовете при зеленчуците преобладава родното производство. Българският домат обаче е по-скъп от турския. Нашият върви по 1,50-2,20 лв. за кг, а вносният – 1,20-1,50 лв. за кг. \n\r\nЗелените чушки също са родно производство, но червени има и от Македония. Според производителите търговци лъжат, защото българска червена капия сега на пазара няма. Първите български червени чушки ще бъдат откъснати и ще излязат на пазара след 28 август, каза Георги Василев, организационен секретар на Асоциация “Български пипер”. По думите му, ако си купите сега червена капия, то тя е болна и ако я сложите в хладилника, след 2 дни се скапва и трябва да я изхвърлите.\n\r\nСъщата е ситуацията и с червения пипер. Досега на пазара се продаваха червени пипери от Турция, а сега започва да се внася и от Македония. Потребителите трябва да знаят, че тази година пиперите закъсняват с 15 дни и да не бързат с купуването на червен пипер, обясни Василев.\n\r\nЦените и на плодовете, и на зеленчуците тръгнаха надолу през последната седмица, показват данните на Държавната комисия за стокови борси и тържища. Най-голямо намаление има при краставиците – с 27,5% за седмица. При доматите поевтиняването е с 16 и 19% съответно при оранжерийните и при полските. Цената на дините се е понижила с 18,5 на сто, на прасковите – със 7%, а на кайсиите – с 4,7%. По-евтино ни излиза да си купим и тиквички и чушки – с близо 9 на сто.\r\n ", "date": "2019.08.12", "title": "В пика на лятото: Плодовете на трапезата ни от Гърция, чушките – от Турция"}
{"url": "https://www.dnes.bg/index/2019/08/12/skypo-i-preskypo-myj-pi-kafe-za-nad-184-hiliadi-leva.419328", "text": "Мъж пи кафе за 184 000 лева на бензиностанция. \r\n\r\nТой получил фискален бон с невероятната стойност за покупка на едно кафе в пловдивското село Дълбок извор, съобщи . \r\n\r\nСнимката на куриозния касов бон беше разпространена в социалните мрежи и предизвика забавни коментари.\r\n ", "date": "2019.08.12", "title": "Скъпо и прескъпо: Мъж пи кафе за над 184 хиляди лева!"}
{"url": "https://www.dnes.bg/usa/2019/08/12/pet-deca-zaginaha-pri-pojar-v-sasht.419329", "text": "Пет деца загинаха при пожар в детски център в американския щат Пенсилвания, предаде Асошиейтед прес, като се позова на властите.\r\n\r\nПожарът избухнал в град Иъри. Жертвите са били на възраст между 8 месеца и 7 години, каза представител на местната пожарна служба.\r\n\r\nПри пожара също така са били ранени други двама души - жена, която живеела на мястото и за която се съобщава, че е собственик на детския център, и съсед.\r\n \r\n/БТА/\r\n ", "date": "2019.08.12", "title": "Пет деца загинаха при пожар в САЩ"}
{"url": "https://www.dnes.bg/technology/2019/08/12/uokmenyt-neuznavaem-vynshen-vid-no-sled-40-g-oshte-go-ima.419330", "text": "Аудио устройството уокмен, разработено от \"Сони\", съществува и днес, макар че е с неузнаваем външен вид в сравнение с първите му образци - напомня смартфон с тактилен екран, памет и безжична връзка, предаде Франс прес.\n\r\nПървият модел уокмен - TPS-L2, се появява на пазара през 1979 г. и включва много механични части. \n\r\n\"Произведен бе с толкова голяма прецизност, че се питах дали ще можем да го създадем отново в бъдеще\", довери инженерът Хироаки Сато. Той е проектирал нови модели уокмени и гледа с носталгия на старите, които са представени в изложба в Токио по повод 40-годишнината от появата на устройството на пазара.\n\r\n\"Когато първият модел уокмен бе пуснат в продажба, учех в колеж и нямах достатъчно пари, за да го купя\", си припомни Сато.\n                    \n                    \n                \r\n                \r\n                \r\n                \r\nДнес въпросният модел е като антика, с място за поставяне на касета, клавиатура и бутони, които се натискат. Но за стар модел уокмен, представен като нов и неизползван, бяха платени 1,3 милиона йени (11 000 евро), т.е. близо 40 пъти по-голяма сума от едновремешната му цена.\n\r\n\"Не смятам, че сегашните уокмени ще могат да се използват след 40 години - отбеляза инженерът. - Аудио файл форматите ще са различни, а презареждащите батерии - неоткриваеми.\" \r\n \r\n/БТА/\r\n ", "date": "2019.08.12", "title": " Уокменът: Неузнаваем външен вид, но след 40 г. още го има"}
{"url": "https://www.dnes.bg/obshtestvo/2019/08/12/nai-mnogo-ot-severozapada-pytuvat-za-rabota-v-drug-region.419331", "text": "Работният ден обичайно започва в 9 сутринта, но за 28 949 души от Северозападна България стартира няколко часа по-рано, защото пътуват до друг регион на страната. Това показва статистика на Евростат, която обхваща заетите на възраст от 20 до 64 години.\n\r\nПо данни на НСИ в Северозападния район живеят 742 304 души, а 3,9 на сто от тях пътуват до друго населено място, за да работят, пише „24 часа“. Логично, като се има предвид, че в региона има най-висока безработица (12,3%) и най-ниска средна заплата (939 лв.).\n\r\nВторото място по трудова миграция е Южен централен район, където живеят 1 410 248 души. От тях 1,8%, или 25 384, работят в друг регион.\n\r\nТрети в класацията е Северен централен. Там 1,7 на сто от населението пътува за работа.\n                    \n                    \n                \r\n                \r\n                \r\n                \r\nПод 1 процент от жителите на Югоизточния район работят извън него. От Североизточния пътуващите за работа са 0,8%, или 7450 човека.\n\r\nСпоред статистиката регионът у нас, предлагащ най-добри условия за работа, е Югозападният. Там само на 0,3 на сто от живеещите им се налага да пътуват до друг, за да работят. Районът е е с 2,1 млн. жители, като 1,32 млн. от тях са в София. Безработицата е най-ниска от цяла България - 2%, а средната месечна заплата е най-висока - 1502 лв.\n\r\nЗа ЕС през 2018 г. при 220 млн. заети, 18,3 млн., или 8,3%, са пътували от един регион в друг, за да работят.\n\r\nНай-висок е процентът в Белгия и Великобритания. Там всеки пети пътува до друг регион.\n\r\nХоландия също е в топ 3 със 17%. За Дания, Германия, Литва, Унгария и Австрия процентът е около 10.\n\r\nВ Европа първенец е Лондон - средно 60 на сто от живеещите в зони извън столицата на Великобритания пътуват да друг регион, за да работят.\n\r\nЗадграничната миграция в ЕС е сравнително ниска - 0,6%, или 1,3 млн. души, живеят в една държава, а работят в друга. За българите най-предпочитана се оказва Белгия, където официално са регистрирани 45,9 хил. души, работещи там.\n\r\nСледващата пътуваща работеща общност от българи е в Германия - 17,3 хил. Великобритания е избор на 10,9 хил. души. 6700 са сънародниците ни, избрали за работа Гърция, а 3000 - Франция и Испания. Българите, работещи в Италия, са 1600, а в Чехия и Холандия - по 1000.\n\r\nВсъщност действителната бройка е далеч по-голяма, но част от българите нямат адресна регистрация в съответната държава. Поради това Евростат ги брои като такива, които работят там, но живеещи в България.\r\n ", "date": "2019.08.12", "title": "Най-много от Северозапада пътуват за работа в друг регион "}
{"url": "https://www.dnes.bg/sofia/2019/08/12/miiat-centralni-ulici-i-bulevardi-v-sofiia.419332", "text": "Миене на централни улици и булеварди в София започва от днес. До 3 септември по график ще се мие в районите \"Красно село\", \"Триадица\", \"Възраждане\", \"Оборище\" и \"Средец\".\r\n\r\nСъздадена е организация съвместно с отдел \"Пътна полиция\" при СДВР и сектор \"Общинска полиция\" за временно спиране на движението в часовете от 07:30 ч. до 16:30 ч. на улиците, които ще се мият по предварително обявен график. \r\n\r\nВ съответните дни, определени за миене, ще се закриват (частично или цялостно) участъци от зоните за платено паркиране \"Синя\" и \"Зелена\" зона, съобщи БНР. Автомобилите, които пречат, ще бъдат премествани принудително. Къде са преместени може да се научи на телефон 0700 13 233.\r\n\r\nГрафиците за миене на улиците може да се видят на страницата на Столичния инспекторат в рубриките \"Графици\" и \"Миене\".\r\n ", "date": "2019.08.12", "title": "Мият централни улици и булеварди в София"}
{"url": "https://www.dnes.bg/obshtestvo/2019/08/12/grupa-ot-50-deca-ot-bosilegrad-na-lager-v-ravda.419333", "text": "Група от 50 деца от сръбския Босилеград и четирима техни ръководители заминаха вчера на лагер в Равда. Средствата за летуването им на Българското Черноморие се поемат от Народното събрание, което осигурява финансирането вече двадесет години, съобщи БНР. \r\n\r\nТранспортните разходи – автобус от Босилеград до Кюстендил и Черноморието, се поемат от семействата на всяко от децата, поясни ръководителят на групата – поетът от с.Белут и експерт в Културно-информационния център \"Босилеград\" Радко Стоянчов.\r\n\r\nНякои от включените в групата деца са били и предишни години на лагер в Равда или в Китен, на издръжка на българския парламент. Това са деца от семейства, които не могат да си позволят такъв лукс. Вземат се предвид и успехът в училище, поведението, проявени качества и участие в извънкласни прояви на децата.\r\n ", "date": "2019.08.12", "title": "Група от 50 деца от Босилеград на лагер в Равда"}
{"url": "https://www.dnes.bg/world/2019/08/12/pojar-izbuhna-v-predgradie-na-atina.419335", "text": "Голям пожар избухна край Атина и властите казаха, че са наредили евакуация на околните къщи, предаде Асошиейтед прес.\r\n\r\nОгънят в предградието Пеания източно от гръцката столица се е разпространил бързо и се е приближил към върха на планината Имитос.\n\r\nПламъците можеха да се видят от Атина тази сутрин.\r\n\r\nНай-малко 130 пожарникари с 42 автомобила са борят с огъня, пише БТА. Според пожарната служба огънят очевидно се е запалил в къща или градина.\r\n\r\n ", "date": "2019.08.12", "title": "Пожар избухна в предградие на Атина"}
{"url": "https://www.dnes.bg/index/2019/08/12/receptata-dnes-pylnej-za-iabylkov-pai.419105", "text": ":\r\n10 чаши нарязани и обелени ябълки\r\n3 супени лъжици пресен лимонов сок\r\n10 чаши вода\r\n4 и ½ чаши захар\r\n1 чаша царевично нишесте\r\n2 супени лъжици канела\r\n1 чаена лъжичка сол\r\n¼ чаена лъжичка индийско орехче\r\n \r\n:\r\n \r\nВ голяма купа смесете ябълките с лимоновия сок и оставете настрана. В тенджера кипнете водата на средна температура. Добавете в нея захарта, нишестето, канелата, солта и индийското орехче. Разбъркайте добре, за да не слепнат. Оставете да ври 2 минути, като разбърквате постоянно. Добавете ябълките във врящата вода. Намалете котлона. Покрийте и оставете да къкри, докато ябълките омекнат добре или около 8 минути. Охладете за 30 минути на стайна температура. След това можете да замразите пълнежа, ако няма да го използвате веднага.\r\n \r\n", "date": "2019.08.12", "title": "Рецептата Dnes: Пълнеж за ябълков пай"}
{"url": "https://www.dnes.bg/akoshtete-vqrvaite/2019/08/12/sedmichen-liuboven-horoskop-za-12-18-avgust.419191", "text": "През тази седмица на дневен ред ще бъде романтиката, благодарение на Слънцето и Венера. Ласкателства, комплименти, любовни жестове.... Ще има много запомнящи се моменти. Какви? Повече вижте в любовния хороскоп на Az-jenata.bg\r\n\r\nСърцето ви ще бъде развълнувано от някой специален. Просто е невъзможно да устоите на това, тъй като енергията се промъква във вашия 5-ти дом на романтиката. Ще може да се възползвате от връзката на Венера и Слънцето, които ще окажат влияние върху вашия любовен сектор. Не се изненадвайте, ако човекът, който е пленил сърцето ви, разкрие своите емоции към вас. Ако сте обвързани, възползвайте се максимално от възможностите да се забавлявате с партньора си. След неделя Марс ще ви накара да се фокусирате повече върху работата.\r\n                    \n                    \n                \r\n                \r\n                \r\n                \r\nАко напоследък любовният ви живот е бил скучен, то Марс ще промени това, уважаеми Телци. Тази планета ще окаже влияние върху либидото и енергията ви и ще се задържи във вашия любовен сектор до 4 октомври. Отегчени ли сте с настоящата си половинка? Нещата са на път да се променят и да се радвате на повече хубави моменти. Въпреки това някои обвързани Телци може да решат да си дадат почивка с партньора и да се разделят за няколко седмици.\r\n\r\nОбвързаните представители на зодията ще говорят повече за романтика и това, което ги вълнува с любимия човек. Може да планирате пътуване заедно, което да е вашето романтично бягство. Ако сте необвързани, това определено ще е една интересна седмица за вас. Ще намерите начин да накарате някой да се чувства като център на Вселената, използвайки силата на думите. Може дори да очаквате гореща среща.\r\n", "date": "2019.08.12", "title": "Седмичен любовен хороскоп за 12 – 18 август "}
{"url": "https://www.dnes.bg/stranata/2019/08/12/v-razgara-na-chumata-umyrtveni-li-sa-domashnite-praseta.419336", "text": "В Южна България започват проверки дали са умъртвени прасетата в личните стопанства заради африканската чума, предаде . \r\n\r\nПриоритет за Агенцията по безопасност на храните ще бъдат населените места в Пазарджишка област, където стопаните получиха седмица отсрочка, за да унищожат животните си.\n\n\r\n\r\nПроверки ще има и в населените места в западната част на Пловдивска област, тъй като те попадат в 20-километровата санитарна зона около петте индустриални свинекомплекси в Пазарджик. \r\n\r\nАко в частните дворове бъдат намерени живи прасета, те ще бъдат унищожавани принудително. \r\n\r\nКметовете на 30 села в Пазарджишко заплашиха в края на миналата седмица с нови протести. Демонстрациите обаче бяха отменени, тъй като днес в столицата предстои поредната среща на представители на протестиращите с държавните власти.", "date": "2019.08.12", "title": "В разгара на чумата: Умъртвени ли са домашните прасета?"}
{"url": "https://www.dnes.bg/snimka-na-denia/2019/08/12/opasno-vreme-v-blagoevgradsko-jivakyt-skacha-do-39-gradusa.419339", "text": "В момента минималните темеператури в страната варират между 16 и 22 градуса. Слънчевото време от уикенда ще се пресене и днес. Вятърът ще бъде слаб от изток - югоизток, посочи синоптикът на  Никол Коилова.\n\r\nЖълт код е обявен почти за цялата страна.\r\nОпасни температури ни очакват днес, като с оранжев код ще е времето около района на Благоевгард, където температурите ще надхвърлят цели 39 градуса. Температурите в страната ще варирарт от 33 до 38 градуса.\n\r\nПо морето температурите остават с няколко градуса по-ниски. По Черноморското крайбрежие също ще бъде много слънчево. Вятърът ще бъде умерен от северизоток. Температурата на въздуха ще бъде от 27 до 30 градуса, на водата - между 26 и 28 градуса. Вълнението ще бъде слабо. Тази тенденция ще се задържи и през следващите 5 дни.\r\n                \r\n                \r\n                \r\nВъв втроник над цялата страна отново ще бъде слънчево с температури от 33 до 39 градуса. В сряда максималните темеператури ще достигад 35 градуса, а на места и 40 градуса. По Черноморието обаче въленнието ще се усилва. А вечерта срещу четвръртък ще превалява и прегърмява в северозападните райони. В петък и събота ще има условия за силни гръмотечвични бури. Леко захлаждане се очаква в неделя.", "date": "2019.08.12", "title": "Опасно време в Благоевградско, живакът скача до 39 градуса"}
{"url": "https://www.dnes.bg/obshtestvo/2019/08/12/i-uchitelite-kyt-negramotni-i-troikadjii-se-natiskat-da-prepodavat.419334", "text": "Хора с тройки в дипломите или с неграмотно подадени заявления се пробват за учители. Така на фона на повсеместния недостиг на педагози в цялата страна директорите на училища не само трябва да намерят желаещи да обучават децата в школото, но и те да бъдат достатъчно квалифицирани.\n\r\nПоради липсата на подходящи кандидати те са принудени да обявяват конкурси за учители по някои от предметите по няколко пъти, пише „Монитор“. \n\r\nВ София най-често се търсят учители по чужди езици по математика, информационни технологии или в начален етап. „Тази тенденция продължава във времето, има недостиг и на педагози за детските градини”, заяви шефката на образователния инспекторат в София Ваня Кастрева.\n                    \n                    \n                \r\n                \r\n                \r\n                \r\nДиректорът на 164-та гимназия с преподаване на испански език „Мигел де Сервантес“ Зорница Йончева среща трудности с намирането на учител по математика, преди да избере подходящия - лесовъд и архитект, които не са завършили педагогика, а минават кратки курсове за преквалификация за педагог, са сред десетината кандидати за позицията в една от най-желаните гимназии в столицата. Според Йончева обаче това не е достатъчно, за да бъдат назначени.\n\n\n\r\nОбява за начален учител и преподавател по английски език в 55 СУ„Петко Каравелов“ може да бъде видяна повече от веднъж на сайта на образователния инспекторат в столицата. „Няколко пъти обявяваме позициите, защото 55-о е сред първите по резултати от националното външно оценяване. Няма как да си позволим да назначим колега, който да не отговаря на изискванията ни и очакванията на родителите”, обясни директорката на школото Таня Иванчева. Тя търси учители, които да имат визия за своята работа, да имат очаквания и резултати, които да целят да постигнат в края на годината. Част от липсите успяват да запълнят благодарение на това, че са базово училище и там през година се обучават студенти, обясни Иванчева. Така назначават учител по математика без опит, но благодарение на вътрешната организация, която имат в школото, му се оказва методическа помощ и подкрепа от останалите педагози.\n\r\nНамирането на преподаватели по математика и физика се оказа препъникамък и за 119 СУ „Акад. Михаил Арнаудов“ и затова за тях има няколко обяви. Първия път 4-ма души кандидатства за учители по математика, а по физика – 3-ма. „И седемте човека можеха да бъдат назначени, но те не могат да дадат на учениците ни това, което аз очаквам – висока степен на подготовка и силно вътрешно вдъхновение“, обясни директорът на школото Диян Стаматов. \n\r\nНякои от кандидатите пък били професори и нямало да се впишат в работата в училище. „Предпочитам да пускам обявата 7-8 пъти, докато намеря подходящ вдъхновяващ учител, който да кара учениците максимално много да учат тези трудни предмети като математика и физика“, коментира още Стаматов. Така след втория конкурс в 119-о ще бъде назначен учител по физика, но не и по математика.\n\r\nНад 130 са свободните позиции за учители във Варненско, като най-голяма е нуждата от специалисти по български и езици, ресурсни учители, логопеди, по природни науки – химия, физика, биология, математика и информационни технологии. Търсят и преподаватели по физическа култура и спорт, както и на специалисти в профилираните гимназии. В морската ни столица има обществен интерес към училища с чуждоезиково обучение и природо-математически науки. „В тях и в други училища се кандидатства и след подбор се назначават учители. Не е тайна, че още при подаването на заявленията за работа, може да се открият кандидати за учители с проблеми в грамотността. Това поставя на изпитание директорите, защото има свободно място и то трябва да се заеме. Подборът и изборът е по преценка на работодателя. Според това, което предлага пазарът на труда“, коментира шефката на образователния инспекторат във Варна Венцислава Генова.\n\r\n123 незаети преподавателски и лекторски места са обявени на сайта на регионалния инспекторат по образование в Стара Загора. Шест са общо вакантните места в казанлъшкото ОУ „Св. Паисий Хилендарски“, където освен за преподаватели са закъсали и за чистачка и зам.-директор по учебната част. Без специалисти за лекции по растениевъдство и животновъдство пък са останали в Чирпан, където има професионална гимназия по селско стопанство.В старозагорската търговска се чудят откъде ще намерят лектори по право, музика и изобразително изкуство. Сходни са проблемите и на спортното училище, там обаче дирят и преподавател по биология и здравно образование. 6 са свободните места в град Шипка, пет са в Николаево. \n\r\nБез преподаватели по рисуване, история, физическо и пеене пък са елитната професионална гимназия по строителство, архитектура и геодезия, а на двама математици се надяват в ПМГ „Гео Милев“ в града на липите. Проблем с кадрите, и то по математика има както в специализираната казанлъшка гимназия „Акад. Н. Обрешков“, така и в базираното в ромския квартал Кармен ОУ „Антон Страшимиров“. Учители по английски и немски пък търси елитната гимназия с преподаване на чужди езици „Ромен Ролан“ в Стара Загора. За специалист по информационни технологии се молят от частното основно „Елин Пелин“.\n\r\nПоради хуманитарната насоченост на местния университет за едно място за учител по български език и литература и история във Велико Търново се борят по над 10 души. Малко по-малка е конкуренцията тя по селата и там обикновено за едно учителско място по български език или история обикновено се борят поне 3-4 души. През последните повече от 10 години обаче в търновските училища има недостиг на учители по английски език и компютърни специалности. Причината е все още доста неатрактивното заплащане за хората с дипломи по тези специалности. Повечето предпочитат да работят в частни фирми и компании в столицата и останалите големи градове и очакват стартова заплата от 1500 лв. Поради това и 800-1000 лв. учителска заплата не удовлетворява изобщо младите специалисти.\r\n ", "date": "2019.08.12", "title": "И учителите кът: Неграмотни  и тройкаджии се натискат да преподават"}
{"url": "https://www.dnes.bg/mish-mash/2019/08/12/bylgarin-vzrivi-mrejata-s-futbolni-trikove.419356", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Една от възможните причини за феноменалния успех на футбола е онова  необяснимо творчество с крака, плод на фантазия, божествен талант и  много тренировки.\r\nВладислав Радославов се превърна в интернет сензация с професионалните  трикове с топка и предизвикателствата, които смело приема.\r\n\"Идеята се роди спонтанно. Бяхме се събрали група приятели. Едно от момчетата се забавляваше с видео на Бербатов, на което той жонглира с топка, която вкарва в багажника на автомобила си. Тогава ги поканих да заповядат на улицата, за да им покажа своите способности\", сподели в студиото на \" Владислав Радославов.\r\n                    \n                    \n                \r\n                \r\n                \r\n                Владислав е бил активен спортист, но след откриване на здравословен проблем решава да се откаже от професионалния футбол.\n\r\nТой отбеляза, че предизвикателствата, които отправя в социалните мрежи, безспорно му доставят удоволствие. А се оказва и че са му донесли огромен брой последователи.", "date": "2019.08.12", "title": "Българин взриви мрежата с футболни трикове"}
{"url": "https://www.dnes.bg/stranata/2019/08/12/plamnaha-bokluci-v-zavoda-za-otpadyci-v-shishmanci.419360", "text": "Няма обгазяване на близките села от пожара в завода за обработка на битови отпадъци край пловдивското село Шишманци. На този етап вятърът отнася пушека извън населените места, каза за БТА кметът на Шишманци Костадин Атанасов. \r\n\r\nОгънят е обхванал депонираните на открито, на източния скат на депото, отпадъци около 1,00 часа през нощта.\r\n\r\nПо думите на кмета това е по-добрия вариант, тъй като позволява използването на тежка техника. \r\n\r\nПожарникарите реагираха по всички правила и огънят е овладян, на място все още има противопожарни автомобили, добави Атанасов. \r\n\r\nЕкип от РИОСВ - Пловдив и Регионалната лаборатория към ИАОС в града в момента също е на място, съобщиха от инспекцията. \r\n\r\nЕкспертите извършат замервания на въздуха на мястото на пожара и в близките населени места с мобилен апарат GAZMET. РИОСВ - Пловдив следи ситуацията и показателите на въздуха и ще информира обществеността за развитието на ситуацията.", "date": "2019.08.12", "title": "Пламнаха боклуци в завода за отпадъци в Шишманци "}
{"url": "https://www.dnes.bg/notifikacii/2019/08/12/nadolu-nadolu-grisho-padna-s-20-mesta-i-e-74-i-v-sveta.419370", "text": "Григор Димитров загуби 20 места в обновената ранглиста на АТП, след като отпадна още в първия кръг на турнира по тенис за мъже в Монреал. Той отстъпи на Станислас Вавринка още на старта, а миналата година игра на четвъртфиналите и по този начин загуби 170 точки.\n\r\nДимитров е на 74-о място с 802 точки.\n\r\nНовак Джокович (Сърбия) запази лидерската си позиция с 12325 точки, а зад него четворката остана непроменена. Втори е Рафаел Надал (Испания) със 7945, трети е Роджър Федерер (Швейцария) със 7460, а Доминик Тийм (Австрия) е с 4925 на четвърто място.\n\r\nФабио Фонини (Италия) се завърна в челната десетка именно с десето място, а Русия вече има нова първа ракета - Даниил Медведев, пише БТА. Той надви Карен Хачанов в Монреал в директен мач за осмата позиция в ранглистата.\r\n                \r\n                \r\n                \r\n\r\n1. (1) Новак Джокович (Сърбия) 12325 точки\r\n2. (2) Рафаел Надал (Испания) 7945 точки\r\n3. (3) Роджър Федерер (Швейцария) 7460 точки\r\n4. (4) Доминик Тийм (Австрия) 4925 точки\r\n5. (6) Кей Нишикори (Япония) 4040 точки\r\n6. (7) Александър Зверев (Германия) 4005 точки\r\n7. (5) Стефанос Циципас (Гърция) 3455 точки\r\n8. (9) Даниил Медведев (Русия) 3230 точки\r\n9. (8) Карен Хачанов (Русия) 2890 точки\r\n10. (11) Фабио Фонини (Италия) 2555 точки\n\r\nбългарите:\r\n74. (54) Григор Димитров 802 точки\r\n289. (290) Димитър Кузманов 145 точки\r\n517. (519) Александър Лазаров 53 точки\r\n664. (663) Александър Лазов 31 точки\r\n768. (873) Александър Донски 20 точки\r\n818. (820) Габриел Донев 17 точки\r\n955. (952) Адриан Андреев 11 точки\r\n1101. (1106) Васко Младенов 7 точки\r\n1315. (1324) Симон Антъни Иванов 4 точки\r\n1484. (1489) Пламен Милушев 2 точки\r\n1698. (1704) Бенджамин Нив 1 точка", "date": "2019.08.12", "title": "Надолу, надолу: Гришо падна с 20 места и е 74-и в света"}
{"url": "https://www.dnes.bg/business/2019/08/12/shest-nashi-inovacii-v-kampaniiata-za-razreshavane-na-globalni-problemi-call-for-solutions.419362", "text": "Шест български проекта вече се включиха в инициативата Call for Solutions на световния форум , която търси най-иновативните решения на големите глобални предизвикателства, с които светът се сблъсква.\r\nКампанията на световния гигант Bloomberg LP започна в края на юли и ще продължи до 15 август, докогато и всеки с иновативна идея за разрешаване на проблем, може да кандидатства.\r\nСедмината представители с най-добри и ефективни решения от цял свят ще бъдат поканени да се включат във форума, който ще се проведе през ноември в Пекин, заедно близо 500 от най-влиятелните предприемачи, технологични лидери, правителствени служители, експерти и учени от над 60 страни.\r\n                    \n                    \n                \r\n                \r\n                \r\n                Освен със специализиран семинар, на който ще бъдат представени най-добрите идеи по време на форума, екипът на Bloomberg New Economy ще помогне и за реализирането им.\r\nУчастие в Call for Solutions могат да вземат предприемачи, бизнес лидери, изследователи и различни специалисти от целия свят. Световната инициатива е подкрепена и от единствената бизнес телевизия в България -  , която ще даде гласност на най-добрите български идеи.\r\nБългарските проекти, които до момента са кандидатствали, предлагат решения на предизвикателства като бюрокрацията и транзакционните разходи за бизнеса в световен план, изменението на климата и проблеми, свързани с урбанизацията.\r\nВсеки може да предложи своята идея до 15 август, а иновативните решния трябва да са в една от следните категории: търговия, технологии, климат, финанси и капиталови пазари, социално включване, урбанизация и глобално управление. За повече информация и кандидатстване: ", "date": "2019.08.12", "title": "Шест наши иновации в кампанията за разрешаване на глобални проблеми Call for Solutions "}
{"url": "https://www.dnes.bg/stranata/2019/08/12/11-i-den-protestirashti-vardiat-pytia-sliven-iambol.419366", "text": "Вече 11 дни продължава протестът на пътя Сливен-Ямбол край село Крушаре. Движението между двата областни града е преустановено, съобщи говорителят на МВР-Сливен Първолета Мандинска. Пътят бе бе затворен в 17.30 часа на 2 август, припомня БТА.\r\nПротестиращите настояват да спре принудителното унищожаване на прасетата в стопанствата \"заден двор\" и животните да бъдат регистрирани. Организаторите на протеста са сигнализирали за изхвърлени животински отпадъци на няколко места в община Сливен. \n\n\nСпоред тях до тази ситуация се е стигнало заради препоръките на институциите хората сами да си колят прасетата посред лято, притискани да го направят бързо, без взети проби и без никакви санитарни мерки по събиране на останките от животните.\r\n                    \n                    \n                \r\n                \r\n                \r\n                От полицията в Сливен съобщиха, че са били образувани две досъдебни производство за незаконно изхвъряне на животински отпадъци в местност край село Гавраилово и в река Тунджа край село Крушаре.\r\nЖивотинските отпадъци край Гавраилово са били загробени в петък от служители на ОДБХ, съобщи пред БТА директорът на Областната дирекция по безопасност на храните д-р Пламен Пенчев.\r\nРайонът е дезинфекциран. От община Сливен са предоставили техника за действие на служителите на ОДБХ - Сливен, като вчера са били загробени и останките край Крушаре.", "date": "2019.08.12", "title": "11-и ден: Протестиращи вардят пътя Сливен-Ямбол"}
{"url": "https://www.dnes.bg/index/2019/08/12/uchiteliat-na-aria-stark-ot-igra-na-tronove-gost-na-aniventure-comic-con-2019.419365", "text": "\nНенадминатият фехтовач, първият меч на Браавос и авторът на вече култовата реплика \"” в най-нашумялата продукция на HBO \"Игра на Тронове\", идва на ! Към фестивала на се присъединява и косплей звезда от Италия, обединилa до прецизност изкуството и грима в едно. Комикс зоната всъщо увеличава площта си с участието на популярните български интернет герои a. \n\r\nФеновете на популярния сериал \"Игра на тронове\" ще посрещнат Syrio Forel - майсторът на фехтовката, обучил Аря Старк как умело да върти меча в стила на Браавос, така нареченият Water Dance. Във филма Нед Старк го представя като \"учителя на Аря по танци\", но всъщност го наема, за да тренира с дъщеря му без да подозира, че тя ще се превърне в грациозен убиец. Почти десетилетие по-късно, нейното острие ще бъде единственото, пронизало Краля на нощта. На 15 септември, по време на Aniventure Cоmic Con, Syrio Forel ще има собствен 60-минутен Sword Fighting Workshop: The Water Dance в LARP зоната на фестивала, като местата за него са ограничени до само 20. Специалните билети за това изживяване тръгват в продажба от 07.08.2019 в 10:00 часа.\r\n                \r\n                \r\n                \r\nВсички желаещи могат да вземат автограф или да се снимат с актьора в специалната Meet&Greet зона и в двата дни на фестивала. Syrio ще се включи и в панел на главната сцена, където всеки желаещ ще може да му зададе въпрос.\n\r\nОсвен актьора, София ще посрещне и поредната косплей звезда на Aniventure Comic Con. Manuel D’Andrea е от Италия и като типичен италианец е увлечен по модата и я превръща в начин на живот. Получава куп признания в сферата на изобразителното изкуство, графичните изкуства, шивачеството, декорацията и постпродукцията. През 2011 г. открива умението си да създава костюми и изработва първия си косплей – Едуард Ножиците. През 2012 г. печели италианския шампионат по косплей, което го отвежда в Япония, както и Eurocosplay, който го изстрелва на лондонската сцена. Освен талантлив дизайнер, Manuel е и изкусен гримьор. Превъплъщенията му през годините будят непрекъснато удивление в социалните мрежи. Сред най-добрите трансформации са Лейди Гага в American Horror Story, Еди Редмейн в \"Момичето от Дания\", Лудият шапкар от \"Алиса в страната на чудесата\". Manuel D’Andrea ще бъде част от журито на най-голямото косплей ревю по време на Aniventure Comic Con, заедно с Narga and Aoki Cosplay и Enji Night.\n\r\nОрганизаторите анонсираха и някои от най-популярните уеб комикс художници у нас, които ще имат собствен щанд по време на фестивала. Любимият кисел заек Just Spas и неговият другар Tony Pateto имат специални изненади за почитателите си. Редом с тях застава и любимата героиня на всички български мами – Neda Malcheva. Всички, които желаят да се срещнат с тях, могат да го направят и в двата дни на Aniventure Comic Con в зала 4, където ще имат и собствени панели на сцената на Coca-Cola.\n\r\nСред звездите, обявени до момента, са актьорите Natalia Tena (\"Хари Потър\"/ \"Игра на Тронове\"), Devon Murray (\"Хари Потър\"), Sam Jones (\"Флаш Гордън\"); комикс художници, работили за Marvel и DC Comics Scott Hanna, Jim Calafiore, Tom Raney и Will Simpson – известен със скиците си за \"Игра на Тронове\", както и създаването на някои от най-впечатляващите създания в сериала, като драконите, вълците и триоката врана.\n\r\nНеизменна част от събитието ще бъдат K-Pop шоуто, Cosplay конкурсите, Гейминг залата която ще приюти финалите на най-новата лига за електронни спортове A1 Gaming League, както и имената на популярни български влогъри и актьори.\n\r\nБилети на цени от 25 до 40 лв. във верига бензиностанции OMV, билетен център НДК и на Eventim.bg Деца до 7 години влизат безплатно, ако са придружени от родител, а за деца от 8 до 12 години (включително) цените на редовните билети са с 50% отстъпка.\n\r\nЗа повече информация:\n\r\n и \r\n ", "date": "2019.08.12", "title": "Учителят на Аря Старк от \"Игра на Тронове\" – гост на Aniventure Comic Con 2019!"}
{"url": "https://www.dnes.bg/notifikacii/2019/08/12/signal-za-bomba-v-liulin-4-vdigna-policiiata-na-krak.419367", "text": "Сигнал за бомба в столичния квартал \"Люлин\" 4 вдигна полицията на крак. \r\n\r\nОказа се, че сигналът е фалшив. \r\n\r\nОт МВР съобщиха пред Нова тв, че граждани са алармирали за изоставен куфар. \r\n\r\nСлужители на реда направили оглед на мястото и се оказало, че в него има бутилки от доматен сок.", "date": "2019.08.12", "title": "Сигнал за бомба в \"Люлин\" 4 вдигна полицията на крак"}
{"url": "https://www.dnes.bg/stranata/2019/08/12/otlichni-sa-usloviiata-za-prehodi-v-planinite-liftovete-rabotiat.419352", "text": "Горещо и подходящо време за разходки в планините ще е днес, условията във всички планини са отлични за почивка и преходи, съобщиха от Планинската спасителна служба (ПСС) към Българския червен кръст (БЧК).\r\nТри инцидента са станали през последното денонощие. Трима туристи са получили наранявания на краката - двама в района на хижа \"Рай“ в Стара планина, и един инцидент е станал на Боянския водопад.\r\nОт ПСС допълват, че по-късно във високите части на планините ще е ветровито. Съоръженията на планинските курорти работят според летния им график.\r\nИнформация за обстановката в планините може да намерите на адреса на ПСС в интернет, съобщава \"Фокус\".\r\nТелефоните на ПСС са: 02/ 9632000 и 088 1470", "date": "2019.08.12", "title": "Отлични са условията за преходи в планините, лифтовете работят"}
{"url": "https://www.dnes.bg/stranata/2019/08/12/zaradi-katastrofa-zatvoren-e-pytiat-sozopol-primorsko.419373", "text": "Затворен е пътят Созопол-Приморско заради катастрофа, станала след разклона за комплекса \"Санта Марина\", съобщават от ОДМВР-Бургас. \r\n\r\nИнцидентът е станал около 10.30 часа, като са се сблъскали две коли. \r\n\r\nЕдин от пътниците е откаран в болница, други пострадали няма.\r\n\r\nВодачите на моторни превозни средства могат да ползват алтернативен маршрут през къмпинга \"Каваци\" - Дюни и изхода за плажа \"Аркутино\". \r\n\r\nОт полицията информират, че трафикът е изключително натоварен. Задръстването на пътя от Бургас към Созопол и Приморско е 3 км.", "date": "2019.08.12", "title": "Заради катастрофа: Затворен е пътят Созопол-Приморско"}
{"url": "https://www.dnes.bg/stranata/2019/08/12/imame-prekrasna-godina-v-turizma-krizata-e-zdravoslovna.419359", "text": "Имаме една прекрасна година, защото това е година, в която са намалени цените на хотелите по Черноморието през август, има по-малко туристи, по-добро обслужване - т.е. в момента създаваме доволни клиенти. Това е здравословна криза и догодина ще имаме повече туристи по Черноморието. Това заяви пред БНТ Румен Драганов, председател на института за анализи и оценки в туризма.\n\r\nПо думите му, мерките които нститутът за анализи и оценки в туризма е предприел, е създаването на магистърска програма \"Информационни процеси при администриране на туристическия сектор\", защото, по думите на Драганов - имаме голям проблем с прочита на това, което се случва в момента.\n\n\n\"Вярно е, че на Черноморието в различни места имаме по-голям спад, отколкото изцяло за страната. Това е, защото имахме три много успешни сезона, с двуцифрено число ръст, блъсканица на туристи, никакво обслужване, създаване на недоволни туристи\", обяснява тезата си експертът. \n                    \n                    \n                \r\n                \r\n                \r\n                \r\nСпоред данните спадът се равнява на 15% или 18% по-малко. Само в бургаска област за юли има 55 000 по-малко туристи, във Варна - 43 000 по-малко.\n\r\n\"Това са хора, които са били тук, видели са хотелите и не са дошли. Създали сме недоволни туристи\", призна все пак Драганов. Той уточни, че при професионално работещите хотели, които работят с чужди туроперотири, заетостта в момента се движи около 105-108 процента.\n\r\nСпоред него една добра мярка ще бъде, ако малките хотели се групират. Тепърва у нас се очаквало да се слеят хотелчетата и да се окрупни тази част на мениджмънта. \n\r\n\"И това е прекрасното в тази година, че ще се появят предприемачи, които мислят интензивно и ще създадат продукт, който ще е конкурентоспособен\", каза Драганов.\n\r\nПо думите му имаме пет хотела, открити тази година, които са блестящи и България отговаря изцяло на световните изисквания.\n\r\nРумен Драганов смята още, че кризата в момента в туризма е здравословна и догодина ще имаме повече туристи по Черноморието, защото сега създадохме доволни, ухажвани туристи. \n\r\n\"Хубаво е, че туристите са малко, за да се научим как се прави бизнес\", убеден е председателят на института за анализи и оценки в туризма.", "date": "2019.08.12", "title": "Имаме прекрасна година в туризма, кризата е здравословна"}
{"url": "https://www.dnes.bg/cars/2019/08/12/retro-bijuta-kakvo-tyrsiat-kolekcionerite-na-avtomobili.419371", "text": "Какво хоби може да си избере човек, който има страшно много пари?\r\nОпределено едно от най-предпочитаните възможности е колекциониране на редки автомобили. В случая, освен със сериозни финансови възможности, човек трябва да разполага и с търпение, тъй като някои от тези коли се появяват доста рядко в продажба.\r\nТе обаче имат огромна стойност и се превръщат в отлична инвестиция.\r\nAutoMedia.bg събра за вас 10 забележителни автомобили, които буквално са преследвани от колекционерите. ", "date": "2019.08.12", "title": "Ретро бижута: Какво търсят колекционерите на автомобили?"}
{"url": "https://www.dnes.bg/obshtestvo/2019/08/12/nali-znaesh-kak-e-sys-seksizma-kym-studentkite-v-universiteta.419340", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сексизмът е нормализиран в университетите у нас, смятат студенти от организацията \"Студентско общество за равенство\". По тяхна идея е направено изследването \"Нали знаеш как е\", което отразява проблемите на студентките у нас, обясняват Владислав Петков и Доротея Стефанова от студентската организация. \n\r\nМного студентки се оплакват, че са били докосвани, тормозени и нападани от свои колеги. Те също така са разкрили, че начина, по който са облечени за даден изпит има значение, обясни Владислав Петков \n\r\n\"Искаме да разберем дали има конкретни групи студенти, които се сблъскват с повече трудности. Жените са една такава категория. Изборът на специалност и кариера зависи от пола. Жените имат проблеми с безопасността и начина по-който изглеждат в академична среда. В правилника на университета трябва да бъде сложен член за защита от дискриминация\", каза той.\n                    \n                    \n                \r\n                \r\n                \r\n                \r\nДорототея Стефанова пък разкри, че техническата база често не е приспособена за жените. Според нея неравенството е силно нормализирано в родните университети.\n\r\n\"Резултатите не са изненадващи. Ежедневно ставаме свидетели на нормализиран сексизъм. Жената постоянно е пресирана да се държи и да изглежда по определен начин. Техническата база не е приспособена към жените. Условията би трябвало да са равни, но това все още не е така. В правилника на университета няма член, който да защитава студентите от дискриминация\", обясни Стефанова пред .", "date": "2019.08.12", "title": "Нали знаеш как е... Със сексизма към студентките в университета! "}
{"url": "https://www.dnes.bg/stranata/2019/08/12/katastrofa-ogranichi-dvijenieto-na-161-i-km-na-trakiia.419385", "text": "Катастрофа стана на 161 километър на магистрала \"Тракия\" в посока Бургас, видя репортер на Dnes.bg.\r\n\r\nЗаради пътния инцидент временно движението в района се осъществява в изпреварващата лента.\r\n\r\nДвижението се регулира от \"Пътна полиция\", а шофьорите е необходимо да карат с повишено внимание и съобразена скорост.\r\n\r\nПо първоначална информация няма сериозно пострадали при инцидента, като кола е със смачкана предница.\r\n ", "date": "2019.08.12", "title": "Катастрофа ограничи движението на 161-и км на \"Тракия\""}
{"url": "https://www.dnes.bg/world/2019/08/12/zemetresenie-razliulia-ostrov-krit.419374", "text": "Земетресение с магнитуд 4,4 е регистрирано в 10.57 часа днес в морето край остров Крит, съобщи турският телевизионен канал НТВ, като се позова на Дирекцията за управление при бедствия и извънредни ситуации.\r\n\r\nЗеметресението е било на дълбочина от 35 километра, предаде БТА.\r\n\r\n ", "date": "2019.08.12", "title": "Земетресение разлюля остров Крит"}
{"url": "https://www.dnes.bg/muzika/2019/08/12/novata-grupa-robbers-on-parole-i-pesenta-im-feel-complete.419384", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Младата и талантлива група Robbers On Parole представи втората си песен. Парчето \"Feel complete\" насочва вниманието на меломаните към състоянието на физическо и психическо ограничение и борбата за мечтаното чуство на завършеност.\n\r\nВ \"България сутрин\" Ивайло Сарандев и Моника Иванова обясниха, че успехът не е основната им мотивация да правят музика. Според него той и колегите му ще бъдет горди след години, когато се обърнат назад и видят колко парчета са записали. \n\r\n\"Това, което правим остава във времето. Колкото и усилия да хвърлим за нещо, което може и да не достигне до масовата публика, след време ще се обърнем и ще кажем, че имаме 15-20 парчета, които ни карат да сме доста горди. Никога не съм мислил за това, че може да не постигнем нещо\", каза Сарандев.\n                    \n                    \n                \r\n                \r\n                \r\n                \r\nМоника Иванова пък бе категорична, че за членовете на групата няма значение в коя графа като стил ги поставят.\n\r\n\"Когато направиш нещо, което ти харесва го повтаряш, а след това започваш да мислиш за третия път. Няма значение в каква графа откъм стил на музиката ни слагат. Никой няма нужда от дефиниция, за да харесва нещо\", разясни младата певица пред ", "date": "2019.08.12", "title": "Новата група Robbers On Parole и песента им \"Feel complete\""}
{"url": "https://www.dnes.bg/kino/2019/08/12/kino-v-parka-prez-septemvri-s-djebchii-i-granica.419389", "text": "Едни от най-силните филми от програмата на тазгодишния София Филм Фест може да гледаме от 12 до 15-и септември. Прожекциите ще са на открито в Парка на Военната акамедия.\n\r\n\"Кино в парка\" се реализира вече четвърта поредна година. \"В началото на есента, когато вечерите са още топли, залезите – омайни и се опитваме да запазим енергията от лятото, под прекрасните, все още зелени корони на дърветата гражданите и гостите на София имат възможност да гледат #КИНО на открито в парка на Военната академия \"Г. С. Раковски\", отбелязват от екипа на феста. \n\r\nТрадиционният час е запазен – 20.30. Дните са четири, а филмите са сред най-търсените, обсъждани, харесвани, интригуващи заглавия, които възхищават специалисти и киномани в цял свят.\r\n                    \n                    \n                \r\n                \r\n                \r\n                В програмата влиза \"Джебчии\" на японския майстор на разказа Хироказду Корееда,  \"Щастливият Лазаро\" на омайната италианска разказвачка Аличе Рорвахер и великолепният, разтърсващ \"Капернаум\" на ливанската актриса и режисьор Надин Лабаки. \n\r\nСпециален акцент в програмата е ексклузивната премиерна прожекция на филма, който тръгва в разпространение на кино в същия ден –  \"Граница\" на провокативния режисьор Али Абаси.\r\nСюжетът ни среща с граничната полицайка Тина, която е известна с изключителното си обоняние. Героинята успява да надуши вината у всеки, който крие нещо. Но когато съмнително изглеждащият Воре минава покрай нея, способностите й за първи път са подложени на изпитание. Тина надушва, че Воре крие нещо, но не може да определи какво е то. Дори по-лошо - започва да усеща, че този мъж я привлича. \r\nТя развива специална връзка с него и разкрива неговата истинска същност, за да осъзнае и истината за самата себе си. Разказът на Йон Айвиде Линдквист е написан във формата на дневник. \"Той не пише просто за жена с необикновено обоняние, а за една самотна жена, която търси любовта\", коментира Абаси.\r\n ", "date": "2019.08.12", "title": "\"Кино в парка\" през септември с \"Джебчии\" и \"Граница\""}
{"url": "https://www.dnes.bg/notifikacii/2019/08/12/teoriite-na-konspiraciiata-i-smyrtta-na-finansista-epstain.419354", "text": "Вестник \"Лос Анджелис таймс\" приканва читателите си да изоставят конспиративните теории относно смъртта в затвора на финансиста Джефри Епстайн, обвинен в организиране на проституция и сексуална експлоатация на непълнолетни. Изданието посочва, че повечето от вписванията в два хаштага в Twitter - #EpsteinMurder и #ClintonBodyCount - започват с думи на автора, че не е привърженик на теориите за конспирация, след което излага именно такава теория.\n\r\nВестникът описва някои от тези \"теории\". Една от тях хвърля вината върху президента Доналд Тръмп и главния прокурор Уилям Бар и твърди, че влиятелни хора в министерството на правосъдието са се опасявали, че Епстайн ще уличи видни политици и затова е бил убит, а не се е обесил, както се твърди. В друга теория името на Тръмп е заменено с името на експрезидента Бил Клинтън като поръчител на убийството.\r\n                \r\n                \r\n                \r\nВъпреки тези сензационни обяснения за смъртта на Епстайн, намесващи имената на бивш и настоящ президент, продължава изданието, по-основателното предположение е самоубийство, за което говорят и известните досега данни. Според доклад на Бюрото за съдебна статистика нивото на самоубийствата сред задържаните в окръжни затвори е по-високо (46 на 100 хиляди) спрямо това сред излежаващите присъди в щатски затвори (15 на 100 хиляди).\n\nОбикновено окръжните затвори са местата, където хората биват вкарвани веднага след ареста и те осъзнават, че с досегашния им живот е свършено и шокът от задържането ги води до депресия. Лосанжелиският вестник отбелязва, че Епстайн не е бил в окръжен затвор, а във федерален, но вероятно също е изживял такъв шок - \"един ден си на частния си остров, а на следващия си в бетонна кутия\".\n\r\nСпоред медийни съобщения Епстайн не е бил под специално наблюдение за предотвратяване на самоубийство, но дори да е бил наблюдаван, резултатът би би същия, посочва \"Лос Анджелис таймс\", като се позовава на друг доклад. Според проучване на Федералната шерифска служба (U.S. Marshal Service) около 8 на сто от самоубийствата в изправителните институции са на задържани под специално наблюдение. В доклада се казва, че над 90 на сто от самоубийствата в затворите са извършени чрез обесване. Втората най-разпространен начин е чрез свръхдоза наркотици.\n\r\nТака че нека всички ние, включително президентът, трябва да оставим настрана конспиративните теории и да почакаме да излязат наяве фактите, призовава \"Лос Анджелис таймс\", цитиран от БТА.\n\r\nСмъртта на Епстайн прехвърля светлината на прожектора към неговата приятелка Гислейн Максуел, пише \"Вашингтон пост\". Много от жените, разказали какво според тях им е сторил в миналото финансистът, твърдят, че Максуел е била негова съучастничка. Към нея засега няма предявени обвинения и тя заявява, че не е извършила нищо нередно. Но източници, близки до разследването, казват, че властите изпитват затруднения в издирването на Максуел, посочва вашингтонското издание.\n\r\nБританският \"Индипендънт\" смята, че смъртта на Епстайн няма да попречи на истината да излезе наяве и неговите обвинителки трябва да бъдат чути. Милиардерът вече няма да може да се изправи срещу разкритията на своите жертви, но мнозина други - президенти, принцове, професори - ще бъдат налице.\n\r\nПрез следващите седмици ще узнаем част от истината. Аферата Епстайн съдържа множество твърдения, очевидци и доказателствен материал. Този път пострадалите ще бъдат чути и те заслужават да могат да опишат какво им се е случило, допълва \"Индипендънт\".", "date": "2019.08.12", "title": "Теориите на конспирацията и смъртта на финансиста Епстайн"}
{"url": "https://www.dnes.bg/sofia/2019/08/12/fandykova-otkroveno-v-dobro-zdrave-sym-trudno-se-umoriavam.419390", "text": "\nВ добро здраве съм и трудно се уморявам, призна кметът на София Йорданка Фандъкова, след като се появиха слухове, че здравето й е разклатено.\r\n\"Изборите предстоят, те са изключително важни за развитието на града и за продължаване на промяната му\", каза кметът.\r\n\"Чувам непрекъснато и чета, че съм била уморена. Мен ме мотивира  работата\", обясни тя и добави, че все още има сили и амбиция да си  свърши работата.\r\nОсвен това ежедневно се срещара с хората.\r\nТя категорично заяви, че септември ще обяви решението си и подготовката за изборите, и новите  проекти и подчерта, че промяната на града трябва да  продължи, тъй като хората очакват нещата да се случват по-бързо.\r\n                    \n                    \n                \r\n                \r\n                \r\n                \"Те се  случват само когато подготвяш проекти, когато работиш, когато  контролираш\", заяви Фандъкова.\r\nФандъкова каза, че се е срещнала и с жителите на село Кокаляне, където се извършват редица дейности. \n\r\n\"Коментирахме проблемите на селото. Там правим нови улици, детска площадка, предстои да предоставим стадиона за ползване на местния спортен клуб. В диалог съм с хората\", подчерта кметът връзката си с хората.\r\nПо думите й подготвят се нови идеи. \n\r\n\"Подготвяме се така, че като се изправи пред хората, да се изправи с нови идеи, с достатъчно опит, енергия и с обновен екип\", коментира тя.\r\nФандъкова добави, че работата в големия град никога не спира и всеки, който иска да се занимава с политика, трябва да знае, че това е много работа.", "date": "2019.08.12", "title": "Фандъкова откровено: В добро здраве съм, трудно се уморявам"}
{"url": "https://www.dnes.bg/snimka-na-denia/2019/08/12/jegata-prodyljava-i-utre-temperaturite-do-38-gradusa.419387", "text": "Слънчево и горещо ще остане времето и във вторник, сочи прогнозата за времето. Атмосферното налягане ще се понижава и след обяд вече ще е малко по-ниско от средното за месеца. През нощта ще е ясно и вятърът в повечето райони временно ще стихне.\r\nУтре отново ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 33 градуса и 38 градуса, по-ниски по морския бряг.\r\nНад Черноморието отново ще е слънчево. Ще духа умерен източен вятър. Максимални температури на въздуха: 27-30 градуса. Температурата на морската вода е 26-27 градуса. Вълнението на морето ще е 3-4 бала, предаде БТА.\r\nНад планините ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28 градуса, на 2000 метра - около 21 градуса.\r\r\n                \r\n                \r\n                И в сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34 и 39 градуса, по-ниски, около 30 градуса, по Черноморието. Привечер в сряда от северозапад ще се заоблачи и до полунощ на места в крайните западни райони ще превали и прегърми.\r\nВ четвъртък с до умерен северозападен вятър през страната ще преминава студен атмосферен фронт. Температурите, главно в северозападната й половина, ще се понижат и максималните ще бъдат между 28 и 33 градуса; по Черноморието дневните температури ще се повишат и ще надхвърлят 30-32 градуса.\r\nНа места от северозапад на югоизток ще превали и прегърми. В отделни райони, по преминаващия фронт, през нощта срещу четвъртък и в четвъртък са възможни и по-интензивни явления и градушки.", "date": "2019.08.12", "title": "Жегата продължава и утре. Температурите - до 38 градуса"}
{"url": "https://www.dnes.bg/sofia/2019/08/12/jena-izpravi-na-krak-policiiata-kachi-se-na-most-v-sofiia.419431", "text": "Жена на средна възраст изправи на крак полиция и пожарна в опита си да сложи край на живота си в София.\r\n\r\nЖената е застанала на моста на столичния бул. \"Константин Величков\" преди отбивката за квартал \"Красна поляна\", съобщава Dir.bg. Според очевидци, тя е в нестабилно психическо състояние. \r\nБлизо час от пожарната и полицията са оградили мястото на инцидента, в опитите си да свалят жената от моста и да спасят живота й. \r\n\r\nОколо 15.30 часа психолог започна разговори с дамата, за да промени намеренията си.", "date": "2019.08.12", "title": "Жена изправи на крак полицията: Качи се на мост в София"}
{"url": "https://www.dnes.bg/balkani/2019/08/12/ujas-na-jivo-djigit-ubi-bremenna-dete-i-oshte-edna-jena.419413", "text": "39-годишен мъж предизвика тежка катастрофа като причини смъртта на бременна, 3-годишното й дете и 79-годишна жена, докато предавал на живо във Facebook колко висока скорост вдига спортната му кола.\r\nТрагичният инцидент става в село Вакарени, Източна Румъния, на 250 км. от Букурещ, предава ДПА.\r\nВодачът на возилото изгубил контрол над \r\nСлед инцидента мъжът се опитал да избяга, но бил задържан от полицията в Лункавица, където живее. Установено е, че е употребил алкохол.\r\n                    \n                    \n                \r\n                \r\n                \r\n                \n\r\n\n\r\n\r\n\r\n \r\n\r\n", "date": "2019.08.12", "title": "Ужас на живо: Джигит уби бременна, дете и още една жена"}
{"url": "https://www.dnes.bg/obshtestvo/2019/08/12/minimalnata-rabotna-zaplata-kliuch-kym-obezshteteniiata-pri-katastrofi.419417", "text": "\nНовата методика за определяне на размера за имуществени и неимуществени обезщетения по задължителната застраховка \"Гражданска отговорност\" вече е готова. Това стана ясно по време на традиционната среща между Асоциацията на застрахователите (АБЗ) и журналисти, съобщи Investor.bg.\n\r\nМетодиката е разработена от консултантската компания HLB България, наета от Гаранционния фонд, след като в края на миналата година бяха приети промени в Кодекса за застраховането. Тепърва обаче документът трябва да бъде одобрен от Комисията за финансов надзор (КФН), от министъра на здравеопазването и от министъра на труда и социалната политика. Дотогава ще се ползват приетите от ноември текстове в кодекса, касаещи лимитите по \"Гражданска отговорност\"  Очаква се това да се случи до края на годината. \n\n\n Изготвянето на методиката, която трябва да залегне в наредба към застрахователния кодекс, се забави с повече от 2 месеца, а реално компетентните органи ще има доста малко време да я разгледат и одобрят.\n                    \n                    \n                \r\n                \r\n                \r\n                \r\nТя е изготвена на база на опита на Великобритания, Испания, Италия, Германия, Франция и Румъния.\n\r\nОсновното в новата методика е, че разграничава методите при определяне на обезщетенията при имуществените и неимуществените вреди. Основаната цел е да се избегне субективизмът и дисбалансите, които се получават при обезщетенията в различните съдилища. За различни случаи за едни и същи неимуществени вреди отсъдените обезщетения варират от 80 хил. до 150 хил. лева, посочиха от асоциацията. Освен това се оказва, че има голяма разлика в съдийското решение, когато крайният платец на обезщетението е застрахователна компания. Обикновено в тези случаи сумите са в пъти по-големи, отколкото биха били, ако обезщетението го дължи работодател или физическо лице.\n\r\nВ меотодологията се предлагат точки, по които ще се изчисляват обезщетенията. Една точка е равна на една минимална работна заплата за съответната година. За всяка травма ще има присъдени точки. Когато става въпрос за обезщетение за роднини и близки на загинал ще се изчислява основна вреда, особена вреда (включваща коригиращи фактори, увеличаващи обезщетението до 75%, като смърт на бременна жена, например), а третият компонент ще са фактори от изключителен характер (необичайни обстоятелства, представляващи тежка последица - например, ако бащата е бил принуден да наблюдава смъртта на сина си). За особената вреда и изключителния характер се предвижда да има определен лимит.\n\r\nСпоред председателя на АБЗ Константин Велев методиката предлага справедлив механизъм на база сегашната съдебна практика и практиката на застрахователните компании. Бъдещата наредба щяла да създаде и предвидимост за застрахователите, пострадалите лица и техните близки какво могат да очакват. Само за справка, по данни на КФН към края на второто тримесечие плащанията по задължителната полица „Гражданска отговорност“ се очаква да надхвърлят 3,47 млрд. лв. общо. За имуществени вреди стойността на изплатените претенции се очаква да достигне 1,580 млрд. лв., очакваният размер на неизплатените претенции обаче е за 2,765 млрд. лв. За неимуществени щети стойността на изплатените претенции в края на полугодието ще бъде 1,899 млрд. лв.\n\r\nОснованият проблем с новата методология и бъдещата наредба на КФН е в това, че на практика съдът няма да бъде задължен да я използва. За да може таблиците и точковият модел да бъдат категорично вкарани в съдебната практика, те трябваше да бъдат заложени като текст в Кодекса на застраховането. Управляващите обаче не можаха да намерят достатъчно сили и капацитет да го направят и в общи линии си измиха ръцете с въпросната бъдеща наредба. Въпреки че от застрахователния бранш се надяват новите текстове и методи за определяне на обезщетенията да внесат повече справедливост и прозрачност, това съвсем не е сигурно. В Италия, една от страните, от които сме почерпили примери, работи чрез таблици и наредба. Но тази наредба и тези таблици са изготвени на база съдебна практика и тълувателни решения. Всеки, който се е сблъсквал с български съд и по-заплетени казуси, изискващи тълкувателно решение, знае колко много време може да отнеме това и колко разнородна е практиката.\n\r\nМакар и не директно председателят на АБЗ Константин Велев призна, че няма как да знае дали съдилищата ще се съобразяват с бъдещата наредбата, но добави, че те все пак ще имат една обективна база, на която да стъпят.\n\r\nРъководителят на проекта в консултанта HLB България Розалина Градинарова обясни, че методиката е базирана на испанския модел, със заемки от френския. \n\r\nСпоред юристи, които присъстваха на срещата, новата методика ще намали значително обезщетенията на пострадалите, както и при смърт на пътя. Като пример адвокатът Владимир Тодоров посочи, че в момента съдът присъжда обезщетения от 120 хил. лв. за смърт на пътя, а според методиката ще има таван от 80 хил. лв. Спорно е обаче доколко информацията е коректна, тъй като от години се говори за солидните комисионни, които адвокатите прибират след такива дела. В някои случаи те взимат до 80% от присъденото обезщетение.\n\r\nInvestor.bg припмня, че до промените в Кодекса за застраховането се стигна, след като от АБЗ обявиха през есента миналата година, че ще има фалити на компании или драстичен скок на цената на задължителната застраховка „Гражданска отговорност“, ако спешно не бъдат приети законодателни промени. Причината е решение на Върховния касационен съд (ВКС) от 21 юни тази 2018 г., според което се разширява кръгът на роднините, които имат право на обезщетение за „болки и страдания“ при смърт на техен близък на пътя. Според решението при изключителни случаи компенсация могат да получат братя и сестри, баби и дядовци, както и всеки друг, който може да докаже трайна емоционална връзка със загиналия (съседи, братовчеди, приятели и т.н).\n\r\nТака паралментът прие през ноември 2018 г. промените в Кодекса за застраховането, касаещи лимитите за изплащане на обезщетения за неимуществени вреди при настъпване на смърт на пътя. Таванът ще бъде 5 хил. лв., като засяга претенциите на далечен кръг роднини, а не както се предвиждаше – на всички. В далечния кръг попадат и исковете на братя и сестри на загиналото лице. За близките роднини - съпруг, съпруга, деца, родители, обезщетението няма да има лимит, както е и в момента. Въпросните поправки обаче важат докато бъде изготвена и приета методика за задаване на лимитите за имуществени и неимуществени обезщетения по задължителната застраховка \"Гражданска отговорност\".", "date": "2019.08.12", "title": "Минималната работна заплата – ключ към обезщетенията при катастрофи "}
{"url": "https://www.dnes.bg/zvezdi/2019/08/12/emili-rataikovski-nabolite-kosmi-sa-seksi.419423", "text": "\"Не казвам, че всяка от нас трябва да не се бръсне, за да бъде секси\". Това заявява Емили Ратайковски пред Harper’s Bazaar. Списанието публикува откровенията на модела в най-новия си брой. \r\n\"Опитвам се да покажа, че жените трябва да имаме възможност да избираме как да представяме себе си и какво да носим – независимо дали е с бурка, или с бикини\", споделя красавицата, която се е снимала с обрасли мишници и черно бельо за изданието. \r\n \r\nРатайковски сподели провокативния кадър в Instagram, придружен от цитата: \"Дайте възможността на жените да бъдат такива, каквито искат да бъдат и толкова многостранни, колкото могат\". \r\n \r\nПо думите на модела жената трябва да има право на избор – как да се облича, дали да се бръсне или не, какво да публикува в социалните мрежи. \r\n \r\nЕмили посочва, че от малка се смята за активистка и защитничка правата на жените. \r\n \r\n\"Когато бях арестувана, в медиите се коментира не фактът, че съм протестирала, а това, че не носех сутиен под потника си. Не можех да повярвам, че жените, които стояха рамо до рамо с мен на протеста, предпочетоха да критикуват избора ми за облекло тогава\", пише Ратайковски.\r\n \r\nСпоред звездата, тя обича да изразява сексуалността си чрез хубаво бельо, грим. По думите ѝ, тя се чувства еднакво секси както епилирана, така и с наболи косми. \r\n\r\n\r\n ", "date": "2019.08.12", "title": "Eмили Ратайковски: Наболите косми са секси "}
{"url": "https://www.dnes.bg/index/2019/08/12/zashto-kotkite-sa-kato-vizitka-na-turciia-tia-li-e-prarodinata-im.419368", "text": "Често в разговор приятели и колеги от чужбина, особено тези, които за пръв път посещават Истанбул, са ме питали защо има толкова много котки по улиците на мегаполиса. Наистина ли турците много ги обичат, откъде идва тази обич, какво се прави за тях, къде живеят, как се изхранват?\n\r\nСигурно няма друг град в Европа, в който необезпокоявани от хората и превозните средства да се разхождат по улиците толкова много улични котки, пише Нахиде Дениз за БТА.\n\r\nВ Кадъкьой, който бе включен сред \"50-те най-колоритни квартали на света\" и е посещаван от над половин милион души дневно, котките си влизат свободно в заведенията, сядат на ниските табуретки по тротоарите досущ като клиенти или дремят в лятната жега пред вратите на къщите.\r\n                \r\n                \r\n                \r\nОбичайна гледка по улиците са паничките с вода и храна, не липсват и къщички, оцветени в различни цветове, за подслон на уличните котки. \"Stray Cat\" се нарича един от популярните хотели в Истанбул. В разговор с турци те ще ви впечатлят с познанията си за живота и навиците на котките, нещо, което може да направят хора, които обичат четириногите животни, представляващи един вид визитната картичка на турците.\n\r\nМного причини - от фетишизирането им в исляма като свещени животни- религиозни текстове разказват за привързаността на пророка Мохамед към котките или как едно котка го е спасила от змия, до манталитета на турците се изтъкват като причина за слабостта или привързаността на турците като цяло към котките.\n\r\nМного разпространена е легендата, която гласи, че \"ако убиете една котка, за да ви прости Аллах, ще трябва да построите една джамия\".\n\r\nТези дни се прибави и още едно твърдение, което за разлика от другите има научна стойност. Учени, анализирали ДНК на котките, твърдят, че прародината им е Турция.\n\r\nСпоред учените преди 10 хиляди години започнало разселването на котките от днешните земи на Турция към всички континенти на света без Антарктида. Твърди се, че отначало котките се използвали от земеделските стопани за борба срещу гризачите. Около 2500 години преди новата ера котките достигат до остров Кипър.\n\r\nВероятно този факт предопределя огромния брой на котките, които обитават двете части на разделения остров, като надхвърлят в пъти населението и на едната и на другата част. Въпреки че островът е разделен вече близо половин столетие, привързаността към котките и грижите за тях са обща черта на жителите им.\n\r\nПак според учените в последвалите столетия чрез хората котките се преселили в България и Румъния, а също в Египет.\n\r\nВ Османската империя котките са били на особена почит заради унищожаването на гризачите, размножили се много особено след построяването на канализацията на града.\n\r\nВ османските дворци живеели ценни породи, служели за талисмани или дошли като ценни дарове.\n\r\nСлед разпадането на Османската империя четириногите обитатели на сараите и кьошковете плъзват по улиците, настаняват се в джамиите, в заведенията, превръщат се в талисмани, формират у жителите на града едно присъщо само на мегаполиса отношение към котките. За разлика от днешните жители котките може да се каже, че са по-късметлии, защото живеят по-охолно, и да търсите, няма да откриете мършави котки край Босфора...\n\r\nМнозина помнят снимката на американския президент Барак Обама при посещението му през 2007 г., в \"Света София\" с котката талисман на 15-вековния храм, която обиколи света и създаде един непознат дотогава имидж на Истанбул.\n\r\nПрез 2017 г. един турски документален \"Кеди\" /котка на турски/ предизвика истински фурор, тъй като чрез една трогателна история авторката Джейда Торун разказа за бездомните котки на Истанбул и хората, които се грижат всеотдайно за тях. Филмът събра 2,7 млн. долара приходи в САЩ и бе обявен на трето място за най-гледан чуждестранен документален филм.\n\r\nСайтът Истанбулските котки във Facebook има над 66 хиляди потребители, в него може да се прочетат от интересни по-интересни котешки разкази, разкази на хора, които отглеждат десетки животни, живеят и се грижат за тях. В Instragram стотици хиляди снимки са запечатали фантастични пози на четириногите любимци, много от които имат славата на звезди като от екрана.\n\r\n\n\r\nНовината дойде от Университета Юзюнджю йъл в град Ван, чийто символ е елитната порода Вански котки, които са под закрилата на местните власти. Към университета е създаден Център за проучване и разпространение на ванските котки.\n\r\nЕкип начело с проф. д-р Абзуллах Кая преди няколко дни е извършил операция с цезарово сечение, за да изроди котката Назлъ, която се сдобила с десет котета.\n\r\nСпоред учения това е първата интервенция с цезарово сечение, извършена върху котка в 20-годишното съществуване на Центъра.\n\r\n\"Това беше изненада за нас и същевременно бе постигнат рекорд, защото една котка обикновено ражда четири, най-много до седем котета. Много трудно е за майката-котка да храни едновременно 10 рожби, поради което прилагаме специална програма за отглеждането им, дадохме ги на други котки да ги кърмят\", каза ученият.\n\r\nТурската ванска котка е една от най-нежните и красиви породи домашни котки. Те имат грациозни тела, покрити с копринено мека бяла козина, която единствено на главата и на опашката е червено-кафява. Очите им могат да бъдат сини, оранжеви или разноцветни, като комбинацията бяла козина и сини очи не води до глухота.\n\r\nЦената на отделно животно достига до 15 хиляди турски лири.\n\r\nПрез 2004 г. в Турция бе приет закон за домашните животни, който гарантира живота на котките в града и улеснява жителите в грижите за тях.  ", "date": "2019.08.12", "title": "Защо котките са като визитка на Турция? Тя ли е прародината им? "}
{"url": "https://www.dnes.bg/politika/2019/08/12/shte-rodi-li-proektyt-na-slavi-iunachno-otroche.419410", "text": "Като лидер на мнение Слави Трифонов определено носи потенциал за промяна и за разместване. Но истинските важни размествания са в дълбочина. Има значителна умора и износване на идеята, че нещата ще се решат с радикална промяна. Все повече хора са разочаровани.\r\nТова каза пред БНР социалният антрополог и анализатор Харалан Александров по повод възможностите на новата партия на шоумена Слави Трифонов да повлияе сериозно на политическата система у нас. \n\n По думите му, политическата температурата в страната е висока и \"жегата ще прелее и към есента и ще се отрази на местните избори. Усещането е за съспенс\".\n\r\nХаралан Александров е убеден, че драмата с африканската чума по свинете ще бъде мобилизирана за целите на местния вот, който предстои есента, най-вече в районите, в които има пострадали хора. \n                    \n                    \n                \r\n                \r\n                \r\n                \r\n\"Контекстът е толкова несигурен в целия свят, че успокояването на настроенията в страната се компенсира от общата дестабилизация“, допълни Александров.\n\r\nЕкспертът продължи да коментира бъдещата партия на Трифонов, като каза, че проектът \"Няма такава държава\" е \"преносен, което не означава, че няма да се роди юначно отроче\".\n\r\n\"Преди 4-5 години такъв проект би имал много сериозна подкрепа, защото тогава имаше момент на голяма надежда. Самият Трифонов изглежда разумен и отговорен човек, въпреки увлеченията си по патриотично-популистката плоскост\", изтъкна Харалан Александров.", "date": "2019.08.12", "title": "Ще роди ли проектът на Слави \"юначно отроче\"?"}
{"url": "https://www.dnes.bg/temida/2019/08/12/prokuraturata-obvini-32-za-narkotici-25-ot-tiah-se-izdirvat.419409", "text": "Към настоящия момент обвиняемите във връзка с неутрализираната престъпна група за наркотици са 32 души, като седем от тях са задържани под стража. Това каза ръководителят на Специализираната прокуратура Димитър Петров на брифинг във връзка с неутрализирането на организирана престъпна група за наркотици, предаде \"Фокус\".\n\r\nПрипомняме, че миналата седмица МВР и прокуратурата проведоха мащабна специализирана акция на територията на цялата страна срещу група, заподозряна в разпространение на наркотици. \n\r\nТогава бяха задържани 8 души от висшата йерархия на групата за разпространение на наркотици. Според разследващите те са от кръга на известния в столицата Радо Ланеца. Арестите бяха извършени в София, Пловдив и Поморие. За издирване бяха обявени още 20 души.\n\n\n                    \n                    \n                \r\n                \r\n                \r\n                \r\n\"Преди около две години беше разпространена листовка на територията на София с наименование „Те тровят вашите деца“ със снимки на лица, за които към онзи момент се твърдеше, че са разпространители на наркотични вещества. Част от тези лица са от тази организирана престъпна група, която беше неутрализирана миналата седмица\", обясни днес Димитър Петров и добави, че за част от обвиняемите е издадена Европейска заповед за арест. \n\r\nПо думите на разследващия прокурор Красимир Тренчев ръководителите на престъпната група са 3 лица. Той обаче отказа да посочи имената им. \n\r\n\"Едното направление е продажба на наркотични вещества на едро, търговия с 50 и повече килограма високорискови вещества - хероин, кокаин, коноп, екстази, почти цялата палитра. Второто направление е дилърска мрежа, изградена от самите тях. Третото е, че в нощните заведения и по партитата основно те са предлагали наркотични вещества\", посочи той.\n\r\nПрокурорът не коментира дали задържаните имат връзка с други хора от наркобизнеса и подчерта, че групировката е работила на територията на цялата страна.\n\r\nОтносно начина на набиране на кадри за групата той обясни, че някои са се включвали доброволно, а други са били принуждавани със сила.\n\r\n\"Упражнявано е насилие. Имало е нанасяне на телесни повреди и заплахи\", разказа Тренчев и допълни, че групата е действала поне 4-5 години, а активно се работи по случая от 2 години.", "date": "2019.08.12", "title": "Прокуратурата обвини 32 за наркотици, 25 от тях се издирват"}
{"url": "https://www.dnes.bg/usa/2019/08/12/sasht-gotovi-na-sdelka-s-london-sled-brexit-es-bil-ujasen-pregovariasht.419416", "text": "Доналд Тръмп би искал да види успешно излизане на Великобритания от Европейския съюз. Американският държавен глава ще подкрепи евентуално споразумение за свободна търговия между Лондон и Вашингтон, заяви съветника по национална сигурност на САЩ Джон Болтън.\n\n\nС подготовката за излизане на Обединеното кралство от Съюза на 31 октомври, много дипломати очакват Лондон да стане още по-зависим от САЩ, отбелязва Reuters. \n\r\nБолтън е на двудневна визита във Великобритания и заяви, че иска подобряване на отношенията между двете държави при управлението на Борис Джонсън след понякога обтегнатите връзки при предшественика му на премиерския пост Тереза Мей.\n                    \n                    \n                \r\n                \r\n                \r\n                \r\nОсновното послание на Болтън е, че САЩ ще помогнат за ограничаване на щетите от Brexit със споразумение за свободна търговия, за което в момента преговарят търговският представител на Вашингтон Робърт Лайтизър и неговия британски колега Лиз Тръс.\n\r\nВисокопоставен служител в администрацията на Тръмп обясни посланието на съветника по национална сигурност към британските представители с това, че Тръмп \"иска да види успешно излизане на Великобритания от Съюза\" и една търговска сделка ще помогне за това.\n\r\nПо неговите думи американският президент искал да работи по търговска сделка с правителството на Мей, което обаче отказало, за разлика от сегашните власти в Лондон. \"Много сме щастливи от това\", заяви той пред репортерите, докато пътуваше с Болтън.\n\r\nТръмп вярва, че \"що се касае до търговските преговори, ЕС е по-лош от Китай, с разликата, че е по-малък\", заяви представителят на Белия Дом.\n\r\nСлед закуска с депутата от британската Консервативна партия Бернар Дженкин, Болтън трябваше да обядва с секретаря на кабинета на Великобритания Марк Седвил.\n\r\nПо-късно той трябваше да се срещне на Даунинг Стрийт №10 с Едуард Листър, който е главен стратегически съветник на Джонсън. По-късно през деня Болтън планира да се срещне със Саджид Джавид, новият министър на финансите.\n\r\nВъв вторник Болтън ще се срещне с Трус, както и с Бен Уолъс, новият министър на отбраната и Стивън Барклай, държавният секретар за излизане от Европейския съюз, наред с други представители.\n\r\nОчаква се Болтън да призове служители от новосформираното правителство на Джонсън да приведе политиката си по отношение на Иран по-близко до линия на Съединените щати.", "date": "2019.08.12", "title": "САЩ готови на сделка с Лондон след Brexit, ЕС бил ужасен преговарящ"}
{"url": "https://www.dnes.bg/crime/2019/08/12/zadyrjaha-nad-17-000-l-mashinno-maslo-na-dunav-most.419428", "text": "Общо 17 600 литра машинно масло без необходимите документи са задържани в района на ГКПП \"Дунав мост\", съобщиха от Агенция \"Митници\".\r\nВ следобедните часове на 7 август митничари отклонили за проверка товарен автомобил с българска регистрация, който идвал от Западна Европа и превозвал стока за България.\r\nВ товарните документи продуктите били описани като машинно масло - 88 варела по 200 литра или общо 17 600 литра.\r\nНаправена била справка в системите на агенцията дали за превоза е подадено електронно уведомление, каквито са законовите разпоредби при транспорт на акцизни стоки, дори на тези с нулева акцизна ставка, каквото е маслото.\r\nПри проверката превозвачът не могъл да представи необходимия документ и стоката била задържана. Взети са контролни проби за лабораторен анализ. Работата по случая продължава, допълват от агенцията.", "date": "2019.08.12", "title": "Задържаха над 17 000 л машинно масло на \"Дунав мост\""}
{"url": "https://www.dnes.bg/balkani/2019/08/12/reformite-na-micotakis-gyrciia-pravi-zavoi-nadiasno.419011", "text": "Само месец след избирането му гръцкият премиер консерватор Кириакос Мицотакис предприе обещания завой надясно, залагайки върху реформа на държавата, както и върху засилване на сигурността и на частния сектор.\n\r\nЗа да се обърне четиригодишната страница на лявото управление, три законопроекта бяха незабавно внесени в парламента след победата на Нова демокрация на парламентарните избори на 7 юли с цел да се постигне приемането им преди края на тази седмица. Една спешна задача преди парламентарната ваканция, която вече бе отложена заради летните избори, пише Франс прес.\n\r\nДва текста бяха гласувани вече, а третият се очаква да бъде гласуван до петък.\n\r\nПървата реформа, приета миналата седмица, предизвика най-малко вълнения: намаляването на данъка върху недвижимите имоти - данък, въведен под натиска на кредиторите по време на кризата, и критикуван от гърците.\n                    \n                    \n                \r\n                \r\n                \r\n                \r\nТова намаляване, което бе обещано също и от неговия предшественик, но само за дребните и средни собственици, е разширено от новото правителство до големите собственици.\n\n\n\r\nЦелта е \"да се възроди средната класа\", бе заявил премиерът пред парламента. Законодателната промяна получи широк консенсус.\n\r\nЗа сметка на това законът за реорганизация и \"прозрачност\" на правителството и \"на централната държавна администарция\", гласуван във вторник вечерта като цяло само от управляващото мнозинство, повиши с една степен конфронтацията между десницата и левицата.\n\r\nТози закон, определен от премиера като \"безпрецедентна инициатива\", цели да подобри \"ефикасността\" и \"координацията\" на правителствената машина и да се бори срещу \"клиентелизма\" и \"бюрокрацията\" - ендемични проблеми в Гърция.\n\r\nТекстът предвижда засилване на \"председателството на правителството\" - орган, подчинен на премиера, който се превръща в нещо като \"работна група\" \"с разширени пълномощия\" - модел, вдъхновен от други европейски страни, според Нова демокрация.\n\r\n\"Бюрокрацията струва 7 процента от брутния вътрешен продукт - най-високият процент в Европа\", изтъкна снощи като аргумент през паралмента Кириакос Мицотакис.\n\r\nНо опозицията критикува \"хиперконцентрацията\" на изпълнителната власт и отслабването на ролята на министрите.\n\r\nБившият премиер Алексис Ципрас обвини правителството, че създава \"партийна държава\" и че увеличава броя на правителствените сътрудници, което ще обремени бюджета на държавата.\n\r\n\"Мицотакис, канцлерът на Балканите\", написа иронично неделният опозиционен вестник \"Документо\".\n\r\n\"Неолибералната държава има нужда от стегната структура, за да бъде ефикасна, и не се интересува от легитимността на своята организация\", обяснява Михалис Спурдалакис, университетски преподавател, който оглавява комисията за ревизия на конституцията.\n\r\nРеформата включва създаване на \"национална служба за прозрачност\", за да \"се бори с по-голяма ефикасност срещу корупцията\".\n\r\nМицотакис, бивш министър на административната реформа в пика на кризата /2013-2015/ в коалиционно правителство на десницата и социалистите, прилагаше строга политика към държавната администрация, диктувана от кредиторите, която доведе до уволнение на хиляди държавни служители.\n\r\nПривърженик на частно-публични партньорства, премиерът смени освен това директорите на някои държавни или полудържавни структури, като назначи кадри от частния сектор, и обяви постепенно намаляване на данъците за предприемачите.\n\r\nСигурността е друг приоритет на правителството с назначаване на 1500 нови полицаи, засилване на контрола на границите, ускоряване на връщането в Турция на мигранти, които не са получили убежище в Гърция, или премахване на мярка, улесняваща достъпа на мигранти до социално осигуряване.\n\r\nМинистерството за миграционната политика бе премахнато. Управлението на близо 70 000 мигранти в страната и на подновяването на мигрантския приток е вече в ресора на заместник-министрите по въпросите на защитата на гражданите.\n\r\nВ четвъртък дебатът по третия проектозакон, който се очаква да премахне \"университетското убежище\", се очертава бурен. Става дума за отмяна на забрана за полицията да влиза в университетите - закон, наследен от студентски бунт срещу диктатурата на полковниците /1967-1974/, който Кириакос Мицотакис иска да премахне, за да \"възвърне сигурността\" в университетските кампуси.\n\r\nЦел: да се предотвратяват градските безредици, виновниците за които често са базирани във факултетите, според правителството. \r\n \r\n/БТА/\r\n ", "date": "2019.08.12", "title": "Реформите на Мицотакис: Гърция прави завой надясно"}
