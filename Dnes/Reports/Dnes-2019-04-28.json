{"url": "https://www.dnes.bg/index/2019/04/28/kakvi-seksigrachki-obichat-zodiite.408764", "text": "Държите ли да има разнообразие в секса? А колко пъти в месеца използвате секс играчки с партньора си? Според проучване на германското издание Bild.de, всяка четвърта жена използва своя вибратор по време на любовната игра с мъжа, като една трета от живеещите в Германия искат сексиграчки. \r\nДанните сочат, че сексиграчките все по-често се използват за по-различни усещания в леглото при двойките, отколкото да заместят половинката. У нас няма реална статистика за нагласите на хората към тези забавления, но със сигурност има много българи, за които те са нещо непознато, но и желано. \r\n \r\nАко сте решили да преминете към нов етап от вашите интимни взаимоотношения, то посетете някой магазин за сексиграчки и си купете първия вибратор. Ако не знаете дали ще може да използвате анални топчета, си купете зарче за различни пози или нещо друго, с което да стартирате. Ще ви помогнем в избора като ви представим какви играчки са подходящи за всяка зодия: \r\n \r\n\r\n \r\nИзчервихте ли се когато гледахте „50 нюанса сиво“? Или си  помислихте, че онова, което правят главните герои е точно за вас и половинката. Ако сте зодия Овен, то със сигурност имате по-разкрепостено мислене за секса. Във фетишите няма нищо срамно. Камшици, белезници, кожени колани и вериги, са част от нещата, с които може да се сдобиете. Когато пък човека до вас е с тази зодия, очаквайте неубозданост в леглото, ролеви игри и много страст. \r\n \r\n\r\n \r\nТе са прекалено емоционални. Освен това се възбуждат лесно от различни аромати, защото са чревоугодници. Романтици по природа, понякога им омръзват ягодите, шампанското и сметаната, затова биха искали да ползват ароматизирани презервативи или лубрикант с ванилия, вишня или ягода. Когато стимулирате сетивата на Телеца, може да го навиете и за нещо по-нестандартно като ползването на вибратор или вибриращ пръстен. \r\n \r\n\r\n \r\nТе обичат да фантазират и са готови да експериментират в секса. Затова разнообразието не ги плаши. Ако сте от тази зодия или излизате с човек от нея, то със сигурност тайните на вибратора не са ви чужди. Той е любима играчка за въпросния зодиакален знак, но за предпочитане е да е многофункционален - да бъде в полза както на мъжа, така и на жената. Ако искате да изненадате гаджето, купете вибратор тип „зайче“. Неговите ушички стимулират перфектно клитора, възбуждат мъжа, а основата му е идеална за вагината на по-претенциозните дами. \r\n\r\n\r\n                \n                 ", "date": "2019.04.28", "title": "Какви сексиграчки обичат зодиите?"}
{"url": "https://www.dnes.bg/stranata/2019/04/28/naprejenie-v-kuklen-myje-napadnaha-patrulka.408901", "text": "Засилено е полицейското присъствие в пловдивския град Куклен заради хулигански прояви, съобщи \"Нова тв\". \r\nДнес следобед група пияни мъже нахлули в къщата на семейство с 4-ри деца. Причината била забележка от родителите към мъжете да намалят музиката, защото децата спят. \r\nНа място веднага са изпратени патрули, но пияните мъже нападнали и тях. \r\nЗаради инцидента са задържани петима души, те са отведени в РПУ-Куклен.\r\nЕдна от полицейските коли е потрошена. Напрежението е овладяно бързо.\r\n ", "date": "2019.04.28", "title": "Напрежение в Куклен: Мъже нападнаха патрулка"}
{"url": "https://www.dnes.bg/world/2019/04/28/smyrtonosni-izbori-v-indoneziia-272-dushi-zaginaha.408902", "text": "Десет дни след като Индонезия произведе най-големите в света избори в рамките на един ден, над 270 души от изборната администрация са починали, повечето от свързани с преумора болести, причинени от дълги часове ръчно преброяване на милиони бюлетини, съобщи днес представител на властите, цитиран от Ройтерс.\n\r\nНа 17 април за пръв път в страната с 260 милиона население имаше избори едновременно за президент, за национален двукамарен парламент и за регионални законодателни органи, за да бъдат намалени разходите, предаде БТА.\n\r\nГласуването като цяло протече мирно при 80 процента избирателна активност на 193 милиона избиратели. Всеки от тях трябваше да перфорира до пет бюлетини в над 800 000 избирателни секции.\n                    \n                    \n                \r\nНо произвеждането на гласуване в държава, която се простира на повече от 5000 километра от запад на изток, изискваше неимоверни усилия и се оказа смъртоносно за много служебни лица, които брояха ръчно подадените бюлетини.\n\r\nДо снощи 272 членове на избирателни комисии бяха починали, повечето от претоварване, докато 1878 други са се разболели, каза Ариеф Прийо Сусанто - говорител на централната избирателна комисия.\n\r\nМинистерството на здравеопазването изпрати на 23 април циркулярно писмо, в което настоя лечебните заведения да осигуряват най-добрата медицинска помощ за болните служители, а министерството на финансите работи за компенсиране на семействата на починалите, добави говорителят.\n\r\nЦентралната избирателна комисия беше остро критикувана заради нарастващите смъртни случаи. \"ЦИК не е благоразумна при управление на натовареността на персонала\", каза Ахмад Музани - зам.-ръководител на предизборния щаб на опозиционния кандидат за президент Прабово Субианто, съобщи новинарският сайт Kumparan.com.\n\r\nИ Прабово, и досегашният президент Джоко Видодо заявиха, че са победили, макар че частично преброяване показа, че Видодо печели с 9-10 процента преднина.\n\r\nЦИК ще приключи преброяването и ще обяви победителите на президентските и парламентарните избори на 22 май.\n\r\nВ изборите участваха общо близо 240 000 кандидати, които се бореха за 20 000 места, предаде ТАСС.\r\n ", "date": "2019.04.28", "title": "Смъртоносни избори в Индонезия: 272 души загинаха"}
{"url": "https://www.dnes.bg/art/2019/04/28/spasiteliat-na-sveta-sydbata-na-shediovyryt-na-da-vinchi.408903", "text": "Къде изчезна най-скъпата картина в света? Платното \"Спасителят на света\" на Леонардо да Винчи бе продадено за 450 милиона долара на търг на \"Кристис\" в Ню Йорк през 2017 г., но оттогава не се е появявало на публично място, а в четвъртък Франция и Италия ще отбележат 500-годишнината от смъртта на гениалния ренесансов художник, предаде Франс прес.\n\r\nНяколко месеца преди планираната за тази есен голяма ретроспектива на творчеството на Да Винчи в Лувъра, местонахождението на картината с размери 65 м на 45 см, изобразяваща Христос, който излиза от мрака, за да благослови света с едната си ръка, докато с другата държи прозрачен глобус, остава загадка.\n\r\nЛувърът се надява творбата да му бъде предоставена за тази изложба. \"Поискахме от властите в Абу Даби да ни предоставят под наем картината, но досега нямаме отговор\", се казва в комюнике на парижкия музей. Изразени бяха съмнения в автентичността на картината, а официално все още не е оповестено кой е нейният купувач. \n                    \n                    \n                \r\nСпоред \"Уолстрийт джърнъл\", картината \"Спасителят на света\" е купена от саудитския принц Бадер бин Абдула, който го направил от името на престолонаследника на Саудитския Арабия принц Мохамед бин Салман. Той обаче нито е потвърдил, нито е оборил тази вест.\n\r\nСпоред базата данни на специализираната компания \"Артпрайс\", теолози от университета Ал Азхар в Кайро посъветвали Мохамед бин Салман да не се появява публично заедно с картината. Причината за това е, че Исус е смятан за пророк, а картината го представя като спасител на света, т.е. като Бог и следователно в съответствие с исляма подобно изобразяване е недопустимо. Други източници също потвърдиха това мнение.\n\r\nКартината \"Спасителят на света\" е планирано да бъде изложена през септември в Лувъра в Абу Даби. От музея в ОАЕ обаче за всеобща изненада оповестиха, че излагането й се отлага. ", "date": "2019.04.28", "title": "Спасителят на света: Съдбата на шедьовърът на да Винчи?"}
{"url": "https://www.dnes.bg/stranata/2019/04/28/za-goliamoto-pribirane-utre-spirat-kamionite.408904", "text": "В последния почивен ден отново влизат в сила ограничения за движение на тировете, съобщават от агенция \"Пътна инфраструктура\".   \n\r\nУтре от  всички няма да могат да се движат  по магистралите.\n\r\nЗа улеснение на трафика ще има  в участъците с ремонт на двете основни магистрали.\n\r\nАгенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.\n                    \n                    \n                \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. \n\r\n– автомагистралите;\r\n– път I-1 с. Ребърково – Ботевград, като движението се пренасочва по път II-16 Ребърково – Своге – Софийски околоврестън път в посока София;\r\n– път I-1 – от Благоевград до ГКПП „Кулата“;\r\n– път I-4 п. в. „Коритна“ – Велико Търново – Шумен;\r\n– път I-5 Русе – Велико Търново;\r\n– път I-8 ГКПП „Калотина“ – София;\r\n– път I-9 Варна – Бургас;\r\n– път II-18 Околовръстен път на град София;\r\n– път II-99 Бургас – Царево.\n\r\nНа АМ „Тракия“ се ремонтира платното за Бургас на виадуктите – при 13-ти, 15-ти и 20-ти километър и над река Елшишка при 89-ти км на автомагистралата.\n\r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:\n\r\n– пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“;\r\n– пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“;\r\n– пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.\r\nНа АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.\n\r\nВ участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) от 10.00 часа днес до 10.00 часа на 30 април ще има две ленти за София и една за Варна.\n\r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.\n\r\nВ отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин – проходът „Петрохан“ и Искърското дефиле.\n\r\nЗа улеснение на трафика през Владая и повишаване на пътната безопасност на 29 април /вторник/ ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\n ", "date": "2019.04.28", "title": "За голямото прибиране: Утре спират камионите"}
{"url": "https://www.dnes.bg/index/2019/04/28/kak-da-imate-po-kachestven-syn.408763", "text": "Качеството и количеството на сън в нашия живот за два критични фактора, които влияят на здравето ни и на благополучието ни. Много хора, дали заради работа, стрес или семейни задължения, не успяват да си набавят достатъчното количество сън, имат проблеми със заспиването или се будят редовно през нощта.\r\n \r\nКоличеството здрав сън, което е необходимо на един здрав човек между 20 и 60-годишна възраст, е 8 часа на нощ. Ако не успеем да си го набавим, това ще има негативни ефекти върху функцията на нашите органи, най-вече мозъка, и дори ще има негативен ефект върху хормоналния ни баланс.\r\n \r\nЗатова и ви представяме няколко препоръки, които да ви помогнат да си набавите правилните количества качествен сън.\r\n \r\n\r\n \r\nСинята светлина е тази, която излъчват компютрите и телефоните ни. Много е важно преди да заспим да не прекарваме много време разглеждайки Инстаграм или в писане на имейли. Това е, защото синята светлина има ефект върху нашия циркадичен ритъм – ритъмът на тялото, който ни казва кога е време за сън и кога не. Синята светлина подлъгва тялото ни, че все още е ден, което намалява количеството на хормона Мелатонин в кръвта и следователно ни е по-трудно да заспим. Най-добре е да оставите всякакви електронни уреди далеч от кревата или дори в друга стая, за да избегнете негативните ефекти на синята светлина върху вашия сън.\r\n\r\n\r\n \r\nКофеинът и таинът са две субстанции, които държат мозъка ни буден и фокусиран. Но, когато се консумират късно през деня, те стимулират нашата нервна система и пречат на тялото ни да релаксира нормално вечерно време. Една доза кофеин или таин могат да останат в кръвта ни между 6 и 8 часа, така че е изключително важно да внимаваме кога ги консумираме. Ако все пак искате топла напитка следобед, заместете черния чай с билков и пийте безкофеиново кафе.\r\n\r\n\r\n \r\nНай-лесният начин да сте сигурни, че спите достатъчно е да се придържате към определен график, към който тялото привиква. \r\n \r\n", "date": "2019.04.28", "title": "Как да имате по-качествен сън?"}
{"url": "https://www.dnes.bg/world/2019/04/28/stachka-na-piloti-v-skandinavieto-prizemi-1200-poleta.408905", "text": "Скандинавската авиокомпания SAS анулира още над 1200 полета, планирани за понеделник и вторник, заради навлязлата в третия си ден стачка на пилотите, която вече засегна около 170 000 пътници, предаде Ройтерс. \n\r\nОтменени са 667 полета за понеделник и 546 за вторник, се казва в изявление на SAS. Това ще засегне 61 000 пътници в понеделник и 49 000 пътници във вторник.\n\r\nВ петък пилотите на SAS излязоха в стачка след провал на продължили няколко месеца преговори за трудовите възнаграждения, условията на труд и работните графици, която предизвика отмяната на около 70 процента от полетите на авиокомпанията.\n\r\nВ стачката участват над 1400 пилоти. Тя засегна повечето вътрешни полети, както и европейски и междуконтинентални полети на SAS.\n                    \n                    \n                \r\nАнализатори смятат, че SAS не може да си позволи да изпълни исканията за увеличение на заплатите заради трудната икономическа среда, в която авиокомпаниите работят.\n\r\nПреговорите между профсъюзите на пилотите на авиокомпанията се водят от март. SAS посъветва пътниците да проверяват на сайта на авикомпанията за подробности около отменените полети.\n\r\nШведският работодател на пилотите изтъкна, че те настояват за 13 на сто увеличение на заплащането, въпреки че средните заплати вече са високи и са 93 000 шведски крони месечно.\n\r\nФинансови анализатори в Sidbank изчисляват, че стачката струва на SAS 60-80 милиона шведски крони (6,3-8,41 милиона долара) дневно. Ако стачката продължи две седмици, тя ще погълне чистата печалба на авиокомпанията за годината.\n\r\n/БТА/", "date": "2019.04.28", "title": "Стачка на пилоти в Скандинавието приземи 1200 полета"}
{"url": "https://www.dnes.bg/blizak-iztok/2019/04/28/libiiski-ministyr-obviniava-parij-v-podkrepa-za-haftar.408906", "text": "Министърът на вътрешните работи на либийското правителство на националното съгласие Фатхи Башага разкритикува подкрепата, която според него оказва Париж на маршал Халифа Хафтар, водещ военна офанзива срещу Триполи, предаде Франс прес.\n\r\nВойските на маршал Хафтар, които започнаха офанзивата на 4 април, се бият срещу проправителствените сили южно от Триполи. В боевете вече са загинали най-малко 278 души, над 1330 са ранени, а 38 900 бяха принудени да избягат от района на конфликта, по данни на ООН, предаде БТА.\n\r\n\"Франция е лидер в областта на демокрацията /.../ Тя изигра също важна роля в свалянето на бившия режим през 2011 г.\", подчерта Башага на пресконференция в Тунис днес. \"Всичко това обяснява нашата изненада от ролята на Франция в подкрепа на Хафтар и синовете му\", добави той. \n                    \n                    \n                \r\n\n\r\nМинистърът призова Франция \"да остане вярна на френските ценности и на демократичното си минало\".\n\r\nВоенновъздушни сили на чужди страни участват в боевете край Триполи, които продължават от началото на месеца. Това заяви още Башага. \n\r\n\"Имаме доказателства за участието на чуждестранни самолети\", заяви Башага, добавяйки, че планира да привлече ООН към разследването на фактите.\n\r\nПо-рано беше съобщено, че снощи неизвестен безпилотен летателен апарат е нанесъл удари по Триполи.\n\r\nСпоред вътрешният министър нито силите на командващия т.нар. Либийска национална армия фелдмаршал /ЛНА/ Халифа Хафтар, нито подкрепящите го арабски страни имат подобна техника. Безпилотният самолет е нанесъл високоточни удари, което могат да си позволят само две арабски страни.\n\r\n\"Ал Джазира\" не съобщава дали Башага е посочил тези страни, но служители на ПНС вече са обвинявали Обединените арабски емирства и Саудитска Арабия в подкрепа за силите на ЛНА.\n\r\n\n\r\nФатхи Али Башага отправи критики и към позицията на международната общност, наричайки \"срамно нейното мълчание за бомбардировките на Триполи\". \n\r\nНяколко хиляди либийци протестираха през последните дни в Триполи срещу френското правителство и президента Еманюел Макрон, които според тях мълчаливо подкрепят военната операция на маршал Хафтар, припомня агенцията.\n\r\nВъв вторник либийския премиер Файез Сарадж, признат от международната общност, в интервю за френския в. \"Либерасион\" обвини Франция в подкрепа за \"диктатора\" Хафтар.\n\r\nПариж от своя страна отхвърли \"напълно безпочвените\" обвинения на Триполи и потвърди подкрепата си за \"законното правителство на премиера Файед Сарадж и за посредничеството на ООН за политическо решаване на конфликта в Либия\".\n\r\nСпоред привържениците на правителството на националното съгласие маршал Хафтар, който открито е подкрепян от египетския президент Абдел Фатах ас Сиси и от саудитския крал Салман, иска да установи \"военна диктатура\" в Либия.\r\n ", "date": "2019.04.28", "title": "Либийски министър обвинява Париж в подкрепа за Хафтар"}
{"url": "https://www.dnes.bg/eu/2019/04/28/socialistite-vodiat-na-predsrochnite-izbori-v-ispaniia.408907", "text": "Испанските социалисти получават най-много гласове на извънредните парламентарни избори в страната, но не могат да постигнат мнозинство, според анкета, публикувана след приключването на вота, съобщиха Ройтерс и ТАСС.\r\nАнкета е извършена от института ГАД 3 за Испанското радио и телевизия преди днешното гласуване, между 22 и 27 април, предаде БТА.\r\nИспанската социалистическа работническа партия може да получи от 116 до 121 места в 350-членния Конгрес на депутатите\r\n/долната камара на парламента/. Традиционният съперник на социалистите - консервативната Народна партия, може да разчита на 69-73 мандата. Десноцентристката \"Сиудаданос\" (\"Гражданите\") може да получи 48-49 места, крайнолявата \"Унидос подемос\" (\"Заедно можем\") - 42-45 места, а крайнодясната \"Вокс\" - 36-38 места.\r\n ", "date": "2019.04.28", "title": "Социалистите водят на предсрочните избори в Испания"}
{"url": "https://www.dnes.bg/cars/2019/04/28/neochakvana-kombinaciia-mohamed-ali-i-alfa-romeo-spider.408893", "text": "Трудно бихме си представили боксовата легенда Мохамед Али зад волана на Alfa Romeo Spider, най-малкото защото половината му тяло ще стърчи навън, но той е притежавал такъв автомобил, макар и да не го е карал много.\n\r\nВ момента в Щатите се продава точно Spider-ът на Али от 1976, като цената му е 39 900 долара без данъци и такси. Колата е Spider Veloce Series II за американския пазар и има интересна история и се продава от Moto Exotica в Сейнт Луис, Мисури.\n\r\nВсъщност, Али не е искал да купува Alfa Romeo. Той и приятелят му Тим Шанахън били тръгнали да купят нов Rolls-Royce за боксьора, а любовта на Мохамед към тази британска марка е вече легендарна, докато Али живеел в Чикаго. Двамата търсели Corniche за Али и Mercedes SL за съпругата на Мохамед – Вероника Порче.\n                    \n                    \n                \r\nОбаче се оказва, че в момента няма нито един SL и дилърът предлага въпросната Alfa като алтернатива. Али се съгласява, но когато колата е доставена в дома му се появява нов проблем. Оказва се, че Вероника не може да кара автомобил с механична трансмисия, а и не иска да се научи. Мохамед също ползва италианската кола много рядко, като така тя общо взето престоява в гаража и от време на време зад волана сяда някой от асистентите на боксьора.\r\n След известно време Али научава, че колата на Шанахън се е повредила и веднага му подарява Alfa-та. Шанахън е вторият й собственик над 40 години, след което я продава на Moto Exotica.\n\r\nПробегът на този Spider е около 80 000 мили, не е реставрирана и е в сравнително добро състояние. Освен това се продава и с оригиналните й документи, където присъства подписът на Мохамед Али като първия й собственик.", "date": "2019.04.28", "title": "Неочаквана комбинация: Мохамед Али и Alfa Romeo Spider"}
{"url": "https://www.dnes.bg/notifikacii/2019/04/28/chetiri-ot-jertvite-na-ubieca-v-kipyr-otkriti.408894", "text": "Четири от търсените седем тела на жертвите на серийния убиец, признал за зверствата си в Кипър, бяха открити. Продължава издирването на останалите три, съобщи местното издание Cyprus Mail.\n\r\nВ събота в езеро беше открито нещо, „което не е на мястото си“, се казва в докладите. Според някои, това е парче кожа и е взето за анализ, за да се види дали е човешка.\n\n\r\nЖертвите на убийството включват , чието тяло е било намерено от полицията в шахта на мината Мицеро на 14 април, , от Филипините, чието тяло се смята за открито в същия рудник на 20 април, въпреки че това все още не е потвърдено официално; и трето тяло, за което се смята, че принадлежи на жена от Непал, което е било открито на стрелбище в Орунта в четвъртък следобед. \n                \n                \r\nСпоред  вероятно може да е на жена на име , която е използвала онлайн иметои е била в контакт с „Орестис“ – самоличността, използвана от предполагаемия убиец, където според съобщенията, две от жертвите са срещнали убиеца си. Нейните следи бяха загубени в началото на 2018 г., след като тя е била видяна да се качва в бяла кола. Приятелите й са съобщили в непалското консулство, че тя е изчезнала, но не и в полицията.\n\r\n Останките на една от жертвите са открити в, посочено от убиеца, изваден в неделя.\n\r\nТялото на Тибурсио е открито на 14 април в шахта в близост до Мицеро, което даде начало на разследването. Майката и дъщерята са изчезнали миналия май. Една седмица по-късно екипите за търсене са намерили друго тяло в същия рудник, за което се смятало, че е на Лозано, която изчезнала през юли 2018 г., но не е идентифицирана окончателно.\n\r\nЕкип от британски експерти ще бъде изпратен в в понеделник, за да подпомогне разследването.\n\r\nСъобщава се също, че властите в северната част също започват разследване на убийството на жени от чуждестранен произход. Документът съобщава, че те се съсредоточават върху убийството на 40-годишната виетнамка Дам Тхи Хоп, която е изчезнала през октомври 2017 г., и чието тяло е намерено близо до летище Тимбу (в Северен Кипър)през януари 2019 г.\n\r\nСпоред непотвърдена информация от гръцки медии серийният убиец има български корени.", "date": "2019.04.28", "title": "Четири от жертвите на убиеца в Кипър – открити"}
{"url": "https://www.dnes.bg/notifikacii/2019/04/28/radost-i-mir-pojela-papata-na-pravoslavnite-hristiiani.408895", "text": "Папа Франциск отправи великденски поздрав към православните християни за Великден в традиционната си неделна проповед на площад \"Св. Петър\", предаде БТА.\r\n\"Искрени поздравления на нашите братя и сестри от източните църкви, които днес отбелязват Великден, следвайки юлианския календар. Бог да ви дава радост и мир!\", заяви папата.\r\nКатолиците отбелязаха Великден преди седмица, припомня ТАСС. Редица православни църкви от Източна Европа и Близкия изток, както и някои източнокатолически църкви, празнуват Великден днес.\r\nФранциск вече е предлагал да се разгледа възможността за обединяване на датата на Великден за всички християни.", "date": "2019.04.28", "title": "Радост и мир пожела папата на православните християни"}
{"url": "https://www.dnes.bg/stranata/2019/04/28/vyzkresenie-gospodne-razruha-v-hrama-navryh-praznika.408896", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ дните когато честваме възкресението на Спасителя, най-голямата църква в североизточна България с това име, стои празна и полуразрушена.\n\r\nПравославният храм \"Свето Възкресение Господне“ в с. Искра е строен през 1926 година от македонски майстори. И днес трикуполната базилика с голяма камбанария и внушава респект. С времето обаче храмът започва да се руши, става опасен за хората и е затворен за богослужения. \n\r\n\"Конструкцията на покрива отчасти е изгнила, нуждае се от масивен ремонт, така да се каже. Стените от влагата са напукани, макар че са доста дебели. Дюшемето също е изгнило, олтарът подлежи също на ремонт\", обясни кметът на с. Искра пред .\n                    \n                    \n                \r\nМестните нямат достатъчно средства за ремонт на храма, но ще се опитат частично да го съхранят.\n\r\nОт Доростолска митрополия заявиха, че църквата е включена в проект, кандидатстващ за европейско финансиране по Програмата за развитие на селските райони. Все още обаче няма отговор.", "date": "2019.04.28", "title": "Възкресение Господне: Разруха в храма навръх празника"}
{"url": "https://www.dnes.bg/stranata/2019/04/28/vraca-s-rekord-za-praznika-70-metrov-kozunak.408897", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Във Враца отбелязват Възкресение с опит за рекорд за най-дълъг козунак. 70-метровият обреден хляб е на централния площад \"Христо Ботев“ в града.\r\nКозунакът е приготвен от местна фирма и след това ще бъде раздаден на хората, съобщи Bulgaria ON AIR.\r\nСтотици празнуват там. В празничната програма са предвидени и концерт на духовия оркестър и поздрав от Негово Високопреосвещенство врачанския митрополит Григорий.\r\n ", "date": "2019.04.28", "title": "Враца с рекорд за празника: 70-метров козунак"}
{"url": "https://www.dnes.bg/world/2019/04/28/isliamistite-zad-udarite-v-shri-lanka-ubiti-ili-v-aresta.408898", "text": "Силите на реда на Шри Ланка убиха или арестуваха повечето радикални ислямисти, свързани със самоубийствените атентати, извършени на католическия Великден, съобщи премиерът Ранил Викремесингхе, цитиран от Франс прес.\n\r\nНападенията, при които загинаха 253 души, бяха извършени от малка, но добре организирана група, се казва в изявлението на премиера.\n\n\n\r\n\"Повечето от членовете й са арестувани. Някои са мъртви\", добави той. \"Сега сме готови да се върнем към нормалния живот\".\n\r\n\n                    \n                    \n                \r\nПремиерът обяви също по-строги законови мерки срещу радикалните ислямисти, както и предстоящото експулсиране на чуждестранни религиозни учители с нередовни работни визи.\n\r\n\"Няколко чужденци работят като преподаватели в нашата страна без работни визи. След консултация с министерството по религиозните въпроси на мюсюлманите и вътрешното министерство решихме да ги експулсираме\", заяви той, без да уточнява броят или националността на засегнатите от тези мерки.\n\r\nСлед нападенията бяха арестувани около 100 души. Според властите в страната има около 140 поддръжници на \"Ислямска държава\".", "date": "2019.04.28", "title": "Ислямистите зад ударите в Шри Ланка – убити или в ареста"}
{"url": "https://www.dnes.bg/world/2019/04/28/zaem-za-4-2-mlrd-nakaral-ekvador-da-izostavi-djulian-asandj.408899", "text": "Бащата на Джулиан Асандж, арестуван в Лондон, Джон Шиптън в неделя, в интервю за австралийския телевизионен канал 9News, заяви, че причината за експулсирането на сина му от еквадорското посолство в Лондон е заем от Международния валутен фонд (МВФ) за тази латиноамериканска държава, предава TACC.\n\n\n\r\n\"Еквадор не разполага със собствена валута, използва американския долар,\" каза Шиптън, цитира \"Фокус\". \"Не е възможно да се получи заем от МВФ без одобрение от САЩ, т.е. споразумение с властите на САЩ за експулсиране от посолството на Еквадор в Лондон.\"\n\r\n\r\nШиптън отбеляза също, че целта на работата на Джулиан Асандж никога не е била да помага нито на Русия, нито на САЩ. \n                    \n                    \n                \r\n\"Това е „Уикилийкс“. Ето за кого и с кого е работил, а не с руснаците, не със САЩ\", отбеляза бащата на основателя на портала.\n\r\nНа 11 март венецуелският телевизионен канал Telesur съобщи, че Бордът на гуверньорите на МВФ е одобрил споразумение, съгласно което фондът ще предостави на Еквадор заем от над 4,2 млрд. долара, предвиждащ незабавно плащане от 652 млн. долара.\n\r\n\n\r\nТози месец Еквадор отказа да му предостави по-нататъшно убежище, след което Асандж бе арестуван от полицията за това, че не се е явил в лондонски съд по заповед от 2012 г., а след това и по искане на САЩ за екстрадиране от 2018 година.\n\r\nЗащитата на Асандж се страхува, че ако бъде екстрадиран в Съединените щати, той може да бъде изправен до 35 години затвор или екзекуция, но американското министерство на правосъдието твърди, че е изправен пред пет години за хакерска дейност. Британските власти заявиха, че няма да екстрадират Асандж в страна, в която той може да бъде изправен пред смъртно наказание.", "date": "2019.04.28", "title": "Заем за $4,2 млрд. накарал Еквадор да изостави Джулиан Асандж?"}
{"url": "https://www.dnes.bg/snimka-na-denia/2019/04/28/dyjdyt-poema-kym-iztochna-bylgariia-ochakvat-se-i-grymotevici.408882", "text": "Утре облачността ще е по-често значителна, предимно висока. Около и след обяд ще се развива и купеста, и купесто-дъждовна облачност, на места ще превали. По-голяма вероятност за гръмотевични бури има в Източна България и Стара планина. Ще се появи слаб, в планинските райони - до умерен вятър от юг-югозапад. Максималните температури ще са между 20 и 25 градуса, предаде БТА.\r\nНад Черноморието облачността ще е разкъсана. Само на изолирани места след обяд ще превали. Ще духа слаб юг-югоизточен вятър. Максимални температури - между 16и 19. Температурата на морската вода е 13-14 градуса . Вълнението на морето ще е 1-2 бала.\r\nНад планините ще е предимно облачно, с временни разкъсвания и намаления на облачността. В следобедните часове ще има превалявания, на повече места в Стара планина, където ще има и гръмотевична дейност. Ще духа до умерен южен, по най-високите върхове - югозападен вятър. Максимална температура на 1200 метра - около 15, на 2000 метра - около 7 градуса .\r\n                \n                Във вторник от запад на изток ще превали, на места с гръмотевици; по-интензивни ще са явленията в Централна Северна България. Със запад-северозападен вятър температурите ще започнат да се понижават, но в югоизточните райони, където вятърът ще се запази от юг-югозапад ще останат високи.\r\nВ сряда облачността ще е променлива, ще има и краткотрайни валежи, но на малко места и предимно слаби. Вятърът ще е западен, предимно умерен, в Дунавската равнина и временно до силен. Преобладаващите минимални температури ще са между 5и 10, максималните - между 20 и 25 градуса .", "date": "2019.04.28", "title": "Дъждът поема към Източна България. Очакват се и гръмотевици"}
{"url": "https://www.dnes.bg/notifikacii/2019/04/28/ubiha-bashtata-i-dvama-bratia-na-atentator-ot-shri-lanka.408886", "text": "Бащата и двама братя на заподозрения организатор на бомбените нападения в Шри Ланка на католическия Великден са били убити, когато силите за сигурност щурмували скривалището им преди два дни. Това съобщиха полицейски източници и роднини на атентаторите самоубийци, цитирани от Ройтерс.\n\n\n\r\nЗайни и Рилван Хашим и баща им Мохамед Хашим, заснети на разпространявано в социалните медии видео да призовават за тотална война срещу неверниците, са сред 15-те убити в петък при ожесточена престрелка с военните на източното крайбрежие на островната държава, съобщи полицията.\r\nНияз Шариф - зет на Захран Хашим, който е заподозреният ръководител на вълната от бомбени нападения, убили над 250 души в църкви и хотели в Шри Ланка, каза за Ройтерс, че на видеото са двамата братя и бащата на Захран, пише БТА.\r\n                \n                След бомбените нападения на католическия Великден в Шри Ланка бяха разположени близо 10 000 войници, за да извършват претърсвания и да преследват членове на две местни ислямистки групи, смятани за извършители на атаките.", "date": "2019.04.28", "title": "Убиха бащата и двама братя на атентатор от Шри Ланка"}
{"url": "https://www.dnes.bg/stranata/2019/04/28/i-gospod-go-pazi-piian-s-2-43-promila-parkira-v-kyshta.408884", "text": "Пиян шофьор се заби в стълбището на къща във врачанското с. Сираково тази нощ, съобщават от полицията.\r\nИнцидентът е станал час след полунощ, предаде.\r\nСилният удар събудил живеещата в къщата жена, която е инвалид и преживява стрес от случилото се.\r\nПо къщата има щети. Почерпеният шофьор е разрушил част от оградата и стълбището на къщата, личи от снимките, които публикува внучката на възрастната жена в социалните мрежи.\r\nПристигналите на мястото на произшествието органи на реда, установили след проверка с дрегер, че водачът Петко Ц. от близкото село Малорад шофирал с 2.43 промила алкохол.\r\nПо случая е образувано бързо производство.", "date": "2019.04.28", "title": "И Господ го пази: Пиян с 2.43 промила \"паркира\" в къща"}
{"url": "https://www.dnes.bg/obshtestvo/2019/04/28/patriarh-neofit-oglavi-bogoslujenieto-za-vtoro-vyzkresenie.408883", "text": "Патриарх Неофит оглави днес богослужението за т.нар. Второ Възкресение Христово, което се състоя в митрополитската катедрала \"Св. Неделя\". На празничната служба бяха четени текстове от Евангелието на различни езици.\r\nВ храма главният секретар на Светия синод на БПЦ Мелнишкият епископ Герасим прочете Патриаршеското и Синодално пасхално послание за Великден, в което се казва: Тържествувайки с радостта от Христово Възкресение, нека пребъдваме в неговата светлина и да бъдем носители на тази светлина свидетели и апостоли Христови, които с живота и делата си и днес благовестят на всички за победата на Спасителя и за изгрялата в утрото на Пасха светлина на живота. Нека всяко наше слово и дело бъдат потвърждение на това спасително благовестие и свидетелство за него, защото това е нашето призвание - да освещаваме и да преобразяваме самите себе си и да разпръсваме чудната светлина на Възкресението, възсияла в третия ден от празния гроб, защото затова дойде Христос, \"за да просвети ония, които са в тъмнина и сянка смъртна, и да насочи нозете ни в пътя на мира\" (Лука. 1:79).\r\n                    \n                    \n                Патриархът и митрополите от БПЦ пожелават на всички вярващи \"да бъдем вестители на радостната вест за Възкресението и носители на Божия мир и на Божията всеопрощаваща любов. На всички \"да кажем: \"Братя\" и всичко да простим заради Възкресението\" (из Пасхалните стихири). Защото Христовата жертва бе принесена за всеки и спасителните плодове от Христовата победа над злото и смъртта са плодове на \"истинската светлина, която просветява всеки човек, идващ на света\" (Йоан. 1:9). Тази светлина днес огрява всекиго от нас и целия свят, и тя е, която трябва да свети и от самите нас, та чрез нас да се прослави Небесният наш Отец (вж. Мат. 5:16).\r\nКато поздравяваме и приветстваме с радостта от Христовото Възкресение всички верни чеда на Светата ни Църква в Родината и далеч от нейните предели,н пожелаваме на всички мир и светлина в душите и сърцата, \"благодат и познаване на Господа нашего и Спасителя Исуса Христа\" (2 Петр. 3:18), светла пасхална радост и единство във вярата и в нашата надежда, защото едно тяло сме всички ние и към една надежда сме призвани, надежда за вечен живот, който неизменният в словото Си Бог обеща преди вечни времена\", пожелават патриарх Неофит и архиереите.\r\nБлагодатта и мирът на Възкръсналия от мъртвите Господ наш Исус Христос да бъдат с всички нас, благослови Негово светейшество.", "date": "2019.04.28", "title": "Патриарх Неофит оглави богослужението за Второ Възкресение"}
{"url": "https://www.dnes.bg/evroizbori-19/2019/04/28/navryh-velikden-vmro-startira-kampaniiata-si-za-ep.408887", "text": "ВМРО даде официален старт на кампанията си за изборите за Европейски парламент. Събитието се състоя в София. На него беше представена листата на партията от нейния водач Ангел Джамбазки.\n\n\r\nДжамбазки постави задача на тези избори ВМРО да бъде трета политическа сила и да спечели три мандата за европарламента, съобщи БТА.\n\r\n\n\r\nПред медиите Андрей Слабаков коментира, че се кандидатира за евродепутат, защото е убеден, че повече граждани трябва да има в ЕП, тъй като политиците прекалено много мислят за техните политически семейства. Там той ще защитава българските интереси, като негов приоритет е борбата срещу неграмотността в Европа, защото, по думите му, тя е развъдник на престъпността. \n                    \n                    \n                \r\n\n\r\nСпоред Слабаков необразованите хора са лесно управляема маса от неграмотни и полуграмотни, която е удобна да бъде купена от някои политически партии, не само в България.\n\r\nГен. Димитър Шивиков заяви, че интересите на България са да се преборим да не бъдем третирани като държава втора категория. И допълни, че е против схващането за Европа на две скорости.\n\r\n ", "date": "2019.04.28", "title": "Навръх Великден ВМРО стартира кампанията си за ЕП"}
{"url": "https://www.dnes.bg/sport/2019/04/28/graciite-ni-sys-zlato-na-obrychi-i-buhalki-ot-baku.408888", "text": "Ансамбълът ни по художествена гимнастика спечели златните медали във финала на смесеното съчетание с обръчи и бухалки на Световната купа в Баку. \r\nОтборът ни в състав Симона Дянкова, Мадлен Радуканова, Лаура Траарс, Стефани Кирякова и Ерика Зафирова изигра блестящо композицията си, която бе оценена с 25.550 точки, съобщи bTV.\r\nНа второ място с 25.250 т. остана Русия, а трети е ансамбълът на Украйна с 25.150.\r\nТова е втори медал за момичетата на Весела Димитрова от Световната купа в Баку през този уикенд. Те се пребориха за бронзовите отличия в многобоя в събота, а по-рано днес останаха на крачка от подиума във финала на пет топки.\r\nБез медали за Тасева и Калейн на финалите в Баку\r\nВ индивидуалната надпревара Катрин Тасева и Боряна Калейн останаха без медали.\r\nТова беше последната проверка за националния ни отбор преди европейското първенство, което ще се проведе от 16 до 19 май отново в Азербайджан.", "date": "2019.04.28", "title": "Грациите ни със злато на обръчи и бухалки от Баку"}
{"url": "https://www.dnes.bg/notifikacii/2019/04/28/avstriiski-politik-za-migrantite-nejelan-obmen-na-naselenie.408889", "text": "Австрийският крайнодесен лидер Ханс-Кристиан Щрахе призова избирателите да гласуват за неговата Австрийска партия на свободата (АПС) в изборите за Европейски парламент и да помогнат в спирането на миграционните потоци, които определи като нежелан \"обмен на население\", предаде Ройтерс.\n\r\nИзказването на Щрахе, който е вицепремиер в правителството на консерватора Себастиан Курц, идва след подадената тази седмица оставка на местен представител на АПС, който сравни мигрантите с плъхове и след спор с публичната телевизия О Ер Еф заради антиимигрантски партиен афиш, посочва БТА.\n\r\nЩрахе каза в интервю за в. \"Кроне\", че подобни полемики всъщност може да са от полза за АПС на европейските избори през май.\n                \n                \r\n\"Ние сме последователни в действията си за нашата австрийска родина, в борбата срещу обмена на население, както хората очакват от нас\", заяви Щрахе.\n\r\nНа въпрос на вестника за използването на термин, който е употребяван от крайната десница, Щрахе отвърна, че това е \"термин на действителността.\"\n\r\n\"Не искаме да станем малцинство в собствената си родина. Това е легитимно и честно и дълбоко демократично\", каза той и добави, че може да се говори за крайнодясно само когато се прибягва до насилие за налагане на възгледи.\n\r\nПо време на миграционната криза от 2015 г. Австрия прие бежанци колкото около 1 процент от населението си. На парламентарните избори от 2017 г. бежанският проблем помогна за идването на власт на консерваторите на Курц и АПС на Щрахе.\n\r\nЩрахе се надява да се възползва от това и на изборите за Европейски парламент на 26 май.\n\r\n\"С нас можете да прогоните чрез гласовете си безотговорната политика на отворени обятия на (германската канцлерка) Ангела Меркел, (френския президент) Еманюел Макрон и (председателя на Европейската комисия) Жан-Клод Юнкер\", каза той на вестника в отговор на въпрос защо избирателите да подкрепят АПС.", "date": "2019.04.28", "title": "Австрийски политик за мигрантите: Нежелан обмен на население"}
{"url": "https://www.dnes.bg/akoshtete-vqrvaite/2019/04/28/oven-kozirog-zodiite-koito-jiveiat-zdravoslovno.408725", "text": "Това са представителите на зодиакалните знаци, които се опитват да спазват добър хранителен режим, да спортуват, да живеят здравословно, да сведат до минимум вредните навици. Те се фокусират над себе си и здравето си и винаги обръщат внимание на симптомите си.\r\n\r\n \r\nОвните са приключенци и са зодиакалните знаци, които живеят най-здравословно. Те кипят от енергия, обожават предизвикателствата и са физически активни. От тях обикновено стават най-добрите спортисти, обичат да се състезават. Имат силна воля и постигат желаните резултати, когато се заемат с фитнес или някакви упражнения.\r\n \r\n\r\n \r\nТе са силни, решителни и смели личности. Най-важното при тях е, че са много страстни и държат на своето, затова когато се запалят по нещо, няма какво да ги спре. Постигат каквото си наумят и изпълняват целите си, когато се захванат с тренировки и режими. Предпочитат да водят здравословен живот, без да се поддават на провокации и си създават полезни навици.\r\n \r\n\r\n \r\nТези зодии са много дисциплинирани и умеят да контролират себе си, което им помага да живеят здравословно. Не се оставят на изкушенията и знаят отлично кое е добре и полезно за тях. Работят здраво за целите си, постоянни и упорити са, което ги прави и отлични спортисти.\r\n \r\n", "date": "2019.04.28", "title": "Овен, Козирог... Зодиите, които живеят здравословно"}
{"url": "https://www.dnes.bg/balkani/2019/04/28/podpisi-v-hyrvatiia-za-po-niska-pensionna-vyzrast.408891", "text": "Хърватските профсъюзи започнаха да събират подписи за референдум за намаляване на пенсионната възраст от 67 на 65 години, съобщава хърватският сайт \"Индекс\".\n\r\nПрез декември миналата година парламентът на Хърватия одобри предложението на правителството за увеличение на пенсионната възраст на 67 години от 2033 г. и за намаляване на пенсиите на лицата, които се пенсионират предсрочно. Според новия закон, който влизе в сила от 1 януари 2019 г., ще има 3,6-процентно намаление на пенсията за всяка година предсрочно пенсиониране. Профсъюзите настояват намалението да бъде до 2,4 процента, предава БТА.\n\r\nПрофсъюзната инициатива, наречена \"67 е прекалено много\" смята, че в бюджета има достатъчно пари за пенсии, но не са разпределени справедливо.\n                    \n                    \n                \r\nРесорният министър Марко Павич предупреди гражданите чрез медиите, че евентуалното реализиране на исканията на профсъюзите ще струва на държавния бюджет 45 милиарда куни до 2040 г. и като последица от това пенсиите ще бъдат по-ниски с пет до седем процента. /едно евро е равностойно на 7,4 куни/.\n\r\nПрофсъюзите отхвърлят това твърдение, посочвайки, че Павич се опитва да убеди гражданите да не се подпишат в подкрепа на искането за референдум.\n\r\nПрофсъюзите трябва да съберат подписите на най-малко 10 процента от гласоподавателите, тоест около 370 000 души, в рамките на две седмици.\r\n ", "date": "2019.04.28", "title": "Подписи в Хърватия за... По-ниска пенсионна възраст"}
{"url": "https://www.dnes.bg/zvezdi/2019/04/28/lili-ivanova-bez-avtori-muzikant-az-sym-edna-nula.408890", "text": "Ако нямам музикант, ако нямам автори - аз съм една нула. Това е, да не се правим на велики. Това заяви примата на българската естрада Лили Иванова в седмицата, в която отпразнува рождения си ден.\n\r\n\"Всяка година настава някаква шумотевица, вълнение на колко съм години. Ами, аз съм на толкова, на колкото съм. Каквото и да кажа, все ще има някой недоволен и ще каже - тя лъже. Искам да запомните едно - никога в живота си не лъжа\", отсече Лили Иванова. \n\r\nПевицата сподели, че следи продажбите за своите концерти и се радва, когато вижда интереса към себе си. \n\r\n\"Това ме стимулира. Моята форма се поддържа от моите почитатели, моята публика\", обяснява тя.\r\n\"Моите успехи съм ги постигнала благодарение на моите автори, искам да благодаря на всички. Също така - и на моята публика, ако няма публика - на кого да изляза да пея?! Ако нямам музикант, ако нямам автори - аз съм една нула. Това е. Да не се правим на велики\", категорична е примата.\n                    \n                    \n                \r\n\"Аз съм правила много грешки и не съм застрахована и за в бъдеще. Но много се старая да не правя нови грешки, да не се главозамайваме\", признава певицата.", "date": "2019.04.28", "title": "Лили Иванова: Без автори, музикант, аз съм една нула"}
{"url": "https://www.dnes.bg/mish-mash/2019/04/28/mappa-mundi-kartata-na-sveta-koiato-oceliava-700-godini.408753", "text": "Катедралата Херефорд във Великобритания е дом на много причудливи артефакти и древни съкровища. Сред тях се намира и една от най-старите средновековни карти на света - Mappa Mundi. Тя има статут на обект на световното културно наследство.\r\n\"Mappa Mundi се превежда като \"дрехата на света\", разказва историкът доктор Роузмари Фирман. - Тя е, поне до сега, и най-голямата средновековна карта, която е запазена до днес.\"\r\nНа нея са нарисувани пътищата на поклонниците и на търговците, но далеч не може да бъде използвана като карта, по която да се навигираш. Всъщност, Mappa Mundi е изключително странна. На нея са нарисувани причудливи хора и зверове, които завихрят въображението ни и до днес.\r\n                    \n                    \n                Върху Mappa Mundi има хора от различни раси, някои с глави на кучета, други - с глави или лица върху гърдите си. Същества, които на практика не съществуват.\r\n\"На картата се забелязват едно-две дискриминиращи изображения, като например група евреи, нарисувани по не много приятен начин или раси, които хората тогава са смятали за подозрителни или не са знаели нищо за тях\", разказва историкът Сара Ароусмит. По думите й, тази карта показва също така, какви са били настроенията по онова време. \r\nMappa Mundi по-скоро може да бъде наречена произведение на изкуството, отколкото карта. Според някои експерти, на нея не са изобразени раси, тъй като това е модерен термин, а \"чудесни хора\", които демонстрират разнообразието на онова, което Бог е създал.\r\nСпоред Ароусмит, светът от Mappa Mundi малко прилича на съвременния: \"Хората си казват \"Дали съществуват малки зелени хора?\" и някои ще отговорят \"Да, има хора в Космоса\", или \"Да, има други раси на други планети\", а много други ще си кажат \"Не, невъзможно е\".\r\n\"Mappa Mundi е невероятно визуално произведение. То е като енциклопедия на образите, но много красива енциклопедия. Естествено, тя е изградена върху християнските виждания за света - Йеросалим е центъра на света.\"", "date": "2019.04.28", "title": "Mappa Mundi – картата на света, която оцелява 700 години"}
{"url": "https://www.dnes.bg/obshtestvo/2019/04/28/mrysnite-deca-na-evropa-mitove-i-legendi-za-romite.408892", "text": "Смятани са за \"мръсните деца\" на Европа. Където те се заселят, там се ширят боклуци и мръсотия, жилищата им са порутени, в тях лазят плъхове. Мнозина живеят от социални помощи и вземат добавки за деца, които не съществуват. Атанас Муров отблизо познава тези предубеждения, защото самият той е ром, четем в обширна публикация по темата на германското издание \"Ханделсблат\".\n\r\nИзданието проследява историята на 53-годишния Атанас Муров от Шумен, който живее със семейството си в печално известния квартал на Дуисбург - Хохфелд. Като своя баща и дядо, Муров се издържа като свири на цигулка по сватби, в ресторанти и понякога, дори и да го е срам от това, на улицата. Съпругата му, Ромни, работи като чистачка на 9-часов работен ден в луксозен хотел в Дюселдорф. Семейството от години не взима социални помощи и редовно плаща данъци. Защо тогава в Германия се ширят толкова много предразсъдъци срещу ромите от България и Румъния, пита \"Ханделсблат\".\n                    \n                    \n                \r\nС присъединяването на двете страни към ЕС и свободното движение на хора, информациите за социален туризъм и организирана престъпност в Германия зачестиха. Миналата година кметът на Дуисбург Зьорен Линк заяви: „Имаме около 19 000 души от България и Румъния в Дуисбург, синти и рома. През 2012 г. броят им беше само 6 000 души. Хората се притесняват заради планините от боклук, шума и плъховете\". Ромите от векове са приклещени в капана на негативните клишета и митове, посочва още изданието\". И днес те се сблъскват с \"подчертано безразличие\" или \"явно отхвърляне\", според проучване на Федералната агенция за борба срещу дискриминацията, пише .\n\r\nМного роми, сред които и семейството на Атанас Муров, работят усилено за по-добър живот в Германия. Според последните данни на Федералната агенция по заетостта, българите и румънците, много от които са роми, са с относително висока заетост - 63%, което е над средното спрямо останалите граждани на ЕС. Въпреки че тази група извършва предимно нискоквалифициран труд, според Центъра за работа в Дуисбург едва 30% от тях са безработни. За злоупотреби със социални помощи се говори само в \"изолирани случаи\".\n\r\nМуров споделя пред изданието, че не познава никого, който да е забогатял за сметка на държавата, но затова пък познава много други, които живеят в мизерия и порутени къщи. Според Йоахим Краус от Центъра за изследване на антисемитизма в Техническия университет Берлин, \"хората не са виновни за развалините, в които живеят, нито за плъховете. Те са съществували и преди. Просто сега са видими, защото някой живее там.\", твърди Краус, цитиран от \"Ханделсблат\". Според Краус, състоянието на къщите дори се е подобрило, защото хората са поправяли по-големите щети, за да не живеят съвсем в мръсотия\". Погрешно е да се твърди, че имигрантите от Югоизточна Европа са причинили тези проблеми, смята той. И критикува интеграционната политика. Според него, заради липсата на \"устойчиви структури\", мнозина са оставени да се справят сами и стават жертви на престъпни мрежи.\n\r\nМарио Тержич, от общинския център за интеграция в Дуисбург, смята, че състоянието на хората, натъпкани в една стая и плащащи по 15 евро на нощ, е симптом на по-дълбок проблем. Според него, вината трябва да се търси в някои недобросъвестни собственици, за които отдаването под наем на рушащи се жилища се е превърнало от доходоносен бизнес в истинска индустрия. Общината се бори с проблема, като изкупува рушащите се имоти и в същото време се опитва да убеди собствениците да продават. Градът също така разполага с \"работна група\", която работи по \"стратегия за нулева толерантност\" срещу \"престъпните машинации\".\n\r\nВъпреки това, пише \"Ханделсблат\", проблемът с наемателите остава неразрешен. Те обикновено се преместват  при съседи или роднини, където продължават да живеят в мизерия. Ако бяхме информирали първите новодошли по-добре за правата им, \"незаконните структури\" нямаше да са толкова много, казва Краус.\n\r\nОбратно в Шумен Атанас Муров показва на екипа от \"Ханделсблат\" мястото, където е израснал: \"Ето тук съм живял. От тук произлиза и най-добрата ромска музика в България\". Като момче мечтата му била да пълни големите концертни зали, подобно на известния български композитор Панчо Владигеров, който също е живял в Шумен. Муров искал да учи музика в консерваторията в Пловдив, \"но там не искаха роми\", казва той с горчивина пред изданието.  Много от къщите в неговия квартал са необитаеми. \"Сега момчетата живеят в Хохфелд\", обяснява Муров, а от каменна стълба една жена се провиква жена: \"Здравейте! Бог да благослови Ангела Меркел.\" Нейните деца отдавна са се преместили в страната на Меркел.\n\r\nИма различни инициативи, финансирани от чужбина, които се борят срещу основната причина за бедността: липсата на образование, посочва изданието. Децата от ромските семейства трябва да имат по-добър достъп до училища и детски градини. Серги Каракашев, лидер на ромската организация „Искра\", също пропагандира за това в кварталите. \"Но честно\", казва Каракашев, цитиран от \"Ханделсблат\", \"дори и да сте добре квалифицирани, като роми, няма да получите прилична работа тук.\" Има адвокати, бизнесмени, лекари сред ромите, но те предпочитат да пазят своя произход в тайна. Освен това расизмът се е увеличил, особено след като политици като вицепремиерът на България Красимир Каракачанов отново открито се противопоставя срещу ромите, отбелязва германското издание.\n\r\nСветлана Маркова, заместник-кмет и комисар по социалната политика и здравеопазването в Шумен, смята, че не съществува дискриминация. Който желае, може да си намери работа тук. Ромите, които се преместили в Германия, искали социални помощи вместо работа, за да си купуват коли и мобилни телефони с парите, изтъква Маркова, цитирана от \"Ханделсблат\". \n\r\nКаракашев не е съгласен. За някои работни места ромите получават само по три лева на час, което се равнява на около 1,50 евро. Дори един автобусен билет струва два лева, така че не е изненадващо, че хората напускат страната.\n\r\nМуров иска скоро да се върне за постоянно в България. Купил е къща на входа на стария си квартал, която ремонтира от години. С оранжерия и красива гледка към града. Животът в Дуисбург е забързан и \"мултикултурен\", казва той.\r\n", "date": "2019.04.28", "title": "Мръсните деца на Европа: Митове и легенди за ромите"}
{"url": "https://www.dnes.bg/mish-mash/2019/04/28/iaiceto-li-e-v-osnovata-na-vselenata.408375", "text": "В продължение на хиляди години яйцето е в основата на човешката цивилизация. Навярно всички го приемат за даденост – все пак е просто яйце. Но под черупката си, то крие много тайни и... умалена версия на нашата Вселена. Не вярвате? Тогава нека започнем от самото начало.\r\nВ няколко религии, в множество традиции при древните египтяни, гърците, римляните, инките – яйцето е в основата на всичките им вярвания за създаването на света.\r\nИндианското племе Кахила, което живее в Калифорния свързва възникването на Вселената със счупването на яйце. Племето Омаха в Небраска разказва за яйце, което е било спуснато в океана. То носело майките и бащите на всички онези, които трябвало да бъдат родени на Земята.\r\n                    \n                    \n                Ала това са само древни истории. Къде е науката?\r\nПрез 2016 година данните от сателита на НАСА Wilkinson разкриха, че Вселената всъщност е елипсовидна, а не овална – с форма на яйце. Естествено, на учените им бе трудно да потвърдят или да отрекат теорията. Но много преди тях – през 1609 г., Йохан Кеплер казва, че всички планети, включително и нашата, се въртят около Слънцето не в перфектен кръг, а в елипса. Без този танц, който кара Луната да променя формата си, гледана от Земята, тя никога нямаше да е толкова интересна на астрономите.\r\nВсъщност, повърхността на спътника ни наподобява тази на яйце. Или по-скоро черупката на яйцето наподобява повърхността на Луната.  То има грапава текстура и е покрито е със 17 хиляди малки кратери. Но за разлика от лунната повърхност, тази на яйцето е крехка и позволява на въздух и влага да преминават през нея.\r\nНо макар да е лесно да счупиш яйце като го удариш в ръба на масата, то доста по-трудно би било, ако се опиташ да го смачкаш с дланта си. Тази форма, която може да се окаже и формата на цялата ни Вселена, всъщност е и връх в архитектурата. Това е структура, без вътрешна опора, която някак успява да предпази тайната на живота вътре в себе си от външни сили. \r\nАко само една част на черупката е подложена на натиск, стресът се пренася по цялата й повърхност. Именно тук се крие и отговорът на въпроса защо не може да счупим яйцето с длан.\r\nНо как хората са успели да копират перфектният аеродинамичен дизайн, създаден от самата природа? Яйцето все пак няма начало или край...\r\nТака че от къде започваме?\r\nАрхитектите успяват едва през 20-ти век да опитомят формата и да започнат да строят сгради с формата на яйце. “Яйцето“ в Пекин може да приюти 5452-ма души в три зали, на повече от 1000 квадратни метра площ.\r\nЯйцата винаги са вдъхновявали артистите, от Дали, чиито театър и музей във Фигерас е покрит с яйца, до Фаберже, който ги превръща в скъпоценни камъни.\r\nТе са били основна част от велики филми като обладаната от призрак кора с 12 яйца от \"Ловци на духове“ или  онези 50, които Пол Нюман изяжда в \"Хладнокръвния Люк“, или \"лошите“ яйца, които заблудиха Джон Хърт в \"Пришълецът“.\r\nВ наши дни, социалните мрежи бяха доминирани от едно обикновено яйце, което събра повече харесвания в Instagram, отколкото която и да било друга снимка на света.  А \"Господин силен“ яде само яйца, но това не е чак толкова е лоша идея, тъй като то е почти толкова полезно, колкото и майчиното мляко.\r\nИзползваме ги за всичко – торти, салати, супи и каквото още се сетите. Да не знаеш как да свариш яйце се приравнява на това, да не можеш да готвиш и въпреки това, ако напишеш в Google \"Как да сваря яйце“ - излизат поне един милиард резултата. Може би не е толкова лесно колкото си мислим?\r\nНие хората, посрещаме пролетта като боядисваме яйца още от Средновековието, ала Джон Кедбъри прави първото си шоколадово яйце едва през 1875 година. Днес близо 80 милиона от тях се продават само във Великобритания на година. Всяко дете си хапва поне 8.\r\nТака, поне на Великден сме сигурни, че яйцето идва винаги първо… много преди кокошката.", "date": "2019.04.28", "title": "Яйцето ли е в основата на Вселената? "}
{"url": "https://www.dnes.bg/rusia/2019/04/28/20-vagona-gordost-i-patriotizym-ruskite-voenni-trofei-ot-siriia.408900", "text": "\r\nОт три години и половина Русия помага на сирийската армия да се пребори с терористите от \"Ислямска държава\" и помага на президентът Башар Асад да остане на власт.\n\r\nЗа този период руската армия е събрала доста военни трофеи, който са натоварени на влак, който обикаля страната. \n\r\nТова не е обикновен влак, а влак-музей. В него са изложени руските военни трофеи от Сирия. \n                    \n                    \n                \r\n20 вагона с военна техника - това е мобилната изложба, която пътува из Русия. Композицията е натоварена с бронирани автомобили, танкове, дори и мини лаборатории за за разработка на химически оръжия, предава .\n\r\n\"Хората в Русия трябва да видят този влак, за да предотвратят страданията в други части на света и за да разберат ролята на Русия в борбата срещу международния тероризъм\", смята генерал-майор Кирил Кулаков. \n\r\nВсеки, който има желание може и да се снима с трофеите, и да получи информация за военните завоевания на руската армия. \n\r\n\"Нашите момчета помагат на унизения сирийски народ. ГОвори се, че помагат успешно\", казва един млад руснак. \n\r\nДруги посочват, че композицията има и още една роля - децата трябва да я видят, за да знаят, че войната е лоша. \n\r\nТова, което обаче не се вижда нито на влака, нито където и да било в Русия, са жертвите, които страната дава за войната в Сирия. Според министерството на отбраната загиналите са 116, но според активисти много повече хора са дали живота си във войната в Сирия.\r\n", "date": "2019.04.28", "title": "20 вагона гордост и патриотизъм: Руските военни трофеи от Сирия"}
{"url": "https://www.dnes.bg/notifikacii/2019/04/28/izrael-antisemitizmyt-i-omrazata-vse-oshte-sa-sred-nas.408877", "text": "Президентът на Израел Реувен Ривлин нарече стрелбата в синагога в американския щат Калифорния \"още едно болезнено напомняне, че антисемитизмът и омразата към евреите все още са сред нас, навсякъде\", предаде ДПА.\r\nЕдин човек беше убит и трима бяха ранени, когато вчера нападател откри огън в синагога в градчето Поуей, северно от Сан Диего.\n\r\n\"Нито една държава и нито едно общество не са имунизирани. Само чрез просвета за паметта за Холокоста и чрез толерантност можем да се справим с тази чума\", каза Ривлин в изявление.\r\n\"Сърцата ни са със семейството на Гилбърт Кей, които загубиха скъпата си Лори, със семействата на ранените и с цялата общност. С вас сме в този труден момент\", добави президентът на еврейската държава.\r\n                \n                Генералният секретар на ООН Антониу Гутериш изрази съболезнования във връзка със стрелбата в американската синагога.\r\n\"Дълбоко загрижен съм от нападението срещу синагогата, извършено тази събота по време на пасхална служба. Трябва да сме единни пред лицето на антисемитизма и всички форми на омраза. Мислите ми са със семействата на жертвите и с еврейската общност по целия свят\", написа Гутериш в Туитър, цитиран от ТАСС.\r\nГерманският външен министър Хайко Маас заяви: \"Отново сме изправени пред ужасяващи съобщения за престъпления от антисемитска омраза\" след нападението в Калифорния, предаде ДПА. Маас изпрати съболезнования на семействата на жертвите и написа в Туитър, че \"нападението на шабат в Поуей е нападение срещу всички нас\".\r\nОколо 11.30 ч. вчера 19-годишният Джон Ърнест откри стрелба в синагогата в Поуей, окръг Сан Диего. Полицията го задържа малко след нападението, което кметът нарече престъпление от омраза.", "date": "2019.04.28", "title": "Израел: Антисемитизмът и омразата все още са сред нас!"}
{"url": "https://www.dnes.bg/stranata/2019/04/28/kympingari-protestirat-krai-irakli-ne-iskat-zastroiavane.408871", "text": "Любители на къмпингуването протестираха край екоплажа в защитената местност Иракли. Те се обявиха срещу застрояването на Черноморието. Категорични са, че не искат бетон, а природосъобразен туризъм, предаде . Според тях, именно прекаленото застрояване гони туристите от българското море.\n\n\n\r\nПреди месец туристическият бранш потвърди очакванията за труден летен сезон. Между 3 и 5% са спаднали ранните записвания за активния летен сезон в курортен комплекс Албена, съобщи преди време изпълнителният директор на акционерното дружество Красимир Станев.\r\n                    \n                    \n                Сред причините били липсата на опитни кадри. Наетите миналата година украински студенти не били свикнали на високите стандарти на работа и това веднага се отразило на отлива. Затова пък се очаква и тази година да се внасят кадри именно от Украйна и Молдова.\r\nХотелиери и представители на бранша по южното Черноморие също отчитат спад в ранните записвания на туристи от Германия, Русия и Англия. По-малкият брой резервации от бранша обясняват с успокояването на обстановката в Турция, Мароко и Египет.\n\r\nХотелиерите обясняват, че търсят нови пазари, за да компенсират отлива. Категорични са, обаче, че цените няма да се променят.\n\r\n\n\r\n\n\r\n\r\n \r\n\n\r\n\r\n \r\n\n\r\n \r\n\n\r\n\n\r\n\n\r\n\n\r\n\n\r\n\n\r\n\r\n \r\n\n\r\n\n\r\n\n\r\n\n\r\n\n\r\n\r\n ", "date": "2019.04.28", "title": "Къмпингари протестират край Иракли: Не искат застрояване!"}
{"url": "https://www.dnes.bg/obshtestvo/2019/04/28/hristos-voskrese-zdrave-i-blagodat-vyv-vseki-bylgarski-dom.408844", "text": "Православните християни у нас и по света посрещат Възкресение Христово. Това е денят, в който синът Божи Иисус Христос възкръсва на третия ден, след като е разпънат на кръст и погребан.\r\nВ нощта на Великден миряните отиват на църква и палят свещи за здраве. За поредна година у нас Благодатният огън беше донесен от Ерусалим от църковно-държавна делегация с правителствения самолет.\r\nНа празника деца и възрастни се чукат с боядисани яйца. Вярва се, че този, чието яйце не се счупи, ще се радва на здраве през годината.\r\nС \"Христос Воскресе – Во истина Воскресе\", вярващите ще се поздравяват следващите 40 дни.\r\n ", "date": "2019.04.28", "title": "Христос Воскресе! Здраве и благодат във всеки български дом!"}
{"url": "https://www.dnes.bg/obshtestvo/2019/04/28/vyzkresenie-hristovo-nai-golemiiat-praznik-za-hristiianite.408865", "text": "Днес е Възкресение Христово - Великден, който е най-големият празник за всички християни, наричан празник на всички празници.\r\nСмята се, че Възкресението на Исус Христос е най-великото събитие в историята на човешкия род. Великден е сред така наречените подвижни празници и се определя в зависимост от първото пролетно пълнолуние.\r\nСпоред православната традиция Възкресение Христово се предшества от Великия пост. Той започва седем седмици преди Великден и включва 40 дни и Страстната седмица. Утвърден е в памет на 40-дневния пост на Исус Христос и на последната седмица от земния живот на Спасителя, на неговите страдания и на смъртта му на Кръста. През това време християните трябва да се покаят, да очистят душите и телата си и по такъв начин да се приготвят за достойното посрещане на празника.\r\n                    \n                    \n                Възкресение Христово или Великден е денят, в който християните празнуват Възкресението на Сина Божи Исус на третия ден, след като е разпънат на кръст и погребан. Със смъртта си Исус Христос изкупил греховете на човечеството, а с Възкресението си дал надежда за живот след смъртта. В евангелските текстове често се споменава, че приживе Исус Христос нееднократно предсказвал разпъването си на Кръста и Възкресението си след три дни.\r\nИ когато на третия ден след погребението му Мария Магдалена отива с други жени в гробницата, за да намаже тялото на Исус с благовонни масла, каквато е била древноюдейската традиция, намира гробницата празна. Събитията, свързани с Христовото Възкресение, стават в дните около еврейския празник Пасха. Затова от самото начало честването на Великден е свързано с еврейската Пасха. Тъй като поради връзката му с лунния календар Пасхата е подвижен празник, съответно и Великден променя датата си. Първият Вселенски събор през 325 г. определя принципа, според който Великден се отбелязва в неделята след първото пълнолуние след пролетното равноденствие.\r\nСпоред народната традиция Великден отбелязва възкръсването на природата за нов живот, победата на пролетта над зимата. И в обичаите, и в обредите тясно се преплитат езичеството и християнството, което определя колоритността на българския Великден.\r\nОбредните хлябове за празника се месят на Велики четвъртък. Украсяват се с различни шарки, изваяни от тесто, като повечето изображения имат символично значение. Обикновено в украсата се включват червени и бели яйца. Приготвят се по няколко обредни хляба - един се нарича за къщата и се раздава на Великден на членовете на семейството, други се даряват на кумове и на роднини, пише БТА.\r\nУ нас по традиция на Велики четвъртък се замесват и козунаците за празника. Козунакът е сладък обреден хляб, който символизира тялото на Исус Христос, така както боядисаните в червено яйца символизират кръвта му. Обикновено козунакът се прави в кръгла форма и се украсява с плетеници, като в средата им се слага червено яйце. Смята се, че в България козунакът е \"дошъл\" в периода 1915-1920 година.\r\nВ навечерието на самия Великден се ходи на църква. След празничното богослужение християните отнасят запалените свещи вкъщи. На празника деца и възрастни се чукат с червени яйца, като гледат чие яйце ще се окаже най-здраво. Вярва се, че този, на когото яйцето се окаже \"борец\", ще бъде най-здрав през годината.\r\nПо традиция през празничните дни на Великден се посещават родители и кумове, като се носят Великденски козунаци и боядисани яйца, за да се засвидетелства обич и почит.\r\n ", "date": "2019.04.28", "title": "Възкресение Христово - най-големият празник за християните"}
{"url": "https://www.dnes.bg/stranata/2019/04/28/viarvasht-li-e-bylgarinyt-v-bog-35-v-instituciite-po-malko.408864", "text": "Българите се оказват не особено вярващ народ, според две представителни социални проучвания, проведени в рамките на ISSP по една и съща методика и международни академични стандарти. Те са обхванали периода от 1998 до 2018 г.\r\nСпоред изследването, вярващите в Господ българи от 1998 г. са със 7% повече - делът им днес надвишава една трета - 35.5%. Затова пък мюсюлманите се уповават на Бог повече от православните християни.\r\nЗа последните 20 години ясно се вижда, че вярата в Господ се възвръща, пише.\r\nДоц.д-р Лилия Димова смята, че това е така, заради \"пуснатия от бутилката дух след 1989 г. да имаме свободата да бъдем и религиозни, и вярващи, и да избираме какви да бъдем. Обяснявам го и с кънтящия ценностен вакуум, който н ее запълнен и до днес.\"\r\n                    \n                    \n                По думите й, за тези 20 години демокрацията не само не е променила, но дори е втвърдила някои тенденции. Една от тях е доминиращото недоверие към институциите - съдебна система, църква и религиозни организации, парламент, политици.\r\nСпоред изследването се оказва, че  се е очертала тенденция на недоверието и то значително е по-масово и силно от доверието към всяка една от институциите.\r\n\"Да не вярваме в институциите се е превърнало в национална черта\", обяснява специалистът - Само 13% вярват на църквата и религиозните организации, а съотношението доверие - недоверие е 1 към 6.\r\nПо думите на доц. Димова, с най-високи стойности е недоверието към съдебната система и това се регистрира неведнъж. с годините, категоричното недоверие към Темида нараства в края на 2018 г. до 34% срещу 1.8% на обратния полюс. Тоест, става ясно, че българинът не вярва да има справедливост в родината и заслужаващите наказание да го получат, а жертвите на криминално посегателство да бъдат овъзмездени.\r\nНе вярва и че в отвъдното това ще стане - праведните да отидат в рая, а грешниците - в ада.\r\nПри такова усещане за несправедливост тук и сега и съмнения за възмаздие \"на оня свят\" специалистите анализират жизнената философия на нашенеца.\r\nАнализът регистрирал силен спад от 23% във вярата на българина в собствените си сили - от 69% през 1998 г. до 46% в края на 2018 г. Толкова са на мнение, че животът има смисъл само ако човек сам си го направи такъв. Като че ли ентусиазмът от първите постсоциалистически години са били определящи хората да вярват повече на свободата да изявят себе си, отколкото да търсят в Бог смисъла на живота си.\r\nДнес обаче от хода на прехода ентусиазмът се е изпарил, отстъпвайки място на реализма. \"Сравненията разкриха устойчивите моменти, но и доста промени в обществените оценки по актуалните теми\", обяснява още доц. Димова.\"Установихме нарастрава подкрепа на 10-ата Божа заповед \"Не пожелавй дома и жената на ближния си\" - от 46% на 55%. Сериозмна промяна бележи и отношението към класическия стереотип \"Работата на мъжа е да печели пари, а на жената - да се грижи за дома и семейството\". Спадът за 20 години на мислещите така е от 65% на 29%. Като се има предвид равнището на доходите, едва лиможе да бъде иначе.\"\r\nСпоред изследването за изминалите 20 години картината на религиозните вероизповедания у нас не се е променила - 74% от хорана у нас се самоопределят като православни християни, 11% като мюсюлмани и 13% като атеисти. Установява се обаче, разминаване между религиозна принадлежност (православен или мюсюлманин! или дали наистина се смяташ за религиозен и дали вярваш в Бог.\r\nСред християните за религиозни се смятат 58% и това е непроменено. Вярващите в Бог в тази група са се увеличили от 27% през 1998 г. до 37\" през 2018 г., а 40% са убедени, че има Господ, който се грижи за всяко живо същество.\r\nПри мюсюлманите и религиозността, и вярата в Бог са с по-високи стойности - в края на 2018 г. 69% се определят като религиозни, а 58% нямат съмнения в съществуването на Бог.\r\nДруг парадокс очертават мненията за вярата в отвъдното. оказа се, че 2/3 от християните и 1/3 жт мюсюлманите не вярват нито в рай, нито в ад. Разминаване има и в това дали се обръщат към Бог с молитви - според данните 2/3 от християните никога не се молят , а 10% го правят ежедневно.\r\nПромяна има при мюсюлманите - с цели 20% са намалели онези, коитоникога не се молят,  а на ежедневни молитви се отдават двойно повече в сравнение с преди 20 години - от 15% на 30%. Едно от обясненията е, че през 1998 г. ехото от голямата депресия и хиперинфлацията, а и от \"голямата екскурзия\" все още не е заглъхнало. Днес хората се чувстват по-свободни и по-спокойно изказват онова, което мислят и в което вярват.\r\nВ същото време днешната вяра в Бог има толкова много измерения, че е трудно да се каже дали е мода, декларация или друго.По-скоро се стига до извода, че да си православен християнин или мюсюлманин е въпрос на идентичност, а не на религиозност и религиозна вяра.", "date": "2019.04.28", "title": "Вярващ ли е българинът? В Бог 35%, в институциите - по-малко"}
{"url": "https://www.dnes.bg/stranata/2019/04/28/predi-velikden-iaicata-na-edro-0-20-lv-za-broi-a-v-magazinite.408866", "text": "С 3.67 процента са скочили цените на някои хранителни стоки през последните две седмици, отчита Държавната комисия по стоковите борси и тържищата /ДКСБТ/. \r\nДоматите от внос поевтиняват тази седмица с 4.5 на сто, до 2,36 лева за килограм, а цената на краставиците от внос се качва с 10,3 на сто, до 1,82 лева за килограм. Картофите поскъпват с 5,7 на сто и се продават по 1,30 лева за килограм на едро. Морковите се търгуват по 1,18 лева за килограм. Зелето поскъпва с 4,7 процента до 1,57 лева за килограм. Зелената салата поевтинява на едро с 3,6 на сто до 0,54 лева за брой.\r\nЯбълките поскъпват с 9,0 на сто до 0,90 лв./кг. Цената на лимоните нараства с девет стотинки и се продават по 1,95 лева за килограм. Ягодите поскъпват 1,7 на сто до 3,65 лева за килограм. Кравето сирене поевтинява с 1,0 на сто и се търгува по 6,04 лв./кг, кашкавалът тип \"Витоша\" се купува по 10,10 лв./кг, предава БТА.\r\n                    \n                    \n                Олиото поевтинява с 0,5 на сто и се продава по 1,90 лева за литър. Каймата поевтинява с 0,8 на сто и се търгува по 4,76 лева за килограм. Пакетче краве масло от 125 грама поскъпва с 2,2 на сто и се продава по 2,31 лева. \r\nПилешкото замразено месо се продава по 3,80 лева за килограм на едро в края на седмицата. Захарта се търгува по 1,17 лв./кг, а брашното, тип \"500\", поскъпва с 1,1 на сто и се продава по 0,90 лева за килограм. В дните преди Великден яйцата се купуват на едро средно по 0,20 лева за брой.", "date": "2019.04.28", "title": " Преди Великден: Яйцата на едро - 0.20 лв. за брой, а в магазините?"}
{"url": "https://www.dnes.bg/snimka-na-denia/2019/04/28/topyl-velikden-temperaturite-stigat-24-gradusa.408863", "text": "Облачността на 28-и април ще е променлива и над по-голямата част от страната ще е почти без валежи. По-значителна купесто-дъждовна облачност с превалявания от дъжд, придружени с гръмотевици ще има на места в югоизточните райони и планините.\r\nВятърът ще е умерен, в Дунавската равнина и временно силен, след обяд ще отслабва. Минимални температури между 8 и 13 градуса, максимални между 19 и 24, по Черноморието - 17 - 21, предаде БТА.\r\nНад Черноморието ще има променлива облачност, значителна над южните райони, където ще превали. Ще духа слаб западен вятър. Максимални температури на въздуха: 16-21. Температурата на морската вода е 13-14 градуса. Вълнението на морето ще бъде 2 бала.\r\n                \n                Над планините ще има променлива облачност, значителна в следобедните часове, когато на места ще превали и прегърми. Ще духа умерен запад-северозападен вятър. Максимална температура на височина 1200 метра около 12, на 2000 метра - около 5 градуса.\r\nВ понеделник облачността ще е по-често значителна, но краткотрайни превалявания ще има само на отделни места, главно в планинските и североизточните райони. В Западна България вятърът ще отслабне, в много райони и ще стихне, в Източна ще бъде слаб до умерен, от юг-югозапад. Във вторник от запад на изток ще превали, на места с гръмотевици; по-интензивни ще са явленията в Централна Северна България. Със запад-северозападен вятър температурите ще се понижават.", "date": "2019.04.28", "title": "Топъл Великден. Температурите стигат 24 градуса"}
{"url": "https://www.dnes.bg/usa/2019/04/28/otnosheniiata-mejdu-trymp-i-presata-obtegnati.408867", "text": "Президентите винаги са имали различия с медиите, но не е необходимо те да са пропити със злоба. Това заяви историкът и писател Рон Черноу на годишната вечеря на асоциацията на кореспондентите в Белия дом, предаде Асошиейтед прес. \r\nПо традиция на вечерята на асоциацията на кореспондентите в Белия дом за главен оратор е канен комик, но този път задачата бе поверена на историк, предаде БТА.\r\nЧерноу каза, че отношенията между президентите и пресата са неизбежно трудни и припомни, че Джордж Вашингтон също е смятал, че не е бил разбиран и че е бил оклеветяван от журналистите, но това не е прераснало във вендета.\r\nПредседателят на асоциацията Оливър Нокс пък каза, че понятията \"фалшиви новини\" и \"враг на народа\", които Доналд Тръмп използва по адрес на медиите, не са нито смешни, нито пък достойни за президент.\r\n                    \n                    \n                Доналд Тръмп, както и говорителката на Белия дом Сара Сандърс, пропуснаха проявата, за да бъдат на митинг в Уисконсин. Традицията на вечерята датира от 1921 г. От 1980 г всички президенти, без Роналд Рейгън през 1981 г., когато се възстановява от покушение, присъстват на тази вечеря.\r\nПредседателят на асоциацията на кореспондентите прочете и писмо от семейството на журналиста Остин Тайс, в което се настоява за неговото освобождаване от плен в Сирия. Там той беше похитен през 2012 г.", "date": "2019.04.28", "title": "Отношенията между Тръмп и пресата - обтегнати"}
{"url": "https://www.dnes.bg/art/2019/04/28/nenko-tokmakchiev-hudojnikyt-burgas-i-moreto.408821", "text": "На Великден във \"Фамилно\" ще си говорим за художника Ненко Токмакчиев, носител на орден \"Кирил и Методий\" и почетен гражданин на Бургас. \r\nНашият герой работи жанровете пейзаж, композиция и портрет, а предпочитаната от него техника е акварелът. Значими цикли в творчеството му са \"Пристанища\", \"Корида\", \"Съединението на България\". \r\nЩе си спомним за него днес, заедно със сина му Тончо Токмакчиев. \r\n\"Фамилно\" започва в 10.30 ч. по телевизия .", "date": "2019.04.28", "title": "Ненко Токмакчиев – художникът, Бургас и морето"}
{"url": "https://www.dnes.bg/notifikacii/2019/04/28/usloviiata-na-trud-do-kolko-sa-bezopasni-shte-se-podobriat-li.408868", "text": "Подобряването на условията на труд и връзката им с бъдещето на труда е темата на Световния ден за безопасност и здраве при работа през 2019 г. Това съобщават от пресцентъра на ГИТ.\r\nЕжегодно на 28 април Международната организация на труда (МОТ) обръща внимание на значим проблем, свързан със здравословните и безопасни условия на труд, припомнят от ГИТ. В годината на своя вековен юбилей МОТ прави преглед на 100-годишната работа за подобряване на безопасността и здравето на работните места.\r\nСветовният ден на 28 април 2019 г. ще бъде само началото на събития и дейности в световен мащаб по темата за безопасността и здравето при работа и бъдещето на труда, които ще продължат през останалата част от годината, пише БТА.\r\n                \n                \"Ще бъде изготвен глобален доклад, който ще обхване еволюцията на безопасността и здравето от основаването на МОТ през 1919 г. до момента. И по-важното, докладът ще засегне промените в организацията на работа - технологиите, работата през платформи, автоматизация и роботика, демографията, глобализацията, климатичните промени и други фактори, които оказват влияние върху динамиката на безопасността и здравето при работа\", твърдят от МОТ, цитирани в прессъобщението на ГИТ.\r\nСветовният ден по безопасност и здраве при работа се организира с цел да се възпитава култура на превенция, която е в основата на предотвратяването на трудовите инциденти и заболявания, свързани с работата. На 28 април е и Международният ден в памет на загиналите при трудови злополуки.\r\nГлавна инспекция по труда има своя съществен принос в превенцията на трудовия травматизъм в България, се посочва в съобщението. Ежегодно в рамките на контрола се установяват между 180 000 и 200 000 нарушения, като за всяко от тях се предприемат мерки за отстраняването му, което води до подобряване условията на труд като цяло, както и предотвратяване на предпоставки за трудови злополуки, които биха могли да се случат в бъдеще.", "date": "2019.04.28", "title": "Условията на труд: До колко са безопасни, ще се подобрят ли?"}
{"url": "https://www.dnes.bg/obshtestvo/2019/04/28/petoto-evangelie-po-stypkite-na-spasitelia-v-sviatata-zemia.408508", "text": "\nПетото евангелие - така наричат Святата земя. Тук историите на Библията оживяват в разкопки, изследвания, археологически проучвания, които доказват истинността на Писанията.\n\r\nНашето пътуване започна от северната част – района около Галилейското езеро. На иврит името на езерото е Кинеретско, в превод арфа. Любопитно е, че погледнато отгоре то наистина има форма на арфа, но как древните са знаели това, днес остава загадка, разказва нашият гид. Именно в езическа Галилея, както пише един от евангелистите, минава голяма част от служението на Божия Син.   \n\r\nВ миналото езерото е било основен източник за вода в страната, а районът около него днес може да се определи като градината на Израел - най-зеленият и плодороден, изобилстващ с плантации от фурми, банани, портокали, маслини, смокини с невероятен вкус. И ако водата е била основен проблем в тези земи векове наред, днес страната е решила въпроса - чрез капково напояване водата е доведена до всеки стрък зеленина, до всяко дърво. А с модерна технология Израел днес пречиства 100% от отпадните води, като ги използва за напояване. Наред с това е изградено предприятие за обезсоляване на морска вода. \n                    \n                    \n                \r\nКогато евреите започват да се връщат през 19 век, те купуват земята от местните, но тъй като никога не са били земеделци и не разбирали от селско стопанство, вземат възможно най-лошата земя – блатисти места, пълни с маларийни комари, \"земя, която не е ставала за нищо“. Много от първите заселници умират от тежките условия. По съвет на британците започват да засаждат австралийски евкалипти, които дърпат влагата, и започват да облагородяват земите. \n\r\nОколо Галилейското езеро са повече от половината събития в Новия завет. В района е Назарет, мястото, където е израснал Божият Син, Кана Галилейска, където Исус прави първото си чудо и превръща водата във вино, Капернаум, градът, където минава голяма част от Неговото земно служение.\n\r\nВ библейски времена Капернаум е бил рибарско селище и митнически център между две провинции. Тук са живели и много от учениците на Исус - апостолите Петър и Андрей, братята Яков и Йоан, бирникът Матей. В града са открити останки от синагогата, в която Божият син е проповядвал. На една от колоните й археолозите намират изображение на ковчега на завета, които е изчезнал след разрушаването на Първия храм (този построен от Соломон), когато евреите попадат под властта на Вавилон.\n\r\nАрхеолозите са установили, че край града е минавал основен търговски път и вероятно всеки, който е преминавал оттам, е разнасял вестта за поученията, чудесата, изцеленията, които Спасителят е вършил. \n\r\nНа това място е и Планината на блаженствата, където Божият син проповядва на над 5000 души. Доказано е, че мястото има уникална акустика и ако човек застане на върха, дори да говори тихо думите му ще се чуят до най-отдалеченото място. Затова събитието, описано в Библията, е напълно реално:\n\r\n (Матей, 5:1,2)\n\r\nНа мястото е построена осмоъгълната Църква на Блаженствата. В нея, в разрез с канона, по стените й има големи прозорци. Посланието е - човек трябва да остави светлината да осияе душата му.  Върху големи стъклописи на стените са осем от блаженствата (Матей 5:3-10):\n\r\n\n\r\nНедалече от Капернаум е рибарското селище Магдала, където е намерена най-старата синагога в света. Селището, което е на седем километра от Капернаум, е родно място на Мария Магдалина. Според историците в синагогата са се събирали част от първите юдеи, приели християнството.\n\r\nБлизо до Планината на блаженствата е Табха, мястото, където Исус е нахранил 5000 души с две риби и пет хляба. В чест на това събитие през 1882 г. е построен Храмът на насищането, който е издигнат върху основите на църква от IV в. Във вътрешността се пазят древни мозайки, изобразяващи насъщната храна, която по завета на Исус може да засити гладните. \n\r\nТабха е известна също и като мястото на брега на езерото, където Исус се явява на учениците си за трети път след Възкресението си и обядва заедно с тях. Това е и мястото, където става възстановяването на Петър, след като той три пъти се отрича от Исус в нощта на предателството.\n\r\nОт Галилея поемаме на юг – към Ерусалим и Витлеем - мястото, където Мария е родила Сина Божи, а след това към Мъртво море, крепостта Масада и към най-стария град в света – Ерихон.\n\r\nНо за всеки, тръгнал по стъпките на Спасителя в Святата земя, посещението в Ерусалим е ключово. Градът е бил сцена на много от чудесата и място на най-драматичните моменти от живота на Божия Син  – последната вечеря с учениците, молитвата в Гетсимания преди да бъде предаден, съдът, разпятието, смъртта и възкресението на Праведника.\n\r\nИнтересен факт е, че географски градът е разположен в най-високата част на страната и когато човек пътува към него, той винаги се изкачва. На древния арамейски език - езикът, на който е говорил Христос, вместо  \"Отивам в Йерусалим\" са казвали \"Изкачвам се в Ерусалим\". Защото това е  мястото, където човек е най-близо до Бога. А приближаването към Него  винаги е свързано с духовно извисяване. Всеки, посетил града, ще признае, че другата дума за това място е \"духовност“. И днес в Израел казват: \"Ерусалим се моли, Хайфа работи, а Тел Авив празнува“. \n\r\nВ библейски времена градът е бил обграден от бадемови, маслинени и борови гори. След векове на военни действия и експлоатация те били напълно унищожени. Но днес хълмовете отново са потънали в зеленина. \n\r\nГоляма част от запазеното строителство в града е от времето на Ирод Велики. Старите крепостни стени, издигнати в библейски времена, са били разрушавани при нашествията, а останките им са били многократно преправяни и доизграждани от римляни, византийци, араби, кръстоносци и османци. \n\r\nСтената на плача е единствената част, останала от храма, построен от Ирод. Соломоновият храм е първият, построен в чест на Бог, но той е напълно разрушен от вавилонците. Вторият храм е построен през 515 г. пр. Хр., след завръщането на евреите от вавилонския плен. По времето на Ирод Велики, царувал около 20 години преди времето на Исус, баща на омразния за християните Ирод Агрипа, който обезглавил Свети Йоан Кръстител, вторият храм бил разширен и реконструиран. Той съществувал до 67-ма година сл. Хр. След въстанието срещу Римската империя по времето на император Тит голяма част от евреите са избити, други продадени в робство, а храмът - разрушен. \n\r\nИнтересни за посещение са тунелите на хасмонеите. Според археолозите, ако човек иска да види автентичните улици, по които е вървял Спасителя, трябва да слезе именно там. Тунелите са намират изцяло под Храмовия хълм. При посещението им всички гидове показват какво означава \"крайъгълен камък“, споменат в проповедите на Исус. В основата на стената има монолит, тежащ над 600 т, с дължината 14 метра, височината 4 и ширина над 3 м. Как е бил монтиран този камък до днес е загадка. Точно този камък се опитвали да разрушат римските войници по време на унищожаването на храма през 70-тата година от новата ера. И днес личат следите от тези опити.\n\r\nПосещението на къпалнята Витесда, където Исус изцелява парализирания от 38 години, разкрива особености от бита на древния град. За времето си Витесда е била своеобразна система за водоснабдяване и съхранение на водата –  в скалите са издълбани басейни (цистерни), които са събирали дъждовната вода. Това е бил ритуален басейн, заобиколен от пет колонади. Много учени се съмнявали в съществуването на мястото, докато археолозите не открили ясни следи от него под развалини на византийски църкви. Евангелието от Йоан разказва, че именно тук Исус излекувал паралитика.\n\r\nИ тъй като в Израел всяко място е свързано с Библията, в страната е създаден Библейски институт, който се занимава единствено с библейска история, а археолозите непрекъснато намират артефакти, които доказват Писанията. Една от най-интересните теми, която експертите изследват, е изпълнението на библейските пророчества, обяснява нашият гид.\n\r\nСпоред изследователите около 95% от пророчествата в Стария и Новия завет вече са изпълнени – унищожаването на Ерусалим, разпиляването на евреите по целия свят и връщането им отново в земята, което исторически се случва през 1948 година с възстановяването на държавата Израел.\n\r\nЕдно от очакваните пророчества, свързано с бъдещето не само на Израел, но и на света, е за Източната порта, която трябва да остане затворена до второто идване на Спасителя. В библейски времена градът е имал седем порти, шест от тях отворени денонощно. Седмата остава зазидана и в момента - Златната порта (Golden Gate). По времето на Исус тя е била главният вход на града откъм изток. През нея преди Пасха, яздейки бяло магаренце, влиза Спасителят, посрещнат възторжено с палмови клони и възгласите:. \n\r\nПрез 16 века османците умишлено зазиждат тази порта, а целта им е да предотвратят връщането на християнския Месия в Съдния ден. На няколко пъти по различни поводи са правени опити тя да бъде отворена, които се провалят. Последният е през 1967 г., когато йорданският крал решава да строи луксозен хотел. По това време Храмовият хълм и Източната порта са в арабския сектор под контрол на Йордания. На 4 юни са докарани пневматични чукове и строително оборудване, за да отместят камъните, сложени от турците. Отварянето й щяло да осигури достъп на хората от района до новия хотел. На следващия ден - 5 юни 1967 г., започва Шестдневната война. За по-малко от 6 дни Ерусалим изцяло минава под еврейски контрол и отварянето на Златната порта отново е осуетено \n\r\nСрещу нея на Елеонския хълм се намира най-скъпото гробище в света. Богати евреи от цял свят плащат хиляди, за да бъдат погребани точно тук, защото вярват, че в Деня на Страшния съд при връщането на Месията погребаните там първи ще възкръснат. \n\r\nТочно срещу Златната порта, от другата страна на долината Кедрон, е Гетсиманската градина. По времето на Исус тя е била осеяна с маслинови дръвчета и кипариси. Днес в градината растат 8 много стари маслинови дървета, чиято възраст според някои данни е около 2000 г. Тук в нощта на предателството си Божият Син, агонизирайки в молитва, при която потта му става на кръв, се обръща към Отец с думите: \n\r\nБлизо до градината е къщата на първосвещеника Кайфа, където Исус е заведен след залавянето му, а отдолу е тъмницата, където е прекарал последната нощ преди да бъде изправен при Пилат. Според историците нейната автентичност е доказана на 90%. Осъден на смърт от римския управител, Божият син е разпънат на кръст и погребан в изсечена в скалата гробница. Традиционното местоположение на тази гробница – в Църквата на Божи гроб – се смята за най-свещеното място за християнството. \n\r\nНяколко от най-важните християнски светини се намират в нея - камъкът на помазанието (на който е било положено тялото на Христос след свалянето му от кръста) и гробът на Исус. Всяка година на Великден по свръхестествен начин Благодатният огън слиза от Небето тук, за да напомни, че чудото на възкресението е факт. Според изследователи първите сведения за това са от II век.\r\nВсяко място в Израел разказва за земния път на Христос. В Петото евангелие и днес ясно се чуват стъпките на Праведника, които се смири до най-позорната смърт за времето си - разпъването на кръст, за да плати цената за човешкото предателство. А Неговият глас и днес продължава да обвинява \"света за грях, правда и съдба\" и да зове за покаяние от греховете.\r\nПосещението в Святата земя винаги остава с отворен финал и винаги е лично преживяване. Защото вярата е личен избор и всеки сам избира пътя към Голгота, за да стане част от възкресението на Сина.", "date": "2019.04.28", "title": "Петото евангелие – по стъпките на Спасителя в Святата земя "}
{"url": "https://www.dnes.bg/stranata/2019/04/28/nevoli-predi-velikden-da-si-3-chasa-prav-v-malyk-avtobus.408870", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Неприятна случка преди Великденските празници се случва в междуградски автобус, пътуващ от София за Гоце Делчев.\r\nЗрител пусна видео, в което ясно се вижда, че по маршрута се возят правостоящи пътници в продължение на 3 часа.\r\nПричината - компанията качила 38 души в 35-местен автобус , предаде .\n\r\nНа видеоклипа се вижда недоволството на пътници, които седят прави в междуградски автобус заради липса на места.\r\nСъбитията се развиват на Разпети петък. \"Пътувам от София до Гоце Делчев. Пътуваме прави, има индиценти, хората си траят, но като се случи инцидента е много лесно.\", обяснява пътникът.\r\n                    \n                    \n                Според нормативната уредба превозът на правостоящи пътници е забранен на разстояния над 30 километра. Мъжът допълва, че касиерката обяснила, че има места и затях. Затова и те си купуват билетите.\r\nОт фирмата - превозвач обясниха, че вече извършват проверка по случая. \"Трябва да се установи кой точно е продал тези дублирани или повече  билети. Това може да е или шофьорът, или човек на касата\", обясниха от  там.\r\nОказало се, че билетите са били продадени от каса на превозвача на редовна цена. Според фирмата - превозвач при такива случаи се стига и до уволнение.\r\n ", "date": "2019.04.28", "title": "Неволи преди Великден: Да си 3 часа прав в малък автобус"}
{"url": "https://www.dnes.bg/kino/2019/04/28/verni-na-muzikata-s-nie-ot-djaza.407426", "text": "\r\nВ света на джаза ще ни отведе комедията от 1983 г. \"Ние от джаза\". Действието ни връща към 20-те години на отминалия век в Одеса. Тримата музиканти Костя, Степа и Жора създават свой джаз-бенд. След поредица комични и понякога тъжни произшествия към тях се присъединява саксофонистът Иван Бавурин.\r\nВеселата група пристига в Москва с надеждата да покори сърцата на истинските ценители и любители на джаза. Но не всичко в творческия им живот е гладко, случват се и неприятности. Но момчетата, безгранично влюбени в този вид изкуство, му остават верни до края. Пътят към славата е осеян с трудни моменти, но пък предаността към изкуството е още по-силно.\r\nВ ролите ще видим Игор Скляр, Александър Панкратов - Чьорний, Николай Аверюшкин. Гледайте класиката на Карен Шахназаров \"Ние от джаза\" на 28 април от 23.00 часа по телевизия.", "date": "2019.04.28", "title": "Верни на музиката с \"Ние от джаза\" "}
{"url": "https://www.dnes.bg/notifikacii/2019/04/28/zaplaha-ot-id-na-pricel-kurorti-v-aziia-i-afrika.408869", "text": "Бойци на терористичната група Ислямска държава, планират да извършат набези срещу туристически страни в Азия и Африка по примера на атаките, извършени в Шри Ланка, съобщава в. \"Телеграф\", като се позовава на източници от сферата на сигурността.\n\n\r\nПо информация на изданието бойци на ИД, напуснали Сирия и Ирак след разгрома на групировката там, сега се насочват към извършването на терористични актове на места за отдих на туристи, пише БТА. Най-уязвими направления в тази връзка са курортите в Индия, Малдивските острови, Кения и Танзания, посочва ТАСС, като се позовава на британското издание.\r\nСпоред един от източниците на изданието в \"краткосрочна и средносрочна перспектива възниква проблемът от разпръскващи се по целия свят бойци на ИД, преследващи цел за извършване на атентати\".", "date": "2019.04.28", "title": "Заплаха от ИД: На прицел курорти в Азия и Африка!"}
{"url": "https://www.dnes.bg/akoshtete-vqrvaite/2019/04/28/samo-za-jeni-horoskopyt-vi-za-mai.408702", "text": "Нов месец, нови възможности, но и редица промени. Следващите седмици ще ни предложат интересни събития. Важно ще бъде да не действаме импулсивно. Повече за това какво ви очаква, вижте в женския хороскоп за май.\r\n\r\nПрез май, жените родени под знака на Овен ще мислят за намирането на надежден и лоялен партньор. Вашият чар ще омагьосва представителите на противоположния пол. Основното, за което трябва да внимавате през този месец е правилно да използвате думите си. Внимавайте и в комуникацията с половинката, не си създавайте конфликти. Ще бъде важно да си осигурите душевен комфорт. Спортувайте, отдайте се на любимите си занимания, за да елиминирате негативните емоции.\r\n                    \n                    \n                \r\nПролетта ще ви даде много възможности, за да обогатите вашия социален живот. Ще имате възможността да създадете нови и полезни връзки. Но, ами, ще трябва да свалите и розовите очила. Оценете това, което вече имате. Направете сами вашия живот ярък и интересен и не чакайте някой друг да го направи. Чувствайте се свободни да си поставяте цели не само в работата, но и в личния живот. Материалното ви състояние ще се подобри.\r\n", "date": "2019.04.28", "title": "Само за жени! Хороскопът ви за май "}
{"url": "https://www.dnes.bg/usa/2019/04/28/jena-zagina-pri-strelba-v-sinagoga-v-kaliforniia.408873", "text": "Един човек бе убит, а трима души бяха ранени в стрелба, която мъж откри в синагога в американския щат Калифорния, предадоха световните агенции, като се позоваха на съобщение на местните власти. Нападението беше извършено в синагогата в град Поуей, северно от Сан Диего.\r\nЖертвата е жена. Сред ранените е равинът на синагогата. Той е бил прострелян в ръката. Ранено е и едно дете. В момента на стрелбата в синагогата в Поуей е имало около 100 души. Заподозреният за стрелбата е задържан. Той е на 19 години и е идентифициран като бял жител на Сан Диего. Местните власти разказаха, че той е избягал от местопрестъплението с кола, а после подал сигнал в полицията за стрелбата и казал, че е замесен в нея. Полицията засякла колата му и той не оказал съпротива при задържането, предаде Асошиейтед прес.\r\n                    \n                    \n                Мъжът е стрелял с автомат от типа АR-15, използван в много други стрелби в САЩ, отбелязва Франс прес.\r\nВластите разпитват около 100 души, които са били в синагогата по време на стрелбата. Експерти проучват постовете в социалните медии на задържания, предаде ДПА.\r\nПрезидентът на САЩ Доналд Тръмп изрази най-искрени съболезнования на близките на убитата жена и съпричастност към ранените.\r\n\"На този етап изглежда става дума за престъпление, мотивирано от омраза\", каза Тръмп и допълни каза, че е трудно да се възприеме случилото се.\r\nНа 27 октомври миналата година при стрелба в синагога в Питсбърг във Филаделфия бяха убити 11 души.\r\nПолицията проверява дали нападателя от синагогата в Поуей в щата Калифорния, идентифициран като Джон Ърнест, има нещо общо с умишлен палеж срещу джамия в Сан Диего.\r\nСтана ясно, че нападателят не е бил известен на полицията, съобщава БТА. Според местни медии той е обявил открито в интернет намерението си да убива евреи, предаде Франс прес. Шерифът на окръг Сан Диего - Бил Гор, каза, че властите разполагат с копия от публикации на Ърнест в социалните мрежи.\r\nСред тях има и отворено писмо с антисемитско съдържание, в което той казва, че се вдъхновява от австралиеца Брентън Тарант, който през март уби 50 души при нападения на две джамии в новозеландския град Крайстчърч.\r\n ", "date": "2019.04.28", "title": "Жена загина при стрелба в Синагога в Калифорния"}
{"url": "https://www.dnes.bg/index/2019/04/28/koi-aktivnosti-topiat-nai-mnogo-kalorii.408762", "text": "Не сте фен на спорта, но пък сте наясно, че трябва да се движите и да горите калории. Може би излишно време, или пък достатъчно мотивация, затова ще ви запознаем с активностите, които горят най-много енергия и ще ви помогнат да се вталите максимално бързо:\r\n \r\n\r\n \r\nАбсолютният рекордьор за горене на калории е скачането на въже с невероятните 1074 калории, изгорени за час! Не чакайте повече, взимайте въженцето.\r\n \r\n\r\n \r\nПлуването е не само полезно и щадящо за ставите, но и много енерго изразходващо. Не само че се движите, но и водата допълнително изцежда. Казано по друг начин за час в хлорта, изразходвате около 800 калории.\r\n \r\n\r\n \r\nЗабравете за асансьора. Катеренето на стълби стяга седалищните ви мускули, прасците, подобрява кръвообращението и дишането ви. И на фона на всичко това 90-килограмов човек гори 819 калории за катерене в рамките на час.\r\n \r\n\r\n \r\nВ случай, че не си падате по вдигане на тежести и тичане на пътеката, може да пробвате с малко тенис. Виждали ли сте пълен тенисист? Не, може би защото тичайки с ракетата, изразходвате 728 калории за час.\r\n \r\n\r\n \r\nАко сте фен на баскетбола , това ще ви зарадва. Този спорт гори много калории и ще подобри бързината, координацията, а може дори да увеличи ръста ви. За час подскачайки с топка в ръка, горите около 728 калории.\r\n \r\n", "date": "2019.04.28", "title": "Кои активности топят най-много калории?"}
{"url": "https://www.dnes.bg/notifikacii/2019/04/28/mariia-grozdeva-sys-svetovna-kupa-chaka-ia-7-ma-olimpiada.408878", "text": "Изключителната ни състезателка по спортна стрелба и президент на Български стрелкови съюз Мария Гроздева постигна още един голям успех в богатата си спортна кариера. Мария завоюва световната купа в дисциплината 25 метра спортен пистолет в Бейджин, Китай.\r\nСъстезанието бе изключително силно с участието на всички звезди на световната спортна стрелба! Мария влезе с 6-ти резултат на финала (587 т.), а първа бе германката Моника Карш с резултат 593 т. - една точка под световния рекорд на друга българка Диана Йоргова.\r\nНа финала обаче Гроздева бе безапелационна и победи с резултат от 36 т. На второ място остана унгарката Вероника Майор с 35 т. а трета е гъркинята Анна Коракаки с 30 т. С тази победа Мария си осигури 7-мо участие на олимпийски игри, от които вече има 2 златни и три бронзови медала.\r\nОстаналите ни състезателки се класираха съответно 18 - Антоанета Бонева с 582 т. и 44-та Мирослава Минчева с 574 т.", "date": "2019.04.28", "title": " Мария Гроздева със световна купа. Чака я 7-ма олимпиада!"}
{"url": "https://www.dnes.bg/eu/2019/04/28/za-pyrvi-pyt-sled-franko-desnicata-v-ispaniia-vyv-vyzhod.408874", "text": "Испанците започнаха да гласуват днес на предсрочните парламентарни избори, преминаващи под знака на възход на десницата за първи път след смъртта на диктатора Франсиско Франко, предаде Франс прес.\r\nДосегашният премиер социалист Педро Санчес ще спечели най-много гласове според социологическите проучвания, но не достатъчно, за да получи абсолютно мнозинство в новия парламент. Той ще бъде силно фрагментиран и това ще наложи на всички партии да преговарят за съставяне на коалиции, добавя АФП и БТА.", "date": "2019.04.28", "title": "За първи път след Франко: Десницата в Испания във възход"}
{"url": "https://www.dnes.bg/stranata/2019/04/28/mygla-zatrudniava-dvijenieto-po-am-struma.408875", "text": "Мъгла затруднява движението по магистрала \"Струма\" в участъка Сандански - ГКПП \"Кулата\". От АПИ призовават шофьорите да се движат с повишено внимание и съобразена скорост.\n\r\nСлед голямото пътуване за Великден в момента движението е спокойно. Около 200 хиляди автомобила напуснаха София преди празниците.\r\nПрез изминалото денонощие на територията на страната са станали 13 тежки катастрофи. Ранени са 20 души, информира МВР. В София са регистрирани 20 леки катастрофи.\r\nВ последния почивен ден отново влизат в сила ограничения за движение на ТИР-овете, припомнят от АПИ. Така утре от 14 ч. до 20 ч. всички камиони над 12 т няма да могат да се движат по автомагистралите. За улеснение на трафика ще има две ленти за София и една за Бургас и Варна в участъците с ремонт на двете основни магистрали.\r\n\r\n.\r\n ", "date": "2019.04.28", "title": "Мъгла затруднява движението по АМ \"Струма\""}
{"url": "https://www.dnes.bg/obshtestvo/2019/04/28/radev-miryt-i-blagodenstvieto-sa-plod-na-obshtite-ni-usiliia.408872", "text": "\n Президентът Румен Радев поздрави православните християни с Възкресение Христово. \"В днешния празничен ден да си пожелаем здраве, повече вяра в собствените сили и любов към ближния. Нека не забравяме, че мирът и благоденствието са плод на общите ни усилия\", заявява държавният глава. \n\r\nПрезидентът Радев присъства снощи на празничното богослужение за Възкресение Христово в храм-паметника  \"Св. Александър Невски\", където беше донесен Благодатният огън. Службата беше оглавена от Негово Светейшество Българският патриарх Неофит.\n\n\r\nПатриарх Неофит възвести снощи Христовото Възкресение пред патриаршеската катедрала \"Св. Александър Невски\" и отправи благослов: благодатта и мирът на Възкръсналия Христос да бъдат над всички нас.\r\n                    \n                    \n                Преди това от параклиса на Синодалната палата в патриаршеския храм с литийно шествие беше донесен Благодатният огън, който за 15-а поредна година беше пренесен от Божи гроб в Йерусалим от българска църковно-държавна делегация.\r\nТочно в полунощ Светейшият патриарх поздрави с \"Христос воскресе\" изпълнилия площада пред храма многоброен богомолен народ, прозвучаха евангелието и тропарът за Възкресение, и радостните възгласи: \"Христос воскресе - Во истину воскресе!\", съпроводени от тържествения звън на камбаните на катедралата \"Св. Александър Невски\". След това патриарх Неофит оправи своето Пасхално приветствие към българския народ.\r\n\"В този ден на тържеството на живота, радостта ни е пълна и от нищо немопрачена, защото днес Божието обещание и древните пророчества се сбъдват. Днес ние ликуваме отново и заедно с цялата Света църква и цялото творение пеем победната песен: Христос възкръсна от мъртвите\", каза българският патриарх.\r\nНа празничното богослужение за Възкресение Христово присъстваха президентът Румен Радев, Симен Сакскобургготски и съпругата му Маргарита, директорът на Дирекцията за вероизповеданията Емил Велинов, както и много вярващи, изпълнили патриаршеската катедрала и извън нея.", "date": "2019.04.28", "title": "Радев: Мирът и благоденствието са плод на общите ни усилия!"}
{"url": "https://www.dnes.bg/stranata/2019/04/28/sled-burite-obstanovkata-v-stranata-spokoina.408876", "text": "\r\nСравнително спокойна е обстановка в страната след падналите валежи, информираха от пресцентъра на МВР.\n\r\nНа телефон 112 са постъпили 14 сигнали, предимно за паднали дървета и клони. Най-много сигнали са постъпили на територията на област Плевен - за наводнени пътни участъци и три сгради. Там наводнена бе и църквата \"Св. Николай\", от където помолиха общината за съдействие за отводняването. По-късно се разбра, че положението е овладяно, благодарение на доброволци, и в църквата може да се проведе вечерната литургия.\n\r\nСъобщения за навордение имаше и от градовете Кюстендил, Дупница, Петрич, Сандански и София.\n\n\r\nМинистерството на вътрешните работи е предприело редица превантивни дейности, свързани с динамична метереологична прогноза. От ГД \"Пожарна безопасност и защита на населението\" са били изпратени предупреждения и указания за предприемане на мерки до областните управители и кметовете на общини.\n\r\nПодобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост.\n\r\n.", "date": "2019.04.28", "title": "След бурите: Обстановката в страната - спокойна"}
{"url": "https://www.dnes.bg/mish-mash/2019/04/28/kak-da-razberem-koga-hranata-e-razvalena.408701", "text": "Не всички храни се развалят по сходен начин. При някои продукти е наистина трудно да се различи кога са в срок на годност и кога е опасно да бъдат консумирани. В повечето случаи видът и миризмата на храната подсказват за нейната годност, но има някои хранителни продукти, които трудно могат да се определят като негодни.\r\nКакво трябва да знаем за тях? Как да разберем кога храната е развалена? Ето за какво да внимавате при различните продукти.\r\n\r\nМоже да звучи странно, но маслото също може да се развали. Ако се държи извън хладилник, то има трайност около 2 седмици. Употребата му не е препоръчителна след този срок, тъй като по този начин то е изложено на топлина и светлина, които ускоряват процесите на развитие на бактерии.\r\n                    \n                    \n                Ако маслото се съхранява в хладилник, трайността му обикновено е около 4 месеца.\r\n\r\nНай-добрият и стар начин за определяне на годността на млякото е миризмата. Когато е развалено, то мирише зле. Ако е пресечено и стои на пластове, това също е сигнал за негодност.\r\n\r\nСоевото, бадемовото и другите подобни алтернативи на животинското мляко, също могат да се развалят. При тях обаче разделянето на пластове обикновено не е проблем. След разклащане те са отново подходящи за консумация. Препоръчително е да не се консумират след десетия ден от приготвянето им, тъй като в тях може да са се размножили бактерии.\r\n", "date": "2019.04.28", "title": "Как да разберем кога храната е развалена? "}
{"url": "https://www.dnes.bg/stranata/2019/04/28/spasiha-zagubili-se-izraelski-turisti-krai-rilskite-ezera.408881", "text": "Планинските спасители са имали тежка нощна акция край Седемте рилски езера. Наложило се е да спасяват двама израелски туристи, които са се изгубили в планината заради лошото време.\r\nТе са открити измръзнали, но в момента вече се намират в добро здравословно състояние. Акцията на спасителите от дупнишкия отряд е приключила в 4 ч тази сутрин, предаде БНТ.\r\n\"Вчера към 18.30 часа получихме сигнал за двама загубени туристи, които са подали сигнал директно в Израел на техните спасителни служби.\", обясни българският планински спасител, участвал в акцията.\r\nПо думите му, двамата чужденци са се отклонили по незнайни причини от правилния маршрут и поели по летен маршрут, който е лавино опасен и поради лошите метеорологични условия са се загубили.\r\n\"Въртяли са се и са се установили на едно място. Когато отидохме бяха в тежко състояние, премръзнали.\", разказва още планинският спасител.", "date": "2019.04.28", "title": "Спасиха загубили се израелски туристи край Рилските езера"}
{"url": "https://www.dnes.bg/akoshtete-vqrvaite/2019/04/28/6-nachina-da-povishite-polojitelnite-si-vibracii.408700", "text": "Светът е изграден от вибрации. Положителни, отрицателни. Някои успяват да достигнат до нас, други – не. Такива, които ние генерираме и от които се нуждаем. За да бъдем активни, развиващи се, споделящи, обичащи, щастливи, нашите положителни вибрации трябва винаги да са в баланс. Стресът понякога оказва влияние върху тях. За щастие има няколко малки стъпки, с които можем да запазим енергийните си нива. Вижте кои.\r\n\r\nПървото и най-важно нещо, с което трябва да започнете са вашите мисли. Неслучайно казваме, че те се превръщат в материя. Всяка наша мисъл оказва влияние върху всеки аспект от живота ни, включително и върху положителните вибрации. Промяната няма да се случи за една нощ, но е важно да започнете и да бъдете постоянни. Позитивното мислене се гради постепенно. Една малка и зареждаща с приятни емоции техника е да поставите върху вратата на хладилника, кафе машината, бюрото си в офиса няколко вдъхновяващи мисли.\r\n                    \n                    \n                Медитирайте редовноДори само за минута – две, медитацията е онова време, в което може да насърчите вашата положителна вибрация. Правете я в обедната почивка, посещавайте йога или ѝ се насладете в края на деня у дома.\r\n\r\nТя също ни зарежда с положителни или отрицателни вибрации. Има храни и напитки, които предизвикват мудност, раздразнителност, сънливост. От друга страна има и такива, които се грижат за тялото ни и по този начин и за нашата емоционална вибрация. Това са свежите плодове и зеленчуци, ядките, зехтинът, рибата. Най-добрият тест, който ще ви покаже кои храни са тези,. Които повишават вашите вибрации е да обърнете внимание на това как се чувствате след тяхната консумация.\r\n", "date": "2019.04.28", "title": " 6 начина да повишите положителните си вибрации "}
{"url": "https://www.dnes.bg/rusia/2019/04/28/zelenski-se-opylchi-na-putin-za-predlojenieto-za-ruski-pasporti.408879", "text": "Руският президент Владимир Путин не бива да очаква, че много украинци ще приемат предложението му за руски паспорти, заяви избраният за президент на Украйна Володимир Зеленски. Наред с това той предложи украинско гражданство на руснаците, предаде Ройтерс.\n\r\nПутин каза вчера, че Москва обмисля да предложи на всички украинци издаване на руски паспорти по бърза процедура. Това вероятно ще разгневи някои политици в Украйна, която от 2014 г. е във война с проруските сепаритисти в източните райони.\r\n\"В Украйна разликата е фактът, че ние, украинците, имаме свобода на словото в нашата страна, имаме свободни медии и интернет\", написа Зеленски във Фейсбук. \"Ние ще дадем украинско гражданство на представители на всички народи, които страдат от авторитарни и корумпирани режими. На първо място на руснаците, които днес вероятно страдат най-много\", добави той, цитиран от БТА.\r\n                    \n                    \n                Руският президент каза преди няколко дни, че иска да узнае позицията на Зеленски за конфликта в източна Украйна. Путин имал впечатлението, че Зеленски няма да изпълнява Минските споразумения от 2015 г. въпреки умората на украинците от войната.\r\nЗеленски каза, че е готов да води преговори, но предупреди Русия да не се опитва да говори на Украйна и на украинците \"на езика на заплахите, на военния и икономическия натиск\". \"Това не е най-добрият път към прекратяване на огъня и деблокиране на Минския процес\", каза избраният за президент на Украйна. \"Ние сме готови да обсъждаме нови условия за съвместно съществуване на Украйна и Русия. С уговорката, че истинска нормализация ще настъпи само след пълното вдигане на окупацията. И от Донбас, и от Крим\", добави Зеленски, цитиран от Ройтерс.", "date": "2019.04.28", "title": "Зеленски се опълчи на Путин за предложението за руски паспорти"}
{"url": "https://www.dnes.bg/stranata/2019/04/28/bankite-s-reitingova-skala-na-dlyjnicite-bez-privilegirovani.408885", "text": "Във всяка голяма банка да се създаде комитет, който да организира защитата й от рискове. Това реши УС на БНБ, който разписа правила за тези комитети в наредба. Приети са също нови изсквани якъм членовете на надзорните и управителните съвети на трезорите, както и за определяне на възнагражденията в тях, пише.\r\nОт 1 януари 2021 г. всички банки ще оценяват риска при кредитиране по нова методика. Правилата предвиждат това да става по стандартизиран модел, който ще определя нивата на риск при различни категории или групи от длъжници. Трезорите трябва да засичат риска не само в момента на неплащане на заем, но поне една година преди това.\n\n\r\n                    \n                    \n                Всички банки ще изготвят рейтингова скала за длъжници и ще съобразят отпускането на заеми с нея. Редът за кредитиране не трябва да създава привилегировани длъжници, иска БНБ.\r\nЗа всеки клиент банките трябва да изготвят и негов профил. За по-рисковете клиенти те могат да изискват подробна информация за социалното положение и финансовото състояние, характера и мястото на извършване на дейностите, които са източници на неговите доходи.\r\nСпоред инструкциите на БНБ, ръководена от Димитър Радев, служители от публичния сектор, пенсионери, служители към равителството, в държавни предприятия и правителствени организации са категоризирани като нискорискови.\r\nКато лица с висок риск са определени тръстове, благотворителни организации, организации, получаващи дарения, компании с номинални собственици, т.нар. PEPs (лица, заемащи или заемали длъжности с повишен корупциенон риск), клиенти, които физически не са присъствали в банката при установяване на отношения с нея, както и такива със съмнителна публична репутация.", "date": "2019.04.28", "title": "Банките с рейтингова скала на длъжниците: Без привилегировани!"}
{"url": "https://www.dnes.bg/obshtestvo/2019/04/28/ne-choveshkata-a-bojiiata-slava-aktioryt-prevyrnal-se-v-monah.408880", "text": "Радомир Балабанов е бил актьор. Днес името му е Нектарий и е монах. За вярата, за битките със себе си и за дългия път Балабанов разказва пред Нова тв.\n\r\n\"Като бях на 12 попитах родителите си \"Какъв е смисълът на живота?\". Те ми отговориха – \"да си имаш семейство и деца\". Добре – ти си имаш деца, децата ти и те си имат семейство, но каква е целта. Казаха ми, че въпросът е глупав и не ми отговориха\", споделя бившият актьор.\n\r\nПървоначално искал да играе на сцена, за да бъде център на внимание. Усещал моментно удовлетворение от работата си, но винаги чувствал в последствие тотална празнота. Не се е чувствал добре и в актьорската работа. Появява се някакво удовлетворение, но го е имало и усещането за тотална празнота.\r\n                    \n                    \n                Монахът споделя и за любовните трепети: \"Любовта не ми се случваше както ми се е искаше. Или ако е ставало е водило до голям погром след това. Взаимоотношенията ми свършваха по един и същи начин и усетих, че постоянният фактор съм аз. Опитах се да наблюдавам себе си къде бъркам. На този въпрос си отговорих като отидох в манастира. Бъркането е в цялостното ми състояние към подхода към другите. Когато искаш да си център на внимание, другите ги правиш като публика. Няма я топлината към другия\".\r\nИстинският момент е дошъл, когато е пътувал веднъж в автобус. \"С цялото си същество аз разбрах, че не може да няма Бог. Приех го като подарък. Вътрешно знаех, че чакам.Исках да стана свещенник, но през ум не ми е минавало да стана монах\", добави Балабанов. Имал връзка с момиче, което обаче не било вярващо, и в последствие те се разделят. От първия път, когато на глас изрича \"Искам да стана монах\" до момента, в който получава благословение да отиде в манастир минават  5 години.\n\r\n\"Човек е докаран до състояние, в което не може да чуе, какво става в него. А това, което става в нас, е грандиозно. Една човешка душа е много по-ценна от целия свят – защото е безсмъртна. Светът ще загине – а тя остава” казва той.\n\r\n\"Ние сме създадени, за да станем богове. На земята е работилница за богове. За да станеш, нов човек, трябва да промениш начинът си на мислене\", сподели още монахът.", "date": "2019.04.28", "title": "Не човешката, а Божията слава: Актьорът, превърнал се в монах"}
