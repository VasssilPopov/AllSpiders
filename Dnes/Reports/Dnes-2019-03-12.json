{"url": "https://www.dnes.bg/akoshtete-vqrvaite/2019/03/12/top-4-na-nai-ambicioznite-v-zodiaka.404374", "text": "Амбицията и жаждата за успех карат човека да изглежда сериозен, уверен в себе си, решителен, интелигентен. Така става ясно, че той не пропилява напразно живота си, не губи време във вършене на глупости, а работи за мечтите си и знае какво наистина иска. И когато някой е наистина достатъчно упорит, за да постигне желаното, другите започват да му се възхищават. Ето и кои са най-амбициозните зодиакални знаци.\r\n\r\n \r\nВлагат сърцето си във всичко, което правят, дават всичко от себе си във всеки един момент, във всяка ситуация. Правят планове и влагат много страст. Истински желаят да реализират целите си, именно това, че желаят нещо силно и че са страстни, ги мотивира и им носи победи. Защитават принципите си, заявяват мнението си, знаят къде искат да стигнат. Състезателни са по природа, имат много енергия и дават всичко за победата.\r\n \r\n\r\n \r\nОт малки мечтаят за лукс, пари, добри печалби и комфорт. Но не опитват да постигнат тези неща чрез измами и схеми, знаят, че за да са богати и да си позволяват луксозни неща, трябва да се съсредоточат върху работата. Работят здраво и не се плашат от много задължения и отговорности. Печелят с почтеност и са амбицирани. Всяко тяхно решение е добре премислено, правят много умни ходове. Мислят за бъдещето и са прозорливи, това им дава предимство.\r\n\r\n\r\n ", "date": "2019.03.12", "title": "Топ 4 на най-амбициозните в зодиака"}
{"url": "https://www.dnes.bg/notifikacii/2019/03/12/velikobritaniia-avstraliia-singapur-zabrani-za-boeing-737.404409", "text": "Великобритания се присъедини към редицата държави, които забраниха полети с Boeing 737 MAX да се извършват от и до страната, както и във въздушното пространство. Забраната идва след като през уикенда втори самолет от модела катастрофира само в рамките на няколко месеца. \n\r\n\"Тъй като в момента нямаме достатъчно информация от базата данни, която имаме, като предпазна мярка, издадохме инструкции да се спрат всякакви търговски пасажерски полети от който и да е оператор пристигащ, напускащ или преминаващ през великобританското въздушно пространство\", обясни представител на английската цивилна авиация.\n\n\n\r\nПо-рано днес Австралия и Сингапур също забраниха операциите със самолет Boeing 737 MAX, припомня Guardian. \n                \n                \r\nИндонезия и Китай също \"приземиха\" самолетите от модел MAX 8. \n\r\nЗаради катастрофата акциите на най-големия производител на самолети в света се сринаха с 5%. Почти 40% от активните 371 самолета Boeing 737 MAX 8 са приземени, според изданието Flightglobal, като 97 от тях са на най-големия пазар - Китай. \n\r\nАвиолиниите, които използват самолета, предвиден за кратки полети, бяха засипани от въпроси от притеснени пътници в неделя, след като Boeing 737 на Ethiopian Airways се разби.\n\r\nИ докато по света властите и самите авиокомпании взимат предпазни мерки, въпреки че още няма яснота дали моделът е опасен, САЩ побързаха да уверят, че е безопасно да се лети на Boeing 737. \n\r\nФедералната авиационна администрация заяви в понеделник, че самолетът е годен за летене, но трябва да се направят някои промени в дизайна до април месец. Все пак службата признава, че по първоначални данни има някои прилики между катастрофите в Етиопия и Индонезия, станала няколко месеца по-рано. \n\r\nПилотите и на Ethiopian Airlines и на Lion Air са докладвали за проблеми със самолета и са поискали разрешение да се приземят аварийно минути след излитането си, а не след дълго са загубили връзка с наземния контрол. \n\r\nОт компанията заявиха, че са наясно със становището на федералната агенция и ще осигурят софтуерен ъпгрейд на цялата флота от самолети \"в идните седмици\". Компанията обясни, че в последните няколко месеца е разработвала софтуер за подобряване на контрола на полета за модел 737 МАХ.", "date": "2019.03.12", "title": "Великобритания, Австралия, Сингапур: Забрани за Boeing 737"}
{"url": "https://www.dnes.bg/world/2019/03/12/medsestrata-na-hoking-bila-nemarliva-v-zadyljeniiata-si.404426", "text": "Бившата медсестра на физика Стивън Хокинг - Патриша Дауди е лишена от правото да работи по специалността си, след като бе призната за виновна в ненадеждно изпълнение на професионалните си задължения, докато се грижела за него, съобщи Асошиейтед прес. Това решение бе взето от британския Съвет по акушерство и медицински грижи. \n \"Срещу Патриша Дауди бяха повдигнати редица обвинения във връзка с качеството на грижите й за проф. Хокинг\", се казва в комюнике на съвета. \n\r\n\"Става въпрос за финансови нарушения, измами, липса на нужните грижи, отказ да сътрудничи с нас и липса на необходимата професионална подготовка. Бе констатирано, че Дауди не е съблюдавала стандартите за добри професионални грижи\", пише още в съобщението.\n                    \n                    \n                \r\nШестдесет и една годишната жена се грижеше за Хокинг 15 години, до март 2016 г., когато британският Съвет по акушерство и медицински грижи започна разследване след получени оплаквания от роднини на учения. \n\r\nСтивън Хокинг почина на 14 март 2018 г. на 76-годишна възраст в дома си в Кембридж. През 1963 г. той е диагностициран с амиотрофична латерална склероза. Двадесет и две години по-късно е засегнат от белодробно заболяване и се подлага на трахеотомия. В резултат губи гласа си и започва да ползва гласов синтезатор. \n\r\nХокинг бе сред най-известните съвременни физици.", "date": "2019.03.12", "title": "Медсестрата на Хокинг била немарлива в задълженията си"}
{"url": "https://www.dnes.bg/index/2019/03/12/koi-zodii-proshtavat-nai-lesno-i-nai-byrzo.404408", "text": "Често зодията на човек дава представа за личните му качества. Има представители на някои знаци, които са по-сложни характери и прекалено трудно прощават. Други пък го правят с лекота. \r\nНаскоро беше Сирни Заговезни, на който всеки трябва да поиска прошка. Този български празник ни накара да се замислим до колко сме склонни да прощаваме на другите и въобще какъв смисъл влагаме в това.\r\n \r\nЕто пет зодии, които прощават по-лесно от останалите: \r\n\r\n\r\n \r\nРибите изпитват силна неприязън към онези, които ги предадат. Постъпят ли веднъж с тях по този начин, те ще кажат, че са простили, но вътрешно в себе си никога няма да са го направили. Ще живеят с чувството на омраза и често ще правят негативни коментари, за да карат другия да се чувства виновен и длъжен за това, че са му простили. \r\n\r\n\r\n \r\nХората с тази зодия трудно прощават. Нужни са много усилия, за да ги убедите, че сте сгрешили. Козирозите са много мнителни и ще трябва да мине доста време, за да се сдобрите с тях, ако сте ги разочаровали. Те ще се опитат да ви го върнат след години и ще използват всякакви възможности за това да ви уязвят. \r\n \r\n\r\n \r\nТе са изключително принципни. Ако някой не покрие очакванията или наруши техните закони, те ще се разделят с него без да им мигне окото. \r\n\r\n", "date": "2019.03.12", "title": "Кои зодии прощават най-лесно и най-бързо?"}
{"url": "https://www.dnes.bg/zvezdi/2019/03/12/klanyt-kardashian-kak-se-stava-izvesten-i-bogat.404423", "text": "Те са богати, известни и имат милиони фенове и последователи в социалните мрежи. Те създават трендове, налагат мода и често са в ядрото на публични скандали. Чудели ли сте се някога защо? Защо някой, който не е музикант, актьор, спортист или политик би се радвал на такава слава и толкова много пари?\r\n \r\nДа започнем от началото. С какво първо стават известни? За първи път името Кардашян попада в пресата, когато покойният Роб Кардашиян става част от адвокатите на известния О-Джей Симпсън, който е обвинен в убийството на бившата си съпруга и новото ѝ гадже. Тогава той още е женен за Крис, с която по-късно се развеждат и тя се жени за спортиста Брус Дженър, по-известен сега като Кейтлин Дженър.\r\n \r\nИмето на Роб Кардашян нашумява, тъй като делото срещу О-Джей е едно от известните в Американската история. Цялата държава, а дори и светът, се чудят дали бившата футболна звезда е и хладнокръвен убиец. Смята се, че Роб, като дългогодишен приятел на О-Джей, знае истината, но въпреки всичко я отнася в гроба. Така и до ден днешен никой не знае дали той е виновен, а ако не е - кой всъщност е убиецът. Това си остава мистерия.\r\n \r\nПрез 2003 година пък Ким, една от трите дъщери на Роб и Крис, създава скандал покрай изтекъл нейн секс запис с тогавашния и приятел Рей. В Холивуд най-сигурният начин да станеш известен е да си част от огромен скандал, какъвто се оказва и този. Оттам нататък всеки човек в Америка, а и по света, знае името Ким Кардашян.\r\n \r\nДруг съществен момент, допринесъл за славата, е стартирането на реалити „Следвайте семейство Кардашиян,“  което започва да се излъчва през 2007 година. Оттогава досега, то буквално следи всяка част от живота на членовете на семейство Кардашян и Дженър. Ким, Клои, Кортни и Роб младши са деца на Роб и Крис, а Кендъл и Кайли, дъщери на Крис и Брус (Кейтлин) Дженър. Предаването им носи още повече слава, а също така и доходи. Не след дълго те стават толкова известни публични личности, че всеки ден в някое списание има статия за тях, доста често свързана с поредния скандал. Крис Дженър, като глава на семейството, е и мениджър на всичките си деца и управлява техните участия. Да, на Ким Кардашян и плащат да ходи на дискотека... \r\n \r\n", "date": "2019.03.12", "title": "Кланът Кардашян - как се става известен и богат?"}
{"url": "https://www.dnes.bg/rusia/2019/03/12/strogo-partien-vot-za-rusiia-ot-bylgarite-v-evroparlamenta.404432", "text": "Строго по партийни групи гласуваха българските евродепутати по резолюцията за състоянието на отношенията ЕС-Русия, приета днес от Европейския парламент.\n\r\nСоциалистите като един са против критичния тон на документа, изразяващ позицията на Европарламента. ГЕРБ и ДСБ са \"за\" с изключение на Владимир Уручев, който се въздържа. Четиримата евродепутати от ДПС, които са част от либералната парламентарна група, също са гласували в подкрепа на резолюцията, с която Европейският парламент обявява, че Русия повече не може да бъде стратегически партньор на Европа и призовава за ограничаване на сътрудничеството между Брюксел и Москва до няколко области от общ интерес като борбата с тероризма и организираната престъпност, стабилността в Близкия изток, киберсигурността и глобалното затопляне. \n                    \n                    \n                \r\nТака 9-ма българи са сред 402-мата евродепутати, подкрепили резолюцията: Андрей Ковачев, Андрей Новаков, Евай Майдел, Светослав Малинов, Асим Адемов, Неджми Али, Филиз Хюсменова, Илхан Кючук и Искра Михайлова.\r\nКъм Сергей Станишев, Георги Пирински, Петър Курумбашев и Момчил Неков от БСП се присъединява с гласа си и Ангел Джамбазки от ВМРО. Джамбазки, който членува в групата на консерваторите е един от малкото си съпартийци, който се разграничава от текста. Другият български консерватор Николай Бареков е сред въздържалите се. Емил Радев от ГЕРБ не е участвал в гласуването.\n\r\nСпоред Сергей Станишев в еврорезолюцията нямало нищо ново и не се предлагали решения.\n\r\n\"Позицията на БСП и на българските евродепутати-социалисти винаги е била последователна – срещу европейските санкции, наложени на Русия. Не заради липса на европейска солидарност и единство, а защото виждаме, че те просто не постигат нужния ефект. Вместо това вредят най-вече на страни като България\", добави Станишев.\n\r\nТой коментира и позитивния вот на ГЕРБ като заяви, че \"управляващите в България трябва да са наясно, че няма как единия ден да чертаем общи проекти за инвестиции в София, а на другия - да гласуваме документ за забрана за участие в нови големи проекти\". \n\r\nДепутатите от ГЕРБ не мотивираха своя избор, но по-голяма част от групата на ЕНП е гласувала по същия начин. Гласовете против идват главно от редиците на социалистите и комунистите.\n\r\nРезолюцията на Европейския парламент настоява за прекратяване на практиката за даване на \"златни\" визи и паспорти на руски олигарси, за спиране на газопровода \"Северен поток\" 2 и за преценяване дали всички нови енергийни проекти отговарят на европейските приоритети. Призовава се за ограничаване финансирането на партиите от чужбина, засилване на борбата срещу хибридните атаки. Русия трябва да изпълни Минските споразумения и да се откаже от анексията на Крим, се казва още в документа, който оценява отношенията между ЕС и Руската федерация.", "date": "2019.03.12", "title": "Строго партиен вот за Русия от българите в Европарламента"}
{"url": "https://www.dnes.bg/sofia/2019/03/12/policaite-otkriha-izcheznaliia-asen-ot-sofiia.404433", "text": "Столични полицаи откриха в късния следобед издирвания 13-годишен Асен Пендурков, съобщиха от МВР. \r\nМомчето е в добро здравословно състояние. \n По-рано днес от МВР съобщиха, че по молба на близките столичното Пето РУ издирва Асен Николаев Пендурков от София. Той е излязъл от дома си на 5 март. ", "date": "2019.03.12", "title": "Полицаите откриха изчезналия Асен от София"}
{"url": "https://www.dnes.bg/health/2019/03/12/4-prichini-da-ne-zaspivate-gladni.404300", "text": "В желанието си да отслабнем често допускаме една и съща грешка – пропускаме хранене. Някои хора не си създават навика да закусват, докато други не вечерят. И в двата случая това вреди на здравето и процеса на отслабване.\r\nАко вечер сте си лягали, пропускайки да хапнете нещо леко за вечеря, със сигурност знаете колко трудно е да заспите поради глада или колко неспокоен е сънят ви. Това е съвсем нормална реакция на организма. Той си иска необходимото му. Споделяме няколко причини, които ще ви убедят да не пропускате здравословната вечеря.\r\n\r\nТренирате интензивно във фитнеса, вдигате тежести, но си лягате гладни. Проучвания показват, че сънят на празен стомах лишава организма от важни хранителни елементи, които са необходими за изграждането и подхранването на мускулите. Когато гладувате, особено след интензивна тренировка, тялото започва да разрушава мускула за енергия. Ето защо след тренировка хапнете малко печена риба със свежа салата или по-леко месо.\r\n                    \n                    \n                Пийте достатъчно вода и не преяждайте. Комфортната пълнота в стомаха ще ви позволи да спите без смущения, докато оставяте на тялото си да извършва всичките си нощни процеси, включително възстановяване и изграждане на мускули.\r\n\r\nРедовното хранене в малки количества със здравословни храни, може да направи чудеса за вашата фигура и здраве. От друга страна пропускането на трите най-важни хранения за деня, забавя метаболизма. Още една причина да не си лягате без лека вечеря, е че на сутринта ще се събудите изключително гладни, което ще увеличи риска да закусите с нездравословни храни или да хапнете двойна порция овесени ядки.\r\n", "date": "2019.03.12", "title": "4 причини да не заспивате гладни "}
{"url": "https://www.dnes.bg/zvezdi/2019/03/12/djuliia-bocheva-sgodena-pohvali-se-s-prysten.404369", "text": "Актрисата Джулия Бочева се сгоди. Звездата от тийн сериала \"Революция Z\" публикува снимка на която се вижда пръстен върху безименния ѝ пръст и как тя държи мъжка ръка. Тя написа: \"И се чувстваш там. На мястото. На което принадлежиш\".\r\nПоследователите ѝ в Instagram и Facebook веднага я поздравиха, като написаха: \"Бъдете истински щастливи\", \"Честито! Много много любов и щастие\", \"Нямам търпение да го полеем!\" и т.н.\r\n \r\nДжулия явно е получила романтичното предложение около храма \"Александър Невски\" в столицата, тъй като снимката е направена на този фон.\r\n \r\n", "date": "2019.03.12", "title": "Джулия Бочева сгодена, похвали се с пръстен"}
{"url": "https://www.dnes.bg/notifikacii/2019/03/12/kakvi-riskove-kriiat-za-zdraveto-postite.404401", "text": "Седем седмици преди Великден започва Великият пост. Той е най-строг и продължителен, като целта му е християните да прочистят както телата, така и душите си.\r\nОт 10 март много хора започнаха да постят като изключиха всички животински продукти от менюто си. Важно е да се отбележи, че през целия пост може да се яде риба само два пъти – на Благовещение, но само ако не се пада през Страстната седмица, както и на Връбница. Не се яде месо след Неделя Месопустна, а млякото, млечните продукти и рибата се преустановяват след Неделя Сиропусна.\r\n \r\n\r\n \r\nСпоред специалисти по хранене и диетика, постът кара човек да се извиси на духовно ниво, но го лишава от ценни микроелементи. Някои дори препоръчват по-умерен пост, в който да присъстват млякото и млечните продукти.\r\n \r\nКогато не се яде месо, белтъчините, които липсват на организма, трябва да бъдат заместени с такива от растителен произход. В противен случай се нарушава балансът в организма.\r\n \r\nНедостатъчното количество белтъчини в тялото води до дефицит на витамините А, D, Е. Освен това често се появява анемия, защото месото и жълтъкът в яйцето са основни източници на желязо. Проблеми с кожата, разслояване на ноктите, обилен косопад, също могат да се появят заради ограничения в храненето.\r\n \r\nПо време на Великденските пости приемът на калории е силно ограничен. Това води до забавяне работата на метаболитната система, защото организмът се опитва да пести енергия, за да се чувства във форма.\r\n \r\n", "date": "2019.03.12", "title": "Какви рискове крият за здравето постите?"}
{"url": "https://www.dnes.bg/akoshtete-vqrvaite/2019/03/12/4-hrani-koito-se-boriat-s-proletnite-alergii.404371", "text": "Пролетта съвсем скоро ще е при нас. Колкото и да се радваме на слънчевото и топло време, на възможността за разходки и на по-дългия ден, пролетният сезон носи и нещо неприятно за някои хора. А именно - пролетните алергии, които причиняват хрема и затруднено дишане. От Elite Daily съобщават, че има няколко храни, с които може да облекчите симптомите. Ето и кои са те.\r\n\r\n \r\n\"Ананасът е чудесен източник на ензима бромелаин. Той може да облекчи течащия нос и алергичните реакции, особено тези, свързани с астма\", посочва Неда Върбанова, специалист по хранене. Дори да не намерите пресен ананас, може да заложите и на ананасово смути или да хапнете кубчета замразен ананас.\r\n\r\n\r\n \r\nТази риба е пълна с омега-3 мастни киселини, обяснява специалистът, а те също са помощник в борбата с пролетните алергии. \"Омега-3 борят възпаленията и проучванията показват, че хората, които консумират 2 порции на седмица, имат по-малко сенна хрема\", казва тя.  Затова се препоръчва да хапвате риба тон поне 2 пъти седмично, ако имате алергия.\r\n \r\n", "date": "2019.03.12", "title": "4 храни, които се борят с пролетните алергии"}
{"url": "https://www.dnes.bg/notifikacii/2019/03/12/mente-pensionerite-nagla-shema-chinovnicite-v-zatvora.404429", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Специализираният наказателен съд остави в ареста тримата задържани за схема с фалшиви пенсии в Силистра. Според прокуратурата директорът на НОИ в Силистра Милен Пенчев, както и Стоянка Симеонова и Тодор Тодоров, са участвали в организирана престъпна група за неправомерно отпускане на максимални пенсии чрез фалшиви документи. \n\n \"Това е една от най-наглите схеми. Създават се неверни, фалшифицирани досиета за работа и то в миньорския труд, където се пенсионираш рано и с висока пенсия, за хора, които не са стъпвали в мина, предимно в регион, в който няма мини, тоест сто процента измама\", обясни икономистът Владимир Каролев в \"Денят ON AIR\".\n                \n                \r\nСпоред него тези, които са организирали схемата, трябва да влязат в затвора задължително, а другите, получили пенсии, да върнат всички незаконно взети пари. По неговите думи държавните служители, които участват в държавни измами, трябва да губят статута си и правото на държавна пенсия. \n\r\n\"Корупцията е начин на мислене. Не приемам тезата, че понеже някой е беден, е корумпиран. Това е оправдание на крадците и мошениците\", категоричен беше Каролев. \n\r\nПо думите му хората не искат да си плащат осигуровките именно заради такива случаи, тъй като виждат, че няма значение дали го правят или не.\n\r\nСпоред него социалната политика трябва да бъде насочена към трайно болни хора и инвалиди, а не към тези, които работят на черно, а след това получават пенсия. По думите му, ако се намалят фалшивите ТЕЛК-ове, ще има повече пари и помощници за тези, които наистина имат нужда от тях.\n\r\n\"Трябва да се стимулира доброволната солидарност. В развития свят основните болници са неправителствени организации. Те не правят печалба. Създадени са от църкви и общини с доброволна солидарност. За да го направиш обаче, трябва да има някакви стимули\", коментира икономистът пред .", "date": "2019.03.12", "title": "Менте пенсионерите - нагла схема, чиновниците в затвора!"}
{"url": "https://www.dnes.bg/sofia/2019/03/12/izkustvo-i-dizain-v-palat-za-milioni-imotyt-v-boiana-struva-3-6-mln.404351", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България може да се гордее с палат на мечтите, който е на съвсем достъпно място в столичния квартал \"Бояна\". Къщата се продава за 3 600 000 евро, а за нея писа дори американският New York Times.\r\nСградата е дело на архитекта Атанас Панов, но цената драстично се покачва и от луксозното обзавеждане, включващо предмети на изкуството, диван от телешка кожа, дъбови настилки и облицовки, футуристични осветителни тела на няколко нива и дневна с изглед към Витоша. Това е най-скъпият имот в държавата. \n\n\r\n\"Къщата е изключителна. Застроената й площ е около 700 кв. м. Целият интериор е правен специално за имота. Сградата има две кухни - едната за обитателите, другата за обслужващия персонал. Интересното в тази къща е, че има оригинали на известни световни творци. Работихме с много хора, които имат отношение към дизайна. Изкуството е доста в къщата. Много дълго време обзавеждахме. В началото имотът беше в много лошо състояние. Отне ни 3 години, за да го обзаведем\", обясни архитект Александрина Ненкова, автор на интериорния дизайн на къщата. \n                    \n                    \n                \r\nТя сподели пред репортера на, че собственикът на имота не е българин.\n\r\n\"От къщата се виждат прекрасни гледки към Витоша и София. В нея има сауна, огромна спалня, фитнес, камина  - нищо не е случайно, във всичко има дизайн\", допълни тя.", "date": "2019.03.12", "title": "Изкуство и дизайн в палат за милиони! Имотът в \"Бояна\" струва €3,6 млн."}
{"url": "https://www.dnes.bg/akoshtete-vqrvaite/2019/03/12/shtrak-shtrak-3-syveta-za-perfektno-selfi.404372", "text": "Заснемането на любими и щастливи моменти е задължително - така ви остават спомени от хубавите периоди и разглеждането на стари снимки. В последните години селфитата станаха най-разпространения и обичан вид снимки, затова от Your Tango предлагат няколко съвета как да правите по-добри селфита.\r\n\r\n \r\nКато си правите селфи, винаги си представяте, че вие държите телефона и снимате. Но понякога позицията е неудобна и не излизате добре. Не е задължително вие да натискате копчето за снимка, може малко да разчупите нещата. Нагласете таймер за самоснимачка и поставете телефона или апарата някъде близо до вас. Може да пробвате и да направите снимка с камерата на компютъра или лаптопа. Тези снимки може да са с по-ниско качество, но пък хващат по-голяма част от вас и фона, а не само носа и челото ви, например.\r\n \r\n\r\n \r\nСнимайте само в дни, в които наистина се чувствате добре в кожата си и харесвате прическата, грима и тоалета си. Или просто в дни, в които сте много радостни и имате лъчезарно излъчване. Не е задължително да поствате селфи от работа, училище, разходка или бар всяка седмица, просто защото другите го правят. Важното е да се чувствате красиви и щастливи - тогава и селфитата излизат най-сполучливи.\r\n \r\n", "date": "2019.03.12", "title": "Щрак-щрак: 3 съвета за перфектно селфи"}
{"url": "https://www.dnes.bg/politika/2019/03/12/novite-samoleti-za-armiiata-dogovoreni-do-4-meseca.404430", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България може да договори новите самолети до 4 месеца. Това заяви генерал Съби Събев в \"Денят ON AIR\". В момента правителството води преговори с няколко компании за доставка на нови изтребители, като основен фаворит за сключване на сделката е американската компания Lockheed-Martin, която ще ни предостави 8 броя F-16. \n\n По думите му преговорите между българското правителство и компанията Lockheed- Martin могат да приключат до месец юли. Той обаче заяви, че е трябват поне 9 месеца, за да могат родните пилоти да могат да пилотират американските машини.\n\r\n\"Всичко зависи от това колко стегнато вървят преговорите. Има достатъчно време, за да се завършат - 4 месеца. Американците предлагат и комплексна подготовка за нашите летци. Това бе недостатък на шведска оферта. Необходимо е да действаме бързо. Обучението на опитните летци е 9 месеца. Ако изпратим по-млади, то подготовката може да отнеме до 2 години\", заяви Събев.\n                    \n                    \n                \r\nТой допълни, че F-16 е най-добрият изтребител, който България може да си позволи. Според него една ескадрила е напълно достатъчна, за да охранява въздушното пространство както на страната, така и на териториите около нас.\n\r\n\"F-16 e най-добрият от всички самолети. Той разполага с най-добрите съвременни системи. Това е самолет с много добър тактически радиус. С него ще можем да помагаме и на Македония. Една ескадрила ще осигури достатъчно охрана на България\", каза Събев пред .\n\r\nТой също така заяви, че страната ни ще може да ползва настоящите изтребители МИГ-29 най-много до 2024 година. Според него въпросните самолети вече са морално остарели и след 2024-та няма да има нужда от тяхното използване.", "date": "2019.03.12", "title": "Новите самолети за армията - договорени до 4 месеца"}
{"url": "https://www.dnes.bg/notifikacii/2019/03/12/nechoveshko-ludo-slovenka-si-otriaza-rykata-zaradi-383-000-evro.404328", "text": "Невероятен случай на опит за измама е разкрила полицията в Словения – 21-годишна жена, живееща в околностите на Любляна, умишлено си отрязала ръката до китката и поискала обезщетение от застрахователни дружества,  представяйки случилото се като инцидент при рязане на дърва за огрев с циркуляр. \n\r\nЗаедно с нея заради планирането и извършването на опита за измама са заподозрени трима мъже от Любляна – на 29, на 58 и на 63 години, в чийто дом всичко било планирано и се случило, пише Index.hr.\n\r\nЖената и най-младият мъж са оставени от съда в ареста, а другите двама мъже са били освободени. \n\r\nЗаради опита за застрахователна измама те са заплашени от затвор от една до осем години. \n                \n                \r\nПолицията е установила, че в края на миналата година заподозрените подробно са планирали измамата и са си поделили ролите при изпълнението й. След това са сключили застраховки за инцидент с високо застрахователно покритие с пет застрахователни компании. \n\r\nВ началото на тази година, след като вече били платили първите вноски по застраховките, 21-годишната жена умишлено си отрязала ръката с цел да представи това като инцидент при рязане на дърва за огрев. \n\r\n63-годишният мъж, участвал в опита за измама, й оказал първа помощ и извикал бързата помощ, а отрязаната част от ръката оставил на мястото на „инцидента“. По-късно полицията е занесла тази част от ръката в болницата, където лекарите са успели да я зашият, спасявайки жената от инвалидност.  \n\r\nНяколко дни след „инцидента“ заподозрените поискали от застрахователите обезщетения, но полицията разкрила опита за измама. \n\r\nАко измамата беше „минала“, 21-годишната жена щеше да получи от застрахователните дружества 383 000 евро обезщетение, а вероятно и над 3 000 евро доживотна месечна рента за инвалидност. Общата сума, която застрахователите можеха да претърпят като загуба, достига до 3 милиона евро. \r\n ", "date": "2019.03.12", "title": "Нечовешко, лудо: Словенка си отряза ръката заради 383 000 евро "}
{"url": "https://www.dnes.bg/rusia/2019/03/12/rusiia-se-gotvila-za-voina-s-nato-pyrvata-cel-baltiiskite-strani.404425", "text": "Русия ще опита да повлияе на изборите за Европейски парламент, ще продължи операциите за разузнаване и оказване на влияние срещу Запада и ще се готви за въоръжен конфликт с НАТО, според доклад за заплахите на сигурността  на естонското разузнаване. \n\n\n Документът на службата е от 70 страници.\n\r\nВ него се разкриват действията и целите на руските разузнавателни служби в Естония, съобщава NBC.\n\r\nРусия вероятно ще се намеси на евроизборите през май, като предимно ще се съсредоточи върху големите страни членки Германия, Франция и Италия, тъй като може да окаже по-голямо влияние върху разпределението на местата в Европейския парламент.\n                    \n                    \n                \r\n\"Много е вероятно Русия да се опита да се намеси на изборите за Европейски парламент, за да си осигури колкото е възможно повече места за проруските или евроскептичните политически сили\", обявява Мик Маран, шеф на външното разузнаване на Естония.\n\r\nОтбелязва се, че руските служби ще продължат с мащабната кампания за кибершпионаж срещу Запада. \r\nСпецслужбите на Русия събират информация, включително чрез подслушване на комуникациите на цивилни граждани във и извън страната.\n\r\nНабляга се и на военните действия на Русия. През миналата година се е засилило струпването на руски въоръжени сили по западната граница, като са разположени седем нови полка на по-малко от 50 километра от границата. Повечето са разположени до Украйна и Беларус, но една дивизия е близо до естонската граница.\n\r\n\"Руските въоръжени сили се подготвят за възможна война на широк фронт\", се алармира в доклада. Пояснява се, че \"руските въоръжени сили постоянно практикуват широк военен конфликт с НАТО\". Ръководството на Русия се страхува от разпространението на демокрация и лидерите на руските въоръжени сили вярват, че ще започне военен конфликт с НАТО в резултат на \"цветна революция\" в една от съседните държави на Русия.\n\r\nАко избухне конфликт, Русия най-вероятно първо ще атакува балтийските държави, но конфликт между Русия и НАТО ще доведе и до нападения в Западна Европа.\n\r\nВладимир Путин продължава да следи изкъсо ситуацията в Беларус. Ако нещо се случи лично с президента Александър Лукашенко или с режима му, ще възникне голям риск от бързи военни действия на Русия, за да се предотврати превръщането на Беларус в прозападна демокрация, предупреждава Естония.", "date": "2019.03.12", "title": "Русия се готвила за война с НАТО, първата цел – балтийските страни "}
{"url": "https://www.dnes.bg/obshtestvo/2019/03/12/vremeto-v-sriada-valejite-spirat-gradusite-leko-nagore.404367", "text": "Дъждовете, които днес обхванаха голяма част от страната, постепенно ще спират и утре градусите леко ще тръгнат нагоре, сочи прогнозата за времето на НИМХ.\n\r\nПрез нощта от северозапад валежите ще продължават да отслабват и спират, а облачността ще се разкъсва и намалява. Вятърът ще отслабне. Минималните температури ще са между минус 2 и 3 градуса.\n\r\nУтре ще бъде предимно слънчево, със слаб до умерен вятър от изток-североизток. Дневните температури ще се повишат и максималните ще бъдат между 8 и 13 градуса, в София - около 8 градуса.\n\r\nНад Черноморието ще бъде предимно слънчево. Ще духа до умерен североизточен вятър. Максималните температури ще са 8-9 градуса. Температурата на морската вода е 7 градуса. Вълнението на морето ще бъде 3-4 бала.\n                    \n                    \n                \r\nНад планините ще преобладава слънчево време с временни увеличения на облачността, но само на отделни места е възможно да превали слаб сняг. Ще духа умерен вятър от изток, който през деня постепенно ще се ориентира от юг, а по най-високите части на Рила и Пирин - от запад-югозапад. Максималната температура на 1200 метра ще бъде около 4 градуса, на 2000 метра - около минус 4 градуса.\n\r\nВ четвъртък облачността отново бързо ще се увеличи и през втората половина от деня в Западна България ще превали слаб дъжд, в планините - слаб сняг. Вятърът ще се обърне от югоизток и дневните температури още малко ще се повишат.\n\r\nПрез нощта срещу петък и в петък до обяд на отделни места и в Източна България ще има слаби превалявания от дъжд, в планините и планинските райони над 900-1000 м - от сняг. Вятърът ще се ориентира от запад-северозапад, в повечето райони ще бъде слаб. Минималните температури ще се задържат около нулата, а дневните ще са между 10 и 15 градуса. \r\n ", "date": "2019.03.12", "title": "Времето в сряда: Валежите спират, градусите леко нагоре"}
{"url": "https://www.dnes.bg/notifikacii/2019/03/12/sagata-gulnara-teatralen-proces-komandosi-samoubiistvo-s-ocet.404364", "text": "Полицейски претърсвания, ad hoc процес, служител, който се самоубива с оцет. В разказите на 20-годишната Иман Каримова, дъщеря на изпадналата в немилост дъщеря на бившия узбекски президент Гулнара Каримова. \n\r\nВ пост-социалистическата държава дъщерята на Ислам Каримов беше една от най-привилегированите и богати хора, до ареста си през 2014 година, вероятно извършен по заповед на баща й. Историята на Гулнара прилича на разказ за морала: Суета, корупция, високомерие и евентуално падение, на фона на семейни дрязки и застаряващ автократ. \n\r\nЗа света извън Узбекистан повечето неща остават обвити в мистерия. Дъщерята на Гулнара - Иман, която на практика е прекарала последните пет години като заложница на узбекските власти, разказва за преживяното пред Guardian. \n                \n                \r\nНовата информация по \"Сагата Гулнара\" повдига въпроси за действията на новия президент на Узбекистан Шавкат Мирзийоев, който се представя като реформатор.\n\n\r\nПред Guardian Иман Каримова е предоставила и видео, вероятно заснето преди седмица в Ташкент, където майка й е била под домашен арест. На кадрите се вижда как Гулнара е буквално извлечена от апартамента от гардове. Узбекските власти твърдят, че тя е била преместена в затвор, защото е нарушила условията на домашния си арест. \n\r\nОбразът на неспретнатата Гулнара, довлечена в затвора в нощница и розови чехли е далеч от блясъка й от преди няколко години, когато тя се снимаше в скъпи видео клипове, пусна собствена колекция парфюми, организираше модни дефилета в Ташкент с гости като Стинг и Жерар Депардийо.\r\nМиналата седмица американската прокуратура обвини Каримова в искане и получаване на подкуп от 965 млн. долара от международни телекомуникационни компании. В замяна Гулнара уреждала да получат лицензи. Тя е обект и на разследване от антикорупционни органи в Швейцария и Швейция. Отрича всички обвинения. \n\r\nНейният баща управляваше с твърда ръка Узбекистан след разпада на СССР от 1991 г. до смъртта си през 2016 г. Режимът му бе критикуван особено остро през 2005 г., когато властите потушиха жестоко протест на мирни граждани. Каримов е обвинен и в измъчване на политическите си опоненти, както и за експлоатация на детски труд по време на събиране на реколта от памук. \n\r\nДокато икономиката на пост-социалистическата страна се сриваше и милиони узбекистанци работеха в ужасни условия или търсеха спасение в Русия, двете дъщери на Ислам Каримов водеха луксозен живот, редовно сменяйки обстановката между Узбекистан и запада. \n\r\nПрез 2014 година обаче Каримова изпадна в немилост, след като обвини сестра си в конспирация, а майка си във вещерство. Не след дълго Гулнара изчезна от общественото полезрение. \n\r\nИман Каримова разказва, че посетила Ташкент в началото на 2014 г., когато е била на 15 г. и се е готвела за изпити в колежа Брайтън, частно британско училище, в което е учела предишните три години. Една сутрин командоси се спуснали по въжета до балкона на апартамента в Ташкент, където Гулнара и Иман живеели. Приятели, които били на гости на двете били отведени с торби на главите си, а Иман и Гулнара били затворени в апартамента. Командосите отнели всички електронни устройства и документи, включително домашното на Иман. \n\r\n\"Скоро нашите бодигарди се върнаха, но вече имаха различни инструкции\", твърди Иман. Сега те били надзиратели, а не телохранители. \n\r\n\"Майка ми искаше да се свърже с дядо по телефона, но не можеше\", казва Иман. Гулнара така и не вижда баща си повече. \n\r\nТова е началото на публична сага, която продължава години. В следващата година и половина Иман и Гулнара са заключени в имение извън Ташкент заедно с двама служители на Каримова. Един от тях, жена в средата на 30-те си години на име Валентина, се оплакала на Иман, че не й е разрешено да се види с децата си. Разказала, че семейството й получава заплахи. Една сутрин Иман видяла доктори да изнасят Валентина на носилка. \n\r\nПо-късно семейството на Валентина обяснило на Иман, че жената от отчаяние е изпила големи количества индустриален оцет. Това я убило. \n\r\nДо 2017 година нямаше публично потвърждение за случилото се с първата дъщеря на Узбекистан. Тогава прокуратурата обяви, че Гулнара е осъдена на пет години домашен арест през 2015 г. \n\r\nИман разказва, че случаят бил гледан не в съда, а в къщата, където тя и Гулнара били държани. Младата Каримова описва, че един ден през август 2015 г. конвой от коли пристигнал в къщата, заедно със съдия, прокурори и назначен от държавата защитник. Адвокатката била толкова нервна, че треперела. Делото продължило няколко часа и се провело в кухнята. \n\r\nНе след дълго и присъдата била издадена. Иман била преместена далеч от майка си, в правителствена къща извън Ташкент, където е държана заключена и изолирана от света. От време на време охранители я откарват за среща с майка й, чиято къща е оборудвана с метални решетки в коридорите, така че Гулнара да е изолирана само в една стая. \n\r\nПрез 2016 г., когато Ислам Каримов почина, неговата съпруга и другата му дъщеря Лола бяха утешени от Владимир Путин на погребението. Гулнара подозрително отсъстваше. Иман тогава е освободена от своеобразния си затвор, но не може да напусне страната още поне две години. Приятелите й били предупредени от полицията да не общуват с нея. \n\r\nУзбекските власти вече разрешават на Иман да пътува и след годините на изпуснато образование, тя живее в Лондон и се опитва да навакса. Тя се надява да следва политически науки в университета. Тя и брат й, Ислам Каримов-младши, искат да окажат натиск на узбекските власти да пуснат майка им. Те казват, че тя има сериозни здравни проблеми, нуждае се от две операции, но не й е разрешено да отиде на лекарски преглед. Трансферът й в затвор от миналата седмица е накарало децата на Гулнара да говорят публично. \n\r\n26-годишният Ислам признава, че майка му е обвинена в сериозни престъпления. \n\r\n\"Да, тя трябва да се изправи пред съда в Швейцария, да, трябва да мине през правосъдната система, но онова, което се случва с нея, е тоталното й унищожение като човек и майка\", казва Ислам. \n\r\nДвамата срещат неочаквана подкрепа в лицето на организации за защита на човешките права, които до скоро със същата ярост критикуваха майка им за ролята й в режима на Каримов. \n\r\n\"Гулнара Каримова си остава мразена и ненавиждана от много узбеки за добре документираната й корупция и затваряне на очите за истинските мъки на обикновените хора, но дори и тя заслужава справедлив процес\", казва Стив Суърдлоу, експерт по въпросите на Централна азия към Human rights watch. Той твърди, че узбекските власти трябва да дадат прозрачност по детайлите на делото срещу Гулнара и да й осигурят адвокат. \n\r\nСинът й вярва, че отношението към майка му е знак, че правителството в Ташкент не осигурява нищо повече от \"козметични промени\" в системата, изградена от дядо му. \n\r\nТой също така вярва, че властите са уплашени, че Каримова може да уличи много от текущия политически елит в икономически престъпления, извършени по времето на баща й .\n\r\n\"Толкова много неща ще излязат и те всички са свързани с тях\", казва Ислам Каримов-младши.", "date": "2019.03.12", "title": "Сагата Гулнара: Театрален процес, командоси, самоубийство с оцет"}
{"url": "https://www.dnes.bg/usa/2019/03/12/eto-koi-sprial-toka-vyv-venecuela-vinovnikyt-e-trymp.404427", "text": "Венецуелските власти наредиха днес на американските дипломати да напуснат страната в срок до 72 часа, след като президентът Николас Мадуро обвини американския си колега Доналд Тръмп в \"киберсаботаж\", предизвикал най-тежката електрическа авария в историята на страната, предадоха Ройтерс и ТАСС, цитирани от БТА. \n\nВенецуелският външен министър Хорхе Ареаса съобщи в Туитър, че американските дипломати във Венецуела трябва да напуснат страната в срок до три дни след провала на преговорите за запазване на \"секциите за защита на националните интереси\" в двете държави.\n\r\n\"Присъствието на венецуелска земя на тези служители създава риск за мира, целостта и стабилността на страната\", се казва в изявление на правителството.\n                    \n                    \n                \r\nДържавният департамент съобщи вчера, че ще изтегли служителите си от Венецуела тази седмица, като заяви, че присъствието им се е превърнало в ограничение за политиката на САЩ.\n\r\nГлавният прокурор на Венецуела Тарек Сааб заяви днес, че е поискал от Върховния съд да започне разследване срещу опозиционния лидер Хуан Гуайдо по подозрение в участие в \"саботаж\" на електроснабдителната система на страната.\n\r\nХулио Кастро от венецуелска неправителствена лекарска организация съобщи в Туитър снощи, че 24 души са починали в държавни болници от спирането на тока миналия четвъртък досега, посочи Ройтерс.\n\r\nВенецуела се опитва да възстанови електроподаването, след като на 7 март столицата Каракас и повечето щати във Венецуела останаха без електричество заради авария в най-голямата ВЕЦ в страната.\n\r\n\r\n ", "date": "2019.03.12", "title": "Ето кой спрял тока във Венецуела! Виновникът е Тръмп "}
{"url": "https://www.dnes.bg/stranata/2019/03/12/izpraviat-pred-syd-pedofili-v-blagoevgrad.404416", "text": "Двама мъже от Благоевград и Петрич застават пред съда за блудства с деца.\n\n\r\nПо обвинителен акт на Районна прокуратура – Благоевград на съд е предаден Б. Р. за това, че в периода от 16 до 21 май 2018 г., в къща в Благоевград, извършил действия с цел да възбуди и удовлетвори полово желание без съвкупление с 13-годишно момиче. Чрез използване на мобилен апарат, мъжът създал порнографски материал – видеоклип, изобразяващ реални блудствени действия с участие на детето, пише \". \n\r\nОсвен това обвиняемият Р. държал на компютъра си файлове, чието съдържание изобразява открито сексуално поведение, за чието създаване са използвани лица от двата пола, ненавършили осемнадесет години.\n                    \n                    \n                \r\nОбвиняемият К.М. пък е изправен на подсъдимата скамейка по обвинение на Районна прокуратура – Петрич за блудство. Престъпното деяние е било извършено от мъжа около 9 ч на 23 юни 2018 г. в магазин в гр. Петрич. Срещу пострадалото четиринадесетгодишно момиче К.М. употребил сила, с цел да възбуди и удовлетвори полово желание без съвкупление.\n\r\nПредстои двете наказателни производства да продължат в съда.", "date": "2019.03.12", "title": "Изправят пред съд педофили в Благоевград"}
{"url": "https://www.dnes.bg/notifikacii/2019/03/12/i-policiiata-shte-razsledva-sluchaia-s-poboia-v-gabrovo.404420", "text": "Полицията е завела преписка за престъпление по член 131, алинея 1, точка 12 от Наказателния кодекс срещу непълнолетно момиче, нанесло побой в центъра на Габрово над друго малолетно момиче. Инцидентът е станал в неделя около 12.00 часа на улица \"Опълченска\", а сигналът е подаден вчера.\r\nМатериалите по преписката, която третира причиняване на телесна повреда по хулигански подбуди, ще бъдат изпратени на Районната прокуратура, съобщиха от Областната дирекция на МВР.\n\r\nАгресията между 15-годишното момиче, ученичка в гимназия в града, и пострадалата малолетна, която учи в друго училище, е била записана във видеоматериал и е била разпространена в социалните мрежи. Случаят е предизвикал възмущение и гневни коментари в общността, а от отдела за закрила на детето в Габрово са се самосезирали.\r\n                \n                Случаят се проверява и от детската педагогическа стая, разпитани са момчето, записало видеоматериала, както и други пасивни наблюдатели.\r\nТова не е епизод, това са децата на обществото и то трябва да бъде съпричастно, директорът на РУО в Габрово Георги Маринов пред БТА.\r\nПо думите му за насилието е важно да се говори в семейството, дори по-големи ученици могат да се превърнат в медиатори. Поведението на агресивното момиче ще бъде разгледано, ще има санкции, още вчера в училището са предприели действия, имало е разговори с децата, обясни Маринов.\r\nСпоред него трябва да има санкции и механизми, такива прояви да се свеждат до минимум. С учениците по-често трябва да разговарят педагогически съветници и психолози, да има разговор и общуване, но непременно в тях да се включат и родителите.", "date": "2019.03.12", "title": "И полицията ще разследва случая с побоя в Габрово"}
{"url": "https://www.dnes.bg/zvezdi/2019/03/12/biograf-uiliam-i-keit-se-zapoznali-v-detstvoto.404406", "text": "Всеизвестно е, че Кейт Мидълтън и принц Уилям са се срещнали, когато са учили в университета „Сейнт Андрюс“ в Шотландия, но се оказва, че двамата се познават от много по-рано, когато са били едва на по 9 години.\r\nКейт учила в „Сейнт Андрюс“ в град Пангбърн, Бъкшър, а Уилям в пансиона Ладгроув и между двете учебни заведения често са се провеждали спортни съревнования.\r\n \r\nПо думите на кралския биограф и автор на книгата „Кейт: Бъдещата кралица“ Кейти Никъл, Уилям веднага привлякъл вниманието на Мидълтън.\r\n \r\n„Кейт малко се вълнувала по това време от момчета, но появата на принца силно привлякла вниманието ѝ. Тогава те са били на по 9 години и това е било по време на хокеен мач между отборите на училищата. Уилям, подобно на Кейт, също обожава спорта и бе един от най-добрите играчи по хокей и ръгби.“\r\n \r\nДенис Олфорд, учителката на Кейт Мидълтън, също сподели спомените си: „Помня, когато Уилям пристигна на хокейния мач. Всички наши момчета искаха да знаят защо са пристигнали толкова много коли, защото преди не е имало такова нещо. В тези коли бяха полицията и охраната на принца.“\r\n\r\n", "date": "2019.03.12", "title": "Биограф: Уилям и Кейт се запознали в детството "}
{"url": "https://www.dnes.bg/obshtestvo/2019/03/12/nasilie-omraza-gniav-15-godishna-prebi-syuchenichka-a-momche-snima.404388", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Видео с жесток побой се появи в социалната мрежа. На него 15-годишно момиче пребива своя връстничка в Габрово. Сблъсъкът между двете е станал в центъра на  града в неделя следобед. Докато побоят се случва, момче снима отстрани. \r\nВидеото е качено в социалните мрежи и за часове е видяно от  стотици потребители. Момичето и преди  е имало проблеми с поведението ѝ в клас.\r\nНасилничката е  тренирала бокс и неведнъж е порицавана заради поведението си. Потърпевшата  е седмокласничка в друго училище. Отървала се е с охлузвания в тила.\r\nПедагогически съвет ще решава каква да е съдбата на 15-годишното момиче, нападналo съученичката си. \n                    \n                    \n                \r\nПри опит да разговаря с директора и помощник-директора на гимназията за случая, екипът на  беше изгонен и заплашен с полиция. \n\r\nПроверка извършват и от Регионалното управление на образованието. След разпространението на скандалното видео по случая се самосезираха и от Държавната агенция за закрила на детето. А непълнолетните момичета ще бъдат разпитани.", "date": "2019.03.12", "title": "Насилие, омраза, гняв...15-годишна преби съученичка, а момче... снима!"}
{"url": "https://www.dnes.bg/notifikacii/2019/03/12/eksperti-bezjichnite-tehnologii-vodiat-do-rak.404368", "text": "В джоба на почти всеки почитател на Apple вече има по едни AirPods – безжичните малки слушалки на компанията, които трябва да ни спасят от удушаващите кабели. Но не плащаме ли висока цена за удобството, да не се оплитаме в жици на път за работа или докато се разхождаме по улицата?\r\nСпоред доклад на Обединените нации и Световната здравна организация, AirPods, както и редица други безжични технологии водят до рак. Близо 250 експерти са подписали петиция за повишаване на ограниченията за устройствата, които излъчват радиочестотна  радиация.\r\nТъй като AirPods влизат дълбоко в ушите, според учените, те представляват най-голям проблем. Те правят уязвими чувствителните органи на слуховия апарат, като ги излагат на директна радиочестотна радиация. А от там, вълните отиват директно в мозъка и предизвикват злокачествени образувания.\r\n                \n                Все още не може да бъде напълно доказано, че определени устройства влияят на човека, но при изследванията върху мишки, се оказва, че безжичните технологии могат да бъдат свързани с развиването на ракови клетки. Още по-плашещо е, че в някои от случаите, опасната радиация е в степени по-ниска от тази, която е максимално допустима според здравните и федерални организации.\r\nСамо през 2018 година, Apple са продали близо 28 млн. от малките си бели слушалки, а през 2017 – 17 милиона. Сега, в процес на изработка е новият модел, който ще заложи на още по-чист звук и ще привлече още повече хора.\r\nНо, може би, не само музиката бива вкарвана в главата ти чрез тях.\r\nСлушалките се свързват с телефона чрез bluetooth – популярният метод за безжично свързване на малки разстояния. Той оперира чрез ниско-честотни радио вълни.\r\nНай-популярният и добре познат риск от радиовълните е изгарянето, тъй като във високи нива, те започват да повишават температурата си. \r\nКогато са изложени на тази радиация, животните все по-често започват да страдат от репродуктивни, неврологични и генетични увреждания. Тези форми на енергия са достатъчно силни, че да „разклатят“ атома, но не и да променят цялостната му структура.\r\nОще миналата година, подобно изследване, което твърди, че радиовълните причиняват рак, е публикувано от Националния здравен институт. Агенцията по изследване на рака също включи електромагнитните полета в списъка си с възможни канцерогени.", "date": "2019.03.12", "title": "Експерти: Безжичните технологии водят до рак"}
{"url": "https://www.dnes.bg/notifikacii/2019/03/12/hvanaha-britanec-za-grabeji-imal-53-samolichnosti.404399", "text": "41-годишен англичанин, издирван за множество въоръжени грабежи, е задържан в Бургас, съобщиха от полицията.\r\nТой се е представял с 53 различни самоличности.\r\nМъжът е обявен за международно издирване с издадена европейска заповед за арест от властите в Кралство Великобритания. Сигналът за местонахождението му е постъпил около 11.45 ч. на 11 март т.г., чрез дирекция \"Международно оперативно сътрудничество\" (ДМОС).\r\nТой е задържан около 13.00 часа в близост до Гимназията за изучаване на чужди езици \"Васил Левски\" в к-с \"Лазур\".\r\nАнгличанинът е приведен в ареста на ОДМВР - Бургас, като предстои процедура по екстрадиране и предаването му на британските власти.\r\nПо случая са уведомени дирекция \"Международно оперативно сътрудничество\" и Бургаската окръжна прокуратура.", "date": "2019.03.12", "title": "Хванаха британец за грабежи, имал 53 самоличности"}
{"url": "https://www.dnes.bg/eu/2019/03/12/shte-se-prebori-li-tereza-mei-za-sdelka-po-brexit.404428", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тереза Мей отправи молба към депутатите във Великобритания да подкрепят сделката по Brexit. Тази вечер ще се проведе ключово гласуване в страната, от което трябва да стане ясно дали народните представители в Обединеното кралство ще подкрепят развода между страната и Европейския съюз. \n\n Юнкер бе категоричен, че Великобритания няма да получи трети шанс да постигне споразумение. Двете страни в този развод постигнаха споразумение за бъдещите отношения между Лондон и Брюксел. Пробивът на Тереза Мей беше приет със смесени чувства на Острова.\n\r\n\"Очаква се нов провал за Тереза Мей. \"Северноирландската партия\", която я подкрепя, каза, че няма да гласува. Консерваторите също няма да гласуват. Нито пък Корбин. Вероятно няма да има Brexit без сделка. ЕС е поставен в деликатна позиция с напускането на Великобритания. Островът не знае какво иска – страната е разделена. Онези, които предизвикаха Brexit, вече не са във властта, за да не поемат отговорността\", посочи журналистът и анализатор Асен Агов. \n                    \n                    \n                \r\nСпоред него Brexit ще ни струва много скъпо на всички. \n\r\n\"Абсурдната епопея на Brexit буди тъжен смях у всички ни. Бюджетът на ЕС ще се срине без парите, които внася Великобритания. Нашата вноска за бюджета ще нарасне. Това ще трябва ние данъкоплатците да го плащаме. ЕС изпада в нездрава позиция. Затъваме в догадки какво може да се случи. Младите великобританци искат страната им да остане в ЕС\", добави той в \"Денят ON AIR\". \n\r\nЛюбомир Кючуков от \"Института за икономически и международни изследвания\" подчерта, че самият начин, по който Тереза Мей е подредила гласуванията, отхвърля варианта за Brexit без сделка. \n\r\n\"Ако политическите декларации не дадат резултат, то утре ще се проведе гласуването за развод без сделка. Това няма как да мине в парламента. След това идва още едно гласуване. Ако и то не даде резултат – ще настъпи политически блокаж. Тереза Мей прехвърли отговорността към парламента. Настроенията във Великобритания са много тежки. Brexit ще струва скъпо на Европа и Великобритания и то не само като пари. В ЕС има някаква нагласа да се слеят двата периода – преходният от 21 месеца, който трябваше да регламентира бъдещите отношения между ЕС и Обединеното кралство, и процесът по напускането на общността. Brexit създаде политическа криза, която раздели политиката и обществото в страната\", категоричен бе той пред .", "date": "2019.03.12", "title": "Ще се пребори ли Тереза Мей за сделка по Brexit?"}
{"url": "https://www.dnes.bg/notifikacii/2019/03/12/volkswagen-se-nasochva-s-pylna-sila-kym-elektromobilite.404410", "text": "Германската автомобилна компания Volkswagen планира да произвежда с 50% повече електромобили от първоначално поставената цел през следващите 10 години. Увеличаването на производството на електрически автомобили до 22 млн. засилва прехода към електромобили, пише Bloomberg.\r\nVolkswagen е единствената компания в индустрията, която се фокусира върху електрическата мобилност до такава степен, коментира изпълнителният директор на производителя Херберт Дийс във вторник.\r\nДийс е под натиск, за да намери начин компанията да спести пари, докато се инвестира все повече в най-голямата трансформация на производителя през последните десетилетия. Volskwagen ще вложи 44 млрд. евро до 2023 г. в производството на електромобили и свързани превозни средства.\r\n                \n                \"Ако компанията запази нивото на печалба от 2018 г., това ще бъде голямо постижение на фона на търговската война между Вашингтон и Пекин и понижението на потребителското търсене на най-големия автомобилен пазар в света – Китай\", обясни Дийс в интервю за Bloomberg.\r\nАкциите на германската компания поскъпнаха с 0.4% на днешната сесия във Франкфурт.\r\nVolskwagen планира да продава акции от подразделението си за камиони Traton SE. Скоро ще бъде обявена точната дата за изпълнението на плана, като през следващите дни компанията ще оценява пазарните условия, заявява Дийс. Пазарната оценка на Traton SE е близо 30 млрд. евро.\r\n", "date": "2019.03.12", "title": "Volkswagen се насочва с пълна сила към електромобилите"}
{"url": "https://www.dnes.bg/notifikacii/2019/03/12/mrysniiat-vyzduh-ubiva-poveche-hora-ot-pusheneto.404407", "text": "Замърсяването на въздуха е причинило смъртта на 8,8 милиона души през 2015 г. - почти двойно повече от предишните изчисления за 4,5 милиона, предаде Ройтерс, позовавайки се на учени от Германия и Кипър.\n\n\n\r\nСпоред данни на Световната здравна организация пушенето причинява смъртта на 7 милиона души по целия свят всяка година. Учените призовават за спешно спиране на изгарянето на изкопаеми горива.\n\r\nВ Европа замърсяването на въздуха е довело до смъртта на около 790 000 души, между 40 и 80 процента от които от сърдечносъдови заболявания, като инфаркт и инсулт.\n\r\n\"Тъй като по-голямата част от праховата материя и другите замърсители на въздуха в Европа се дължат на изгаряне на изкопаеми горива, трябва спешно да преминем на други енергийни източници\" каза един от авторите на публикацията - проф. Йос Лилефелд от института по химия \"Макс Планк\" в Майнц и Кипърския институт в Никозия.\n                \n                \r\n\"Когато употребяваме чиста и възобновяема енергия не само изпълняваме Парижкото споразумение за ограничаване на ефекта от глобалното затопляне, но и намаляваме с до 55% смъртността от замърсяването на въздуха в Европа.\"\n\r\nПубликацията в \"Юръпиън харт джърнъл\" разглежда съдържанието на озон и на фини прахови частици във въздуха. Те са особено опасни за здравето, тъй като проникват дълбоко в белите дробове и могат дори да преминат в кръвта.\n\r\nПраховите частици с диаметър под 2,5 микрона са по-опасни от считаното досега. Те са основна причина за дихателни и сърдечносъдови заболявания. В публикацията се препоръчва да се намали приетата в Европейския съюз норма, която сега е 25 микрограма на кубически метър въздух и е с 2,5 пъти по-висока от препоръчаната от СЗО.\n\r\n\"В САЩ, Австралия и Канада препоръчаната от СЗО норма се прилага като основа в законодателството и това също е необходимо в ЕС.\"\n\r\nВсяка година замърсяването на въздуха причинява по 120 допълнителни случая на смърт на 100 000 души, а в Европа това нарастване е с до 200 случая на 100 000 души.\n\r\n\"Пушенето може да се избегне, но замърсяването на въздуха не може,\" каза другият автор - проф. Томас Мунцел от катедрата по кардиология в Медицинския университетски център в Майнц, Германия. \n\r\n/БТА/", "date": "2019.03.12", "title": "Мръсният въздух убива повече хора от пушенето"}
{"url": "https://www.dnes.bg/eu/2019/03/12/niama-sdelka-za-brexit-britanskiiat-parlament-ne-zastana-zad-tereza-mei.404431", "text": "Британският парламент отхвърли сделката за Brexit, сключена от британския премиер Тереза Мей с Европейския съюз. \n\n\n\n\n 391 депутати  в Камарата на представителите гласуваха против споразумението, а 242 го подкрепиха.\n\r\nТова е голямо поражение за плана на Тереза Мей за излизане на Обединеното кралство от ЕС на 29 март. \n\r\nТя договори този текст от близо 600 страници след дълги месеци преговори и отхвърлянето му поставя въпроса за оцеляването й начело на правителството, отбеляза Франс прес, цитирана от БТА.\n\r\nКамарата на общините на британския парламент отхвърли текста с голямо мнозинство и на 15 януари.\n                    \n                    \n                \r\nДепутатите ще гласуват утре дали Великобритания да излезе от ЕС без сделка - сценарии, от който особено се боят икономическите среди.\r\nВеднага след второто си поражение в Камарата на общините Тереза Мей направи изявление пред депутатите с пресипнал глас заради грип, пише АФП. В него тя заяви, че е решена да приложи резултатите от референдума за напускане на ЕС, но в същото време е и убедена, че най-добрият начин е Великобритания да излезе от ЕС със споразумение. Ако все пак депутатите решат, че сделка няма да има, политика на правителството ще бъде да приложи тяхната воля.\n\r\nТереза Мей обяви, че ако Камарата на общините реши, че иска удължаване на член 50, то кабинетът също ще се опита да договори това с Брюксел. \n\r\nПарламентът ще трябва да реши какво точно иска и дали иска и провеждането на втори референдум, бяха думите на Тереза Мей.\n\r\nЛидерът на опозиционната Лейбъристка партия Джеръми Корбин заяви пред депутатите, че \"споразумението за Brexit е мъртво\". Той призова депутатите да приемат неговите предложения за по-мек Brexit. \n\r\nГоворител на президента на Европейския съвет Доналд Туск заяви: \"Съжаляваме за изхода от гласуването тази вечер и сме разочаровани, че британското правителство не успя да осигури мнозинство за Споразумението за излизане, договорено между двете страни през ноември. От страна на ЕС, ние направихме всичко възможно, за да постигнем споразумение. Давайки допълнителни гаранции през декември, януари и вчера, е трудно да видим какво друго можем да направим. Ако има изход от настоящата задънена улица, то той се намира в Лондон\".\n\r\nВеликобритания няма да получи преходен период след Brexit без сделка, която да бъде ратифицирана от британския парламент, предупреди по-рано днес Мишел Барние, преговарящият за Brexit от Европейската комисия, предадоха световните агенции.\n\r\n\"Слушайки дебатите в Камарата на общините, ми се струва, че там има опасна илюзия, че Великобритания може да се възползва от преходен период при липсата на споразумение за излизане от ЕС\", коментира Барние в Туитър. \n\r\n\"Нека да бъда ясен, единствената законова база за преходен период е споразумение за напускане от ЕС. Ако няма споразумение за напускане, то това означава, че няма да има и преходен период\", закани се той.", "date": "2019.03.12", "title": "Няма сделка за Brexit! Британският парламент не застана зад Тереза Мей "}
{"url": "https://www.dnes.bg/notifikacii/2019/03/12/izdirvat-13-godishniia-asen-v-neizvestnost-e.404421", "text": "Столичното Пето РУ отново издирва 13-годишния Асен Николаев Пендурков от София по молба на близките му. Той е излязъл от дома си на 5 март т.г. и до момента е в неизвестност, съобщи СДВР.\r\nМомчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки.\r\nХората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР.", "date": "2019.03.12", "title": "Издирват 13-годишния Асен, в неизвестност е "}
{"url": "https://www.dnes.bg/zvezdi/2019/03/12/kim-kardashian-pomaga-na-bezdomni.404404", "text": "Ким Кардашян отново го направи. Звездата, която е изключително чувствителна на тема криминални прояви, се притече на помощ на помилван затворник и реши да плаща наема му в продължение на 5 години. Името на мъжа е Матю Чарлз и той се похвали сам във Facebook с щастливата новина.\r\nПо думите му Ким чула историята му, че останал бездомен след затвора и се разчувствала.\r\n \r\n\"Ким не го направи, за да привлече общественото внимание, но аз трябва да го споделя, защото е хубаво нещо и сърцето ми ще изхвръкне от щастие“, написа мъжът.\r\n \r\n38-годишният Матю е бил осъден за трафик на наркотици и е освободен предсрочно, пише E! News. Това не е първият път, в който г-жа Уест се застъпва за затворници. Неотдавна тя пътува до Сакраменто, за да лобира за реформи в правния сектор, относно криминални прояви.\r\n \r\nСъщо така тя бе ревностен публичен защитник на Алис Джонсън, осъдена до живот без право на помилване. Благодарение на Ким, която се срещна с президента Тръмп и семейството му, Джонсън бе помилвана и освободена.\r\n\r\n", "date": "2019.03.12", "title": "Ким Кардашян помага на бездомни"}
{"url": "https://www.dnes.bg/notifikacii/2019/03/12/obeshtanie-za-zvezdi-i-pylna-vlast-vyrnalo-zidan-v-real.404361", "text": "Флорентино Перес е положил огромни усилия, за да убеди Зинедин Зидан да се върне в Мадрид, пише вестник \"АС\". \n\r\nСнощи французинът подписа договор до лятото на 2022-а година и обяви, че сега е бил точният момент да се върне, като не е могъл да откаже. \nСпоред мадридското издание обаче, на Перес изобщо не е било лесно да накара Зидан да приеме предложението, като му е обещал сериозна реконструкция на отбора и привличането на 3 суперзвезди, както и пълната спортна власт в отбора. \n\r\nЕдин от играчите, които се очаква да бъде привлечен, ще бъде Еден Азар, който трябва да бъде в основата на възраждането на Реал. Ситуацията в Челси определено ще накара белгиеца да погледне към \"Бернабеу\" и вече дори се говори, че от Мадрид са влезли в контакт с лондончани.\n                \n                \r\nНе на последно място Зидан е поискал и сериозно увеличение на заплатата си в сравнение с предишния му период, тъй като тогава не бе сред най-добре платените треньори в света. Сега обаче възнаграждението му трябва да подхожда на клуб от калибъра на Реал.\n\r\n", "date": "2019.03.12", "title": "Обещание за звезди и пълна власт върнало Зидан в Реал"}
{"url": "https://www.dnes.bg/stranata/2019/03/12/shte-dimi-li-po-malko-smeniame-stari-pechki-s-evropari.404379", "text": "\nКампания за безплатна подмяна на стари печки на твърдо гориво от домакинствата започва София и още пет общини в страната. Тя е в изпълнение на проекта \"Българските общини работят заедно за подобряване на качеството на атмосферния въздух\" по програма \"Лайф+\" на Европейската комисия, съобщава БТА. \n\n\n\r\nКметът на столицата Йорданка Фандъкова отбеляза, че за първи път общо шест общини са кандидатствали по една от големите програми на ЕС - \"Лайф+\" и са успeли да защитят проект. Освен София, в кампанията участват Бургас, Русе, Стара Загора, Велико Търново и Монтана.\n                    \n                    \n                \r\nБлизо една трета от населението на страната живее в тези шест града, каза кметът на Велико Тръново Даниел Панов.\n\r\nПроектът е на стойност около 16 600 000 евро, като 60 процента са безвъзмездното европейско финансиране, а останалите са собствено съфинансиране на общините, отбеляза Фандъкова.\n\r\nЗа Столична община /СО/ са отпуснати 6 850 000 евро, а от тях безвъзмезднотото финансиране от ЕС е 3,5 млн. евро. В София около 55 000 домакинства се отопляват на твърдо битово гориво, напомни Фандъкова. \r\nПо този проект ще бъдат подменени отоплителните уреди на около 5000 домакинства. Освен това по него ще бъдат изградени две нови стационарни станции за замерване на атмосферния въздух в столицата, които ще станат част от мониторинговата система на града. Ще бъдат направени анализ на програмата на СО за чистота на въздуха, както и анализ на съществуващата нормативна уредба за енергийни помощи. Ще бъде подобрен моделът за ранно предупрежедние за замърсяване. Фандъкова посочи, че останалите общини ще направят подобни модели за ранно оповестяване за замърсяване на въздуха.\n\r\nОсвен по програма \"Лайф\", София кандидатства и по програма ОПОС за подмяна на отоплителните системи на още 15 000 домакниства, каза Йорданка Фандъкова. По думите й за три години ще се подменят отоплителните уреди на 20 000 домакинства в столицата.\r\nОт утре столичаните, желаещите да подменят печките си на твърдо гориво, ще могат да подават заявления в районните администрации на София. Те трябва да отбележат и с какво искат да бъде заменен уредът им, каза заместник-кметът Йоана Христова. Засега няма да има социални критерии, но има изискване жилището да е законно построено, посочи тя и допълни, че тепърва в зависимост от броя на кандидатите ще бъдат въведени критерии при подбора.", "date": "2019.03.12", "title": "Ще дими ли по-малко? Сменяме стари печки с европари"}
{"url": "https://www.dnes.bg/sofia/2019/03/12/sled-schupeni-glavi-kmetyt-razporedi-da-se-mahnat-akulite-na-grafa.404363", "text": "След като преди дни ограничителите, сложени при ремонта на ул. \"Граф Игнатиев\", раниха възрастен мъж, а по-рано и една жена, кметът Йорданка Фандъкова е възложила на главния архитект на София Здравко Здравков за да предложи варианти за смяна на \"перките на акули\" на ул. \"Граф Игнатиев\".\r\n\"Поискала съм да се предложат варианти, които да са по-безопасни за хората. Очаквам да ми бъдат представени в най-скоро време, за да ги обсъдим с КАТ. Знаете, че ограничителите бяха поставени по тяхно настояване\", обясни Фандъкова.\r\nПо-рано днес от  гражданската организация \"Спаси София\" също настояха бетонни блокове да бъдат премахнати.\r\n                    \n                    \n                \"Сменете опасните \"перки на акули\" по Графа\", призоваха от организацията. Те вече предоставиха свои предложения до зам.- кмета по транспорт на София Дончо Барбалов и шефа на КАТ комисар Тенев за решаване на проблема. \n\n\r\n\"Следващият спънал се пешеходец може да попадне под колелата на  преминаващ трамвай\", заяви Борис Бонев от организацията и допълни, че  всяко действие на Общината след подобен инцидент ще е твърде закъсняло и  решителни мерки са необходими сега.\r\nОграничителите са поставени по ул. \"Граф Игнатиев\" по препоръка на Пътна полиция. Цветът им обаче почти се слива с настилката на тротоара, правейки ги почти невидими за пешеходците.\r\n\"Още при поставянето им заявихме, че размерът, формата и цветът им ги прави трудно забележими и опасни за всички. Отказът на автора им - арх. Пантелеев и неговия клиент г-жа Фандъкова, да коментират поредния кървав инцидент, е недостойно поведение за уж отговорни и ангажирани професионалисти\", заяви Гергин Борисов от организацията.\r\nСпаси София предлага три възможни решения: поставянето на така наречените тактилни ограничители от неръждаема стомана, на ивица настилка в различен цвят от сега съществуващата, или на фабрично скосени каменни плочи, по подобие на тези, които в момента се монтират на ул. Цар Иван Шишман, част от същия проект за реконструкция. Според организацията, всяко едно от тези решения съчетава необходимостта от ясно визуално разграничение между трамвайното трасе и тротоарите и значително подобрена пътна безопасност за пешеходците.\n\r\n\"Градската среда трябва да бъде приветлива, а не враждебна към пешеходците. Не може целта на българските градостроители винаги да бъде поставянето на физически ограничения и забрани. Съвременното разбиране за планирането на средата е за максимално много споделени пространства, в които хората да се чувстват добре. Поставените ограничители на ул. Граф Игнатиев, вече многократно доказаха, че не осигуряват удобство и безопасност, а вместо това са предпоставка за сериозни инциденти\", пишат от \"Спаси София\".", "date": "2019.03.12", "title": "След счупени глави, кметът разпореди: Да се махнат \"акулите\" на Графа"}
{"url": "https://www.dnes.bg/obshtestvo/2019/03/12/arlekin-uchi-deca-i-mladeji-na-kreativnost-i-izobretatelnost.404360", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Старата колкото света формулировка \"с деца на море\", превърната в незабравим кино спомен, в действителност вещае много изненади и перипетии за родителите, които рядко успяват да озаптят своите малчугани край морския бряг. \n\r\nКак можем едновременно да се насладим на пълноценна почивка и същевременно да насърчим децата си да бъдат креативни и изобретателни за няколко дни в морската ни столица?\n\r\nФестивалът за детско и младежко изкуство \"Арлекин\" се провежда под мотото \"Светът в моите очи\". Тази година предстои неговото осмо издание във Варна. \n\r\n\"Събитието има за цел да стимулира детската и младежка фантазия и творчество за създаване на оригинални филми, телевизионни предавания и репортажи - музикално предаване, рекламни клипове, детска новела и сериал, спортно предаване, новинарска емисия и всички останали формати, към които децата проявяват интерес. Също така онлайн медии и радиопредавания, включващи всички жанрове\", сподели пред  изпълнителният директор на фестивала Кристиана Стефанова.", "date": "2019.03.12", "title": "\"Арлекин\" учи деца и младежи на креативност и изобретателност"}
{"url": "https://www.dnes.bg/stranata/2019/03/12/myj-ostavi-kliuchovete-na-tabloto-mladeji-mu-otmyknaha-kolata.404390", "text": "Служители на полицията в Септември установиха извършители на противозаконно отнемане на лек автомобил, съобщиха от МВР. \nСигналът е подаден вчера от собственик на лек автомобил \"Ситроен\". Колата била паркираната на централна улица в Белово, като водачът оставил ключовете на таблото.\r\nСлед получения сигнал, няколко часа по-късно униформен засякъл издирваната кола на пътя между селата Злокучене и Карабунар и уведомил колегите си.\r\nПри предприетото преследване колата се отклонила встрани от пътя, от нея излезли двама млади мъже и побягнали. Минути по-късно бил задържан единият от тях - 23 - годишен мъж от Владая.\r\nЕкипи на полицейското управление в Септември и участъка в Белово, подпомогнати от водач на служебно куче от ОДМВР-Пазарджик, продължават издирването на съучастника му. По случая е образувано полицейско производство.", "date": "2019.03.12", "title": "Мъж остави ключовете на таблото, младежи му отмъкнаха колата "}
{"url": "https://www.dnes.bg/cars/2019/03/12/bmw-plashta-800-mln-evro-za-da-izmesti-audi-ot-baiern.404355", "text": "Компанията BMW ще плати 800 млн. евро, за да получи част от на най-популярния футболен клуб в Германия - \"Байерн\" (Мюнхен), като ще измести Audi, съобщава изданието Manager Magazin.\n\r\nПреговорите между двете страни са стартирали още през 2018 г., като се предвижда партньорството да стартира през 2025 г. В момента Audi притежава 8,33% от акциите на \"Байерн\", а други 16,67% са собственост на компаниите \"Алианц\" и \"Адидас\". Останалите 75% са разпределени между членове на клуба.\n\r\nСпорен информациите, супервайзърът и член на Борда на \"Байерн\" - Едмунд Щойбер, вече е потвърдил за бъдещето сътрудничество между двата гиганта, като със сумата от 800 млн. евро BMW ще изкупи акциите на Audi, чийто контракт с футболния клуб изтича през 2025 г.\n                    \n                    \n                \r\nВ основата на сделката е бившият член на Съвета на директорите на BMW - Маркус Дюсман, който през миналото лято трябваше да стане изпълнителет директор на Audi, но баварският концерн попречи на назначието му. Именно Дюсман е провел преговорите между BMW и футболния клуб.\n\r\nПрезидентът на \"Байерн\" Ули Хьонес на свой ред официално потвърди, че се водят разговори между клуба и BMW. Бившият футболен национал на Германия очаква решение по въпроса да бъде взето в \"близките месеци\".\r\n", "date": "2019.03.12", "title": "BMW плаща 800 млн. евро, за да измести Audi от Байерн"}
{"url": "https://www.dnes.bg/obshtestvo/2019/03/12/ombudsmaia-ne-ostana-dovolna-ot-toplofikaciia-ima-razminavaniia.404358", "text": "\nС повече от 19% ще бъдат увеличени разходите за персонал в \"Топлофикация - София\", въпреки че дружеството е на загуба. Това коментира омбудсманът Мая Манолова, която представи отговорите на столичната компания на въпросите, поискани по Закона за достъп до информацията.\n\r\nМанолова беше категорична, че има разминаване между предоставените от \"Топлофикация” данни и други официални източници, предаде БНР.\n\r\nСпоред дадената в отговорите информация за 2015 г. дружеството е начислило над 4,2 млн. лева за юридически такси при съдебни, изпълнителни и заповедни производства.\n\r\n\"Според отчета на „Топлофикация“ обаче сумата е 6,115 млн. лв. И според \"Топлофикация\" от тези суми са събрани 2,2 млн. и са постъпили в касата на дружеството, което ние подлагаме на съмнение\", каза Манолова.\r\n                    \n                    \n                Тя изнесе и данни, че присъдените юрисконсултски възнаграждения в \"Топлофикация София\" през 2017 г. са близо 12 млн. лв. През 2016 г. дружеството е присъдило юрисконсултски възнаграждения в размер на 10 224 000 лв.\r\nИзводът на Манолова е, че \"Топлофикация\" печели много добре на гърба на столичани чрез хонорари на юристи и работи добре като \"правна кантора\".\r\n\"Топлофикация София\" е било в трудови правоотношения с 19 души, заемащи длъжността \"юрисконсулт\" през 2015 г., пише в отговорите на дружеството до омбудсмана.\nНачислените брутни трудови възнаграждения за годината са общо в размер на 269 608,51 лв.\r\nПрисъдените юрисконсултски възнаграждения в полза на \"Топлофикация  София\" по съдебни, изпълнителни и заповедни производства, образувани  от дружеството през 2015 г. са общо в размер на 4 232 303,29 лв.\r\nРеализираните приходи от присъдени юрисконсултски възнаграждения по  съдебни, изпълнителни и заповедни дела за периода са общо в размер на 2 236 825,35 лв.\r\nПрез 2015 г. между \"Топлофикация София\" и адвокатски дружества са сключени 8 броя договори за правна помощ и процесуално представителство. Изплатените възнаграждения са в общ размер на 2 245 401,77 лв.", "date": "2019.03.12", "title": "ОмбудсМая не остана доволна от Топлофикация: Има разминавания!"}
{"url": "https://www.dnes.bg/stranata/2019/03/12/policai-zaloviha-40-godishen-uchastnik-v-telefonna-izmama.404357", "text": "Полицаи от РУ-Котел са задържали 40-годишен мъж, участник в телефонна измама, съобщиха от ОД на МВР-Сливен.\n\n\r\nНа 8 март 82-годишна жена е била заблудена, че помага на свой близък, плащайки капаро за поръчка на маслени радиатори от търговски обект. Тя предала сумата от 1130 лева.\r\nЗадържаният 40-годишен мъж от село Тича е участвал в схемата на телефонната измама, като е взел парите от възрастната жена.\r\nОбразувано е досъдебно производство.", "date": "2019.03.12", "title": "Полицаи заловиха 40-годишен участник в телефонна измама"}
{"url": "https://www.dnes.bg/stranata/2019/03/12/14-krasavici-v-borba-koia-shte-byde-devoika-kiustendilska-prolet.404376", "text": "\n\r\n14 момичета, ученички в местни гимназии, ще си оспорват титлата на традиционния конкурс \"Девойка Кюстендилска пролет\" в Кюстендил.\n\r\n53-тото издание на конкурса ще се проведе на 16 март от 19:00 часа на пл. ”Велбъжд”, съобщават от Общината.\n\r\nВодещи на спектакъла ще бъдат актрисата Яна Маринова и Орлин Павлов.\n\r\nМомичетата могат да бъдат подкрепени и с sms в борбата им за победата в престижния конкурс, а как може да стане това .\n                    \n                    \n                \r\nИначе тържествата по случай празника \"Кюстендилска пролет\" ще започнат на 21 март на цетралния площад \"Велбъжд\" с молебен за здравето на кюстендилци. По традиция ще се състои и ритуал по предаване на символите на града от миналогодишната Мис \"Кюстендилска пролет\" на новоизбраната.", "date": "2019.03.12", "title": "14 красавици в борба: Коя ще бъде \"Девойка Кюстендилска пролет\"?"}
{"url": "https://www.dnes.bg/health/2019/03/12/9-upotrebi-na-aloe-vera.404297", "text": "Подобната на гел или желе сърцевина на прекрасното и полезно растение алое вера е изпълнено с множество витамини и противовъзпалителни вещества. Гелът на алоето има много предназначения, за някои от които може и да не сте чували. Когато имате кожно раздразнение или искате да разкрасите косата си, опитайте с алое.\r\nЕто за какво още да използвате този чудесен природен продукт.\r\n\r\nПрилагането на натурален гел от алое помага за успокояване на подуването, зачервяването, обривите и сърбежа, причинени от ухапвания от различни насекоми – комари, бълхи, пчели, оси, мравки. Противовъзпалителните свойства на алое вера имат силно успокояващо действие върху наранената кожа.\r\n                    \n                    \n                \r\nАко търсите природен демакиатор, алое е вашият правилен избор. Освен че премахва всички остатъци от грим, то успокоява кожата, хидратира я в дълбочина и благодарение на антиоксидантите си въздейства против стареещите процеси в кожните клетки.\r\n\r\nАлое ефективно повлиява мазоли, пришки и рани, причинени от неудобни обувки или при триене на кожата.\r\n", "date": "2019.03.12", "title": "9 употреби на алое вера"}
{"url": "https://www.dnes.bg/notifikacii/2019/03/12/kzk-proveri-i-reshi-niama-monopol-na-pazara-na-gorivata.404386", "text": "Комисията за защита на конкуренцията не откри монопол на пазара на горивата. В секторния анализ регулаторът дава само препоръка за електронна платформа в складовете.\r\nЧрез нея в реално време вносителите на автомобилни горива трябва да имат достъп  до информация за наличието на свободни вместимости в данъчните  складове и складовете за съхранение на задължителни запаси. \n\r\nОт извършения анализ на цените на дребно на бензин А95 и дизеловото автомобилно гориво през миналата година в различните региони на страната е видно, че увеличението на цената се наблюдава за кратък период и е осъществено постепенно, посочват от комисията. \n\r\nОт там смятат, че характеристиките на пазара позволяват такова поведение. КЗК посочва също, че нетните цени на бензин Евро 95 и дизеловото гориво в страната са едни от най-ниските в сравнение с останалите страни-членки на ЕС.\n                \n                \r\nСпоред Комисията новите нормативни разпоредби в Закона за горивата и ефектът от приложимите нормативни режими в сектора биха могли да доведат до извеждането от пазара на част от участниците и да се превърнат в непреодолима бариера за осъществяване на дейност. \r\n ", "date": "2019.03.12", "title": "КЗК провери и реши: Няма монопол на пазара на горивата!"}
{"url": "https://www.dnes.bg/notifikacii/2019/03/12/mitnichari-spipaha-nad-300-butilki-vodka-v-ukrainski-avtobus.404385", "text": "Митничари откриха над 300 бутилки водка, 25,75 кг тютюн за наргиле и 201 кутии цигари при проверка на автобус с пътници. Автобусът е пътувал по редовна линия от Украйна до Гърция през България, управляван от гръцки гражданин, съобщиха от Агенция \"Митници\".\r\nНа 6 март в района на ГКПП Кардам автобусът е спрян за митническа проверка. При нея митническите служители откриват в багажните отделения на автобуса 329 бутилки водка с етикети на украинската марка \"Хортиция\", с общо количество 232,1 литра. \r\nВ  5 ПВЦ буркана, също в багажното отделение, са открити 25,75 кг тютюн за наргиле, разпределен в опаковки по 50 грама, а в багаж на една от пътничките в автобуса са намерени 201 кутии /4020 къса/ цигари от различни търговски марки без български акцизен бандерол.\r\nАкцизните стоки са иззети. Работата по случая продължава.", "date": "2019.03.12", "title": "Митничари спипаха над 300 бутилки водка в украински автобус"}
{"url": "https://www.dnes.bg/rusia/2019/03/12/rusiia-razpoloji-raketni-kompleksi-s-400-krai-peterburg.404403", "text": "Ракетни комплекси С-400, смятани за най-модерните противовъздушни системи в руската армия, бяха разположени в региона на Санкт Петербург, съобщи руското министерство на отбраната, цитирано от Франс прес и ТАСС.\n\r\nВ съобщението на министерството се казва, че \"ракетните системи С-400 са застъпили на бойно дежурство за противовъздушна отбрана на военни, административни и граждански обекти\" в Ленинградска област.\n\r\nРакетите С-400, произведени на в района на Астрахан, са били прехвърлени на разстояние 2000 км до Ленинградска област, където ще заменят старите противовъздушни ракетни комплекси С-300.\n\r\nОт 15 март модерните ракетни системи С-400 ще застъпят на бойно дежурство и в руския анклав Калининград, съобщи агенция Интерфакс, цитирана от БТА.\n                    \n                    \n                \r\nРусия вече осъществи продажба на системи С-400 на Индия, а желанието на Турция да ги закупи предизвика напрежение между Анкара и Вашингтон, защото според САЩ руските ракетни системи са несъвместими с противовъздушната отбрана на НАТО.", "date": "2019.03.12", "title": " Русия разположи ракетни комплекси С-400 край Петербург"}
{"url": "https://www.dnes.bg/obshtestvo/2019/03/12/mladite-u-nas-ne-sportuvat-ne-chetat-no-pyk-vseki-den-pazaruvat.404391", "text": "Младите хора у нас предпочитат релакса и почивката, а много от тях не четат, не спортуват, но пък за сметка на това пазаруват често. \n\r\nНамерението за емиграция сред младежите не е толкова силно като в предишни години, но пък се задълбочава етническото отчуждение. \n\r\nМладите са и по-социални, по-оптимистнични и по-отдалечени от гражданска и политическа активност. За сметка на това младежда в България показва нарастваща европейска идентичност наравно с растящи признаци на национализъм.\n\n\n\n\n\r\nТова са част от изводите от младежко изследване, представено от експертите от Института по социология \"Иван Хаджийски\", социологическа агенция \"Галъп интернешънъл\" и фондация \"Фридрих Еберт\" на пресконференция в БТА.\n                    \n                    \n                \r\nСпоред данните в изследването всеки пети младеж у нас не чете изобщо. Една четвърт пък въобще не спортуват, стана ясно от думите на доц. Сийка Ковачева от Пловдивския университет. \n\r\nЗа сметка на това огромна част от младежите у нас са консуматори на търговски продукти. \n\r\n\"Близо една четвърт от младежите пазаруват всеки ден. Честотата на пазаруване не зависи от финансовите възможности\", каза още тя. \n\r\nРезултатите от проучването сочат, че двете дейности, които присъстват с най-голяма честота във всекидневието на младежите, са слушането на музика и прекарването на време със семейството. \n\r\nТворческите занимания като писане, рисуване, свирене на музикален инструмент присъстват с различна честота в свободното време на малко над една трета от българските младежи.\n\r\nДруга тенденция, която отчита изследването е и изтичането на работна ръка от страната. Все повече нискоквалифицирани младежи, които не намират перспектива в страната търсят развитие извън граница. \n\r\nПърван Симеонов, директор на \"Галъп Интернешънъл\" заяви, че телефонът и автомобилът вече не са вещи на лукса за младите, дори и сред изследваните лица в гетата. \n\r\nЗа смартфона се мисли не като за вещ, а като за достъп до идентичност. Като продължаващ проблем, регистриран и в настоящото изследване, той отчете резултатът, че младите хора у нас не се чувстват добре подготвени с образованието, което получават, когато излязат на пазара на труда. \n\r\nСимеонов коментира, че за младежите социалните медии и интернет изместват телевизията. По думите му това поколение харесва споделянето и социалните медии.\n\r\nКато тенденция у нас продължава да се отлага напускането на семейството. По думите му бракът и плановете за две деца остават на думи, действията наяве се отлагат.\n\r\nПо отношение на сексуалната разкрепостеност - въздържанието преди брака се смята за добродетел от едва 15 проценти от младежите. За сравнение през 2014 г. този дял е бил 31 на сто. \n\r\nПроф. Емил Митев от Института \"Иван Хаджийски\" обобщи, че за съвременните младежи сега на първо място е свободата, а на второ място е печалбата. \n\r\n\"Това са отговори, които говорят според мен за едно - преходът е завършен и е осмислен от новите млади, защото свободата е съдържание на демокрацията, а печалбата, е моторът на пазарната икономика\", посочи той. \n\r\nПо думите му, ако през 60-те, 80-те години са е наблюдавало как се развива младежта като относително самостоятелна социобиологична група, то сега се установява много важни факти за нейната хомогенизация. \n\r\n\"Преди всичко различията между младите мъже и жени са престанали да играят съществена роля\", обясни проф.Митев. \"Последното изследване свидетелства, че женската еманципация е в заключителна фаза\", каза още той и изтъкна, че сега самочувствието на младите жени се е изравнило с това на мъжете. По думите му сега жените два пъти повече четат книги от мъжете, повече учат, имат повече стремежи към висше образование.", "date": "2019.03.12", "title": "Младите у нас: Не спортуват, не четат... Но пък всеки ден пазаруват!"}
{"url": "https://www.dnes.bg/notifikacii/2019/03/12/zlatni-djanki-v-turciia-edno-kilo-struva-kolkoto-14-kg-agneshko.404354", "text": "Джанки се предлагат на цена от 500 турски лири (80 евро) за килограм на пазара в Турция - сума, за която в страната може да се купят 14 кг агнешко месо, съобщава турската частна телевизия НТВ.\r\nПървите за сезона джанки са отгледани в парници в Анталия и Мерсин и вече се появиха на щандовете на турските пазари за плодове и зеленчуци.\r\nСолената им цена обаче - от 50 турски лири за кутийка от сто грама, шашна клиентите. Но дори и тя не отказа някои от тях, като в един от случаите частна поръчка от плодовете бе изпратена на бременна жена в град Адъяман.\r\nЦената на джанките за килограм се равнява на тази на сто килограма домати, 100 броя марули, 500 връзки магданоз и 14 кг агнешко, отбелязва телевизията, цитирана от БТА.", "date": "2019.03.12", "title": "\"Златни\" джанки в Турция: Едно кило струва колкото 14 кг агнешко "}
{"url": "https://www.dnes.bg/notifikacii/2019/03/12/zadyrjaha-i-joro-shopa-skril-arabadjievi.404412", "text": "Георги Семерджиев, известен като Жоро Шопа, е задържан в Барселона, съобщи БНТ.\nТова е станало с Европейска заповед за арест, издадена от България, след като Софийската районна прокуратура задочно му е повдигнала обвинение за укривателството на Ветко и Маринела Арабаджиеви.\r\nЖоро Шопа е сочен за дясната ръка на кокаиновия крал Евелин Банев-Брендо.\r\nАрабаджиеви бяха задържани в дома на Семерджиев в Кабрера де Мар край Барселона на 7 март сутринта.\r\n ", "date": "2019.03.12", "title": "Задържаха и Жоро Шопа, скрил Арабаджиеви"}
{"url": "https://www.dnes.bg/sofia/2019/03/12/chasti-ot-stolicata-ostavat-bez-voda-v-sriada-vijte-kyde.404334", "text": "\"Софийска вода\" временно ще прекъсне водоснабдяването в някои части на столицата\n\r\nНа 13 март 2019 г. (сряда), във връзка с подмяна на сградно водопроводно отклонение до бл. 100 жк. \"Младост“ 1, се налага спиране на водоподаването от 09:00 до 17:00 часа на клиентите на \"Софийска вода\", живеещи в: бл. 100, 10-то ОДЗ, пицария пред бл. 100\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред бл.100.\n\r\nНа 13 март 2019 г. (сряда), във връзка с подмяна на сградно водопроводно отклонение на ул.“Юрий Гагарин“ жк. \"Изток“, се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: ул. \"Юрий Гагарин“  от  ул. \"Тарас Шевченко“  до  ул. \"Антон Павлович Чехов“\n                    \n                    \n                \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Юрий Гагарин“ ъгъла с ул. \"Тарас Шевченко“.\n\r\nНа 13 март 2019 г. (сряда), във връзка с реконструкция на уличен водопровод на ул.“Козлодуй“ жк. \"Банишора“, се налага спиране на водоподаването от 09:00 до 19:30 часа на клиентите на \"Софийска вода\", живеещи в района на: ул. \"Козлодуй“  от  ул. \"Странджа“  до  ул. \"Опълченска“ и ул. \"Лада“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Козлодуй“ ъгъла с ул. \"Лада“.\n\r\nНа 13 март 2019 г. (сряда), във връзка с подмяна на сградно водопроводно отклонение на ул.“Тунджа“  Център, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: ул. \"Тунджа“  от  ул. \"Прага“  до  ул. \"Разслатница“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Прага“ ъгъла с ул. \"Тунджа“.\n\r\nНа 13 март 2019 г. (сряда), във връзка с подмяна на пожарен хидрант на ул.“Изгрев“  с. Казичене, се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: ул. \"Никола Петков“, ул. \"Христо Ботев“, ул. \"Витоша“, ул. \"Пейо Яворов“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Изгрев“ №2.\n\r\nНа 13 март 2019 г. (сряда), във връзка с подмяна на сградно водопроводно отклонение на ул. 9-та  кв. \"Обеля“, се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. 9-та  от  ул. 19-та  до  ул. \"Академик Дмитрий Лихачов“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 9-та ъгъла с ул. 19-та.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.03.12", "title": "Части от столицата остават без вода в сряда – вижте къде"}
{"url": "https://www.dnes.bg/stranata/2019/03/12/otliv-na-turisti-ot-chernomorieto-priliv-na-promocii.404327", "text": "Заради отливът на чужди туристи от нашето Черноморие, срокът за ранни записвания бе удължен от хотелиерите ни. Родни туроператори предлагат промоции на българските туристи с цени като през февруари до края на март, предаде \"Монитор\".\r\nОфертите за почивка на брега на морето са по-ниски с 10 на сто при резервации до 31 март, отколкото в последния момент преди сезона. До 15% е отстъпката, ако запазим сега, а не на рецепцията на хотела, коментираха от бранша. Но това ще натовари бюджета ви сега, защото задължително трябва да платите на 100% почивката по резервация до 15 календарни дни от датата на потвърждаването й.\r\nИ въпреки значително по-слабия интерес, цените за летния сезон у нас нарастват със 7 - 11%. \"Няма как да имаме спад\", категорично заяви директорът на Института за оценки и анализи в туризма Румен Драганов пред bTV.\r\n                    \n                    \n                Според него това е така, защото имаме ред увеличения – на бензина, горивата, енергоносителите, както и увеличение на заплатите на персонала. Най-много туристи засега са се записали за нашето Черноморие от Германия и Русия. Драганов обясни, че това е предварителна статистика за сезона, защото в някои страни туристите са по-организирани относно почивката си, но ще има изменение, смята той.\r\nСпоред Драганов, изключително занижените нива на броя на туристите не можел да се определи преди да е минал сезона. По думите му, периодът е динамичен и има изкуствено забавяне с цел да се привлекат клиенти.\r\nИ въпреки спада, подготовката за сезона по Черноморието кипи. За лятото обаче се търси многократно повече персонал и заплащането скача. Младежите от Aнглия, които пълнят улиците на курорта Слънчев бряг през лятото, тази година ще са значително по-малко. Хотелиерите си обясняват резкия спад на предварителните резервации с Brexit.\n\n\n\n\n\r\nПо данни на туроператори около 10% по-малко са заявените чартърни полети към морето за лятото. Най-голям е спадът на германските туристи - около 25%, а също и от Русия, където спадът е към 20%. Голям проблем е и намирането на персонал. Концесионери на плажове дори финансират обучението на спасители срещу условието няколко сезона след това те да останат на работа при тях.\n\r\n Малък процент от нашите почиващи ще изберат културния туризъм понеже той се рекламира много лошо, коментира директорът на Института за оценки и анализи в туризма. Най-много - над 70%, ще почиват при роднини, а 38 на 100 вече са направили своята резервация още от миналата година.\n\r\nУвеличили са се и оплакванията не само у нас, но и от чуждите хотели, каза Игнат Арсенов, директор на Европейския потребителски център. Ако за миналата година са били 6%, сега са 10%.\n\r\nТой посъветва и да внимаваме с платформите, с които правим договора и плащаме за почивка. Трябва да се проучи хотелът – има отзиви на вече били там, рейтинг на курорта, можем да видим хотела на страницата, добави Арсенов.\n\r\nТой бе категоричен, че не е необходимо да правим скандали, ако нещо не е наред, а да съберем снимкови доказателства, както и да подадем жалби на рецепцията и към Европейския потребителски център.\r\n ", "date": "2019.03.12", "title": "Отлив на туристи  от Черноморието, прилив на промоции"}
{"url": "https://www.dnes.bg/akoshtete-vqrvaite/2019/03/12/tezi-3-zodii-se-vliubvat-oshte-na-pyrva-sreshta.404298", "text": "Първата среща винаги е от значение за старта на една връзка. Тя е като първото впечатление – солидно, определящо и трудно за промяна, особено ако е негативно. Когато срещнем някого за първи път от енергията му и преживяването, което сме имали заедно, си съставяме мнение, което впоследствие или отхвърляме, или си потвърждаваме. Не всеки може да почувства искрата още на първата среща. На много хора им е нужно повече време да опознаят човека, с когото излизат, докато се появят пеперуди в корема.\r\nЗа някои зодии обаче това се случва именно в този първи момент от зараждащата се любов. Кои са трите най-влюбчиви зодиакални знака?\r\n\r\nРибите са изключително интуитивна зодия. Когато решат да се срещат с някого, те вече са добили своите първи впечатления и неслучайно са се съгласили на среща. Рибите могат лесно да усетят вибрациите на човека, с когото са излезли и моментално да решат дали имат бъдеще заедно или не. Тази зодия има приемаща природа, която обаче може да изиграе лоша шега, защото Рибите имат склонност да живеят във фантазиите си и да ги проектират в живия живот.\r\n                    \n                    \n                Често се заблуждават още в началото на връзката, което пречи на щастието им в бъдеще. Рибите имат склонността да се влюбят бързо, а след това да виждат несъответствията с партньора си, да се стремят да запазят връзката си, защото вече са прекалено влюбени, за да направят крачка към раздяла.\r\n", "date": "2019.03.12", "title": "Тези 3 зодии  се влюбват още на първа среща"}
{"url": "https://www.dnes.bg/rusia/2019/03/12/ruskata-armiia-syzdava-zatvoren-internet-voenen-i-suverenen.404332", "text": "Армията на Русия създава затворен интернет - \"военен, красив и суверенен\". Цялата важна информация ще се пази единствено на сървърите на министерството на отбраната в Москва, пише в. \"Известия\".\n\r\nЗатворената система за размяна на дигитални данни ще се нарича мултисървисна транспортна мрежа за свръзка (МТМС). Първият етап от работата по нея ще приключи още тази година, а до две години тя ще бъде изградена изцяло, съобщи за вестника министерството.\n\r\nМТМС ще разполага със собствена търсачка, а за да работи тя независимо, военните ще прокарат влакнесто-оптичен канал през Арктика. Според експерти опитът от създаването на системата ще се използва и при формирането на национална мрежа. \r\n                    \n                    \n                Според експерти по кибернетична сигурност МТМС ще гарантира електронната сигурност на страната наред със защитения руски сегмент от интернет, чието създаване се обсъжда сега във федерацията, пише изданието.\n\r\nВоенната мрежа за размяна на информация би могла да стане сегмент от защитения руски интернет сектор и да се използва в бъдеще в народното стопанство на Русия - например за покупки и контрол върху качеството на продукцията, напомня бизнес аналитикът Сергей Вилянов готвения руски закон за \"суверенен интернет\".\n\r\nПредвижда се този закон да обхване гражданската инфраструктура, за да може при поява на сериозни геополитически проблеми руската система да премине към автономна работа, пояснява Урван Парфентиев, координатор на Центъра за безопасен интернет в Русия.\r\n ", "date": "2019.03.12", "title": "Руската армия създава затворен интернет - военен и суверенен"}
{"url": "https://www.dnes.bg/sofia-film-fest/2019/03/12/ot-chudovishta-do-shtastliveca-per.404343", "text": "Филмите от днешния 12-ти март от София Филм Фест стартират още в 13.00 часа с  на Сефа Юозтюрк - част от Международния конкурс. Прожекцията е съпътствана и с показа на филм от конкурсната програма\r\n\"Jameson Short Film Award\" - \"XVII\" на Ради Стоянов.\r\nОтново в Люмиер Лидл от 15.45 може да гледаме  на Хюсеин Карабей, представен лично от режисьора. Продукцията е част от Балканския конкурс\".\r\nОт 18.00 часа е специалната премиера на голям екран на носителя на Оскар за най-добър документален филм \"Сам на скалата\" в партньорството на фестивала с National Geographic.\r\nФилмът е безстрашен портрет на свободно катерещия се алпинист Алекс Хонълд, който се подготвя да покори\r\nнай-известната скала в парка Йосемити - Ел Капитан, висока над 900 метра... без въже.\r\n                    \n                    \n                В Люмиер Лидл от 20.00 часа ще бъде връчена Наградата на София на  Столичната община на легендарния режисьор Биле Аугуст, връчване  Наградата на ФИПРЕССИ и специална премиерна прожекция на най-новия му  филм. Това е филм за амбициите и усилията на един мъж,  който копнее да сбъдне мечтите си,\r\nно ненадейно гордостта му се изпречва на пътя...\r\nВ Дом на киното от 18.30 часа може да гледаме румънското предложение от Международния конкурс на Мариус Олтеану . Заедно с него ще бъдат представени ДВА филма от конкурсната програма \"Jameson Short Film Award\" - \"Щастие\" на Димитър Димитров и \"Soledad\" на Стилиян Стоянов.\n\r\nДокументалният конкурс може да следим във Френски институт \"Зала Славейков\". Там от 18:30 ще се прожектира  на Кристи Гарланд, а от 20.30 е уникалния портрет на едно семейство джихадисти \"За бащите и синовете\" на режисьора Талал Дерки, номиниран за наградата Оскар за най-добър документален филм!\r\nВ Одеон може да гледаме \"Ловци на вещици\" на Раско Милкович от 18.30, а от 20.30 часа е пълнометражният дебют на гръцкия режисьор Никос Лабот , стартирал като проект на София Мийтингс.\r\nПрограмата в Дом на киното продължава от 21.00 часа с \"Извън системата“ на режисьорката Нора Фингшайд\r\n- част от Международния конкурс на София Филм Фест. Филмът е за дивата 9-годишна Бени, която си е извоювала\r\nзавидна репутация сред социалните работници - и определено няма намерение да се променя... Премиераще има и късометражния филм \"Враг на свинята“- програма \"Jameson Short Film Award\"\r\nна режисьора Борислав Станков.\r\n\"В Парка\" от 22.00 часа има парти   DJ Ugly Fox “ е музикалното Алтер Его на Антония Точка. Mузиката за нея е единственото нещо, което си спомня в кадри. Според нея това е най-прекият път до съзнанието!\r\n ", "date": "2019.03.12", "title": "От \"Чудовища\" до Щастливеца Пер..."}
{"url": "https://www.dnes.bg/stranata/2019/03/12/policiiata-zalovi-24-godishna-s-amfeti-v-gorna-oriahovica.404336", "text": "Амфетамин иззеха служители на полицейското управление в Горна Оряховица, съобщи ОДМВР - Велико Търново.\n\r\nВ 22:20 ч. в понеделник в железничарския град е извършена проверка на лек автомобил, управляван от 24-годишна жена от същия град.\r\nВ хода на проверката в автомобила са намерени и иззети три плика, съдържащи около 3 грама кристали, които при полеви наркотест са реагирала на амфетамин.\r\nВодачката е задържана с полицейска мярка до 24 часа. Срещу нея е започнато бързо производство.", "date": "2019.03.12", "title": "Полицията залови 24-годишна с амфети в Горна Оряховица"}
{"url": "https://www.dnes.bg/sofia/2019/03/12/zdravoslovnoto-hranene-v-uchilishte-misiiata-vyzmojna.404331", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Здравословното хранене е въпрос на култура, която се възпитава още от детска възраст. Но освен ролята на родителя, това трябва да бъде приоритет и в училище, където децата прекарват половината си ден. Здравословното хранене в училище е мисия възможна – това написа в профила си във Facebook директорът на столичното 119-то училище Диян Стаматов.\n\n\n\r\nТой има идея как учениците и родителите, с помощта на интернет, могат да подбират храната си в училище. За целта се използват карти, приличащи много на дебитни или кредитни, но не са вързани към никоя банка.\n\r\n\"Родителите сами зареждат картите с колкото пари искат. Родителят може да избере от асортимента храни в бюфета кои са подходящи за детето му. Това може да стане от компютъра вкъщи. Така децата няма да могат да си купят нещото, защото ще им бъде забранено. Децата могат да избират какво меню желаят за следващата седмица. Ястията варират между вегетарианско и месно. Доста объркване има сред подрастващите, тъй като между желанията им и това, което са избрали за тях родителите, има разминавания\", поясни Диян Стаматов пред.\n                    \n                    \n                \r\nТой поясни за \"България сутрин\", че картата не е към никоя банка, именно за да няма противоречия.\n\r\n\"Време е нещо, което възрастните правим отдавна, а именно използването на карта, да започнат и децата в първи клас да го правят. Вероятно децата ще си разменят картите, за да може да си купят това, което искат. Но това не мисля, че ще има значими последствия. Децата често си губят картите и това създава проблеми. Колкото по-малки започнат да използват картите, толкова по-добре ще свикнат с тях\", категоричен бе директорът.\n\r\n\r\n ", "date": "2019.03.12", "title": "Здравословното хранене в училище - мисията възможна!"}
{"url": "https://www.dnes.bg/stranata/2019/03/12/pak-proval-s-telk-ovete-deca-ostavat-bez-lichni-asistenti.404335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Новата точкова система може да остави децата с увреждания без лични асистенти. Вече ви запознахме и със случая на Бояна, която при сега обсъжданата система няма да събере достатъчно точки, само защото, например, може да пляска с ръце.\n\n\n\r\n\"Тестът не е обективен.\", категорична е майката на Бояна, която допълва, че е направила теста три пъти и всеки път е изкарала различен брой точки. Според Валя така зададените въпроси не могат да зададат реална представа за състоянието на нуждаещия се. Примерът, който даде жената е с въпрос дали болният се храни сам. Тя обясни, че дъщеря й може да придвижи вилицата и лъжицата до устата си, но само до там. Майката сама не знае как да отговори и на друг въпрос, който гласи: \"Помни ли минали събития?\".\r\n                    \n                    \n                Според нея в България просто няма добре обучени кадри. По думите й, въпросникът се използва и в други развити страни, но в тях всички хора с увреждания имат електронно досие. Ако методиката се запази в сегашния вид, майките отново ще излязат на протест.\n\r\n\"Промените, които обсъждаме са много разумни. Не можем да прогнозираме дали тези недостатъци ще бъдат редуцирани\", посочи в \"България сутрин\" Ралица Тодорова от \"Системата ни убива всички\".\r\nТодорова посочи, че една социална услуга ще работи за автономността на лицето. В студиото тя обясни, че се обмисля да  се вкарат периферни устройства в дома като детектор за дим и за гас. По думите й подобна инвестиция ще повиши автономността на човека с увреждания и той нямало да има нужда  от такава голяма инвестиция като плащане за личен асистент през цялото  време.\n\r\nТя увери, че майките имат диалог с министерството и се надява случаите като този с Бояна да се редуцират. \"Да нямаме прекалено големи очаквания от тази индивидуална оценка\", каза тя.\n\r\n\"Имаме план да вкараме социални услуги, които да повишат автономността на лицето. Планираме вкарването на периферни устройства в дома на хората с увреждания - детектори за дим и газ. На мястото на ТЕЛК искаме да вкараме ICF - международна класификация за увреждането и здравето\", обясни Тодорова.\n\r\nВалентина Ташкова от \"Системата ни убива всички\" посочи, че индивидуалната оценка ще извежда една единствена услуга - личната помощ, което по думите ѝ не е ОК.\n\r\n\"Личната помощ се явява панацеята, която ще преодолее недостъпната среда. Проблемът е липсата на услуги, които ние заместваме с личната помощ\", разясни Ташкова пред.\n\r\nМайките настояха, че нямат намерение да се откажат и са готови на нови протести, ако предложенията им за реформа в ТЕЛК системата не се осъществят. Те обаче не поставиха срок на властимащите.\r\n\n\r\n ", "date": "2019.03.12", "title": "Пак провал с ТЕЛК-овете: Деца остават без лични асистенти"}
{"url": "https://www.dnes.bg/eu/2019/03/12/dojivot-za-terorista-ot-briuksel-shte-leji-pone-15-g.404341", "text": "Мехди Немуш получи доживотна присъда за убийството на четирима души в Еврейския музей в Брюксел през 2014 г. - първият терористичен атентат, извършен от “Ислямска държава” в Европа.\n\r\n38-годишният французин ще излежи поне 15 г. от тях в затвора без право на замяна, реши съдията. Присъдата бе произнесена след осемчасово обсъждане.\n\n\r\nМиналата седмица съдебните заседатели стигнаха до заключение, че Немуш е виновен за убийството на двойка израелски туристи, портиера и доброволка в музея.\n\r\nНа 24 май 2014 г. той влиза в Еврейския музей в центъра на Брюксел, изважда автомат “Калашников” от сака си и разстрелва от упор намиращите се във фоайето хора, след което прибира оръжието си и напуска местопрестъплението. Заловен е седмица по-късно в Марсилия.\n                    \n                    \n                \r\nНемуш не е протестирал поисканата му от прокурора доживотна присъда. За разлика от него съучастникът му Насер Бендрер призова за смекчаващи вината обстоятелства, тъй като “не е натиснал спусъка” и не е присъствал по време на убийствата. Бендрер получи присъда от 15 г. затвор, 10 от които ще излежи в затвора, затова, че е осигурил оръжието на терориста и е подпомогнал бягството му, стана ясно по време на процеса, продължил 3 месеца.\n\r\nМехди Немуш е първият джихадистки боец, върнал се в Европа след години в армията на “Ислямска държава” в Сирия, който извърши терористичен акт. След него Европа беше залята от нападения в Париж, Брюксел, Ница, Берлин и други градове.\n\r\nПред съдебните заседатели заяви: “Животът продължава. Сега ще е зад решетките”.", "date": "2019.03.12", "title": "Доживот за терориста от Брюксел, ще лежи поне 15 г."}
{"url": "https://www.dnes.bg/stranata/2019/03/12/onecoin-falshivata-kriptovaluta-na-d-r-ruja-kak-e-rabotila-shemata.404329", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Прокуратурата в САЩ все още издирва българката Ружа Игнатова, обвинена за откраднати милиарди долари чрез фалшивата криптовалута OneCoin.\n\n\n\r\nСпоред официалната информация на американското правосъдно министерство Игнатова и брат ѝ Константин са натрупали над 3 млрд. долара чрез измами. Малка част от тази сума е инвестирана в имоти в България.\n\r\nОфициално Ружа Игнатова се издирва от 2017 година. Неофициално 40-метровата ѝ яхта \"Давина\", за 15 млн. евро, кръстосвала Черно море цяло лято.\n\r\n\"Това е класическа измамна схема от типа пирамида. В България имаше не един и два подобни случая преди години. OneCoin просто притежава легитимно лице и достатъчно добър маркетинг. Използва се модерната дума \"криптовалута\". Инвестициите в нея, както и очакваният ръст, липсата на инфлация и възможността всяка една трансакция да бъде контролирана, подлъгва хората, че е нещо изключително сигурно и няма как да не бъде доходоносно в бъдеще\" коментира в студиото на \"България сутрин\" експертът по киберсигурност Спас Иванов.\n                    \n                    \n                \r\nСпоред финансови консултанти хората, инвестирали във фалшивата криптовалута, трябвало да се усъмнят още в самото начало, заради високата първоначална вноска и обещанието да си върнеш инвестицията посредством вноската на други хора, а не от продажбата на продукти. Това е сигурен белег, че става дума за пирамида.\n\r\nАдресът на OneCoin в България е на емблематичния площад \"Славейков\" 6А. Сградата е закупена от Ружа Игнатова през 2014 година за 3.7 млн лв. Инвестициите ѝ в скъпо недвижимо имущество продължават само на метри от сградата на парламента с имот за 5 млн. евро.\n\r\n\"През 2016 и 2017 година беше най-големият бум на криптовалутите. По това време имаше десетки, дори стотици подобни компании. Липсата на всякакви регулации привличаше много хора. Това обаче безспорно е нож с две остриета, тъй като няма никакъв контрол\", отбеляза финансистът Преслав Райков.\n\r\nПред  той обясни, че Ружа Игнатова е предлагала OneCoin на хора от Азия, Индия и Африка, където хората са неинформирани и много лесно могат да бъдат подлъгани.\n\r\n\"В САЩ или в Европа, където гражданите са осведомени, тази пирамида се разпознава много лесно и не би пожънала успех\", подчерта още Райков.\r\n ", "date": "2019.03.12", "title": "OneCoin – фалшивата криптовалута на д-р Ружа. Как е работила схемата?"}
{"url": "https://www.dnes.bg/obshtestvo/2019/03/12/chips-vsiaka-treta-vafla-biskvita-s-otrovniia-akrilamid-nad-normata.404346", "text": "Всяка трета вафла или обикновена бисквита съдържа отровния акриламид над определената  норма, съобщават от \"Активни потребители\".\r\nИзследвани са проби от над 500 хранителни продукта, за които е известно, че могат да натрупват акриламид. Това са чипсове, пържени картофи, бисквити, зърнени закуски, кафе и други.\r\n\"Обикновените бисквити и вафли пораждат най-много притеснения, тъй като една трета от взетите проби сочат наличие на акриламид над определената норма. Тези сведения са обезпокоителни, защото децата под тригодишна възраст най-често консумират такива продукти и те могат да съдържат повече акриламид, отколкото бисквитите, предназначени за бебета\", обясняват от потребителската организация.\r\n                    \n                    \n                По техни данни 13% от тестваните бебешки храни са показали отклонения над допустимата граница, при картофените чипсове - 7.7 %, а при бисквитите за кърмачета и малки деца - 6.3%.\r\nЕвропейската асоциация на потребителите (БЕУК) призовава Европейската комисия да изготви референтни нива за зеленчуковите чипсове. Макар че чипсът от моркови, цвекло или пащърнак да се възприема за по-здравословен, тестовете разкриват, че съдържа почти два пъти повече акриламид от картофения чипс.\n\r\n\n\r\nАкриламидът е химикал, който естествено се формира в богати на скорбяла храни като картофи или зърнени култури при пърженето им или печене на температура над 120°C. Той се образува при реакцията между свободни захари, като фруктозата, например, и аминокиселината аспаргин. Изследванията показват, че акриламидът причинява ракови образувания при животните. Учените считат, че този химикал има потенциално канцерогенно влияние и при хора на всякаква възрасти.\r\nТой се причислява към група 2А (потенциален карциноген) от ООН. Освен това акриламида провокира болести на нервната система. През 2015 г. Европейският орган за безопасност на храните (ЕОБХ) постановява, че акриламидът в храните е проблем на общественото здраве.\r\nОт Активни потребители обясняват, че потребителите са изложени на акриламид, когато консумират индустриално произведени храни като хляб, чипс, пържени картофи, бисквити, кафе, различни сладкиши, крекери, но също и когато приготвят храна вкъщи. Например при пърженето на картофи на температура над 175° C или когато препичат филийката си хляб.\r\nАкриламидът се регулира в ЕС от април 2018 г.\r\nВижте ", "date": "2019.03.12", "title": "Чипс, всяка трета вафла, бисквита - с отровния акриламид над нормата! "}
{"url": "https://www.dnes.bg/world/2019/03/12/parlamentyt-na-venecuela-systoianie-na-trevoga-zaradi-toka.404324", "text": "Контролираният от опозицията венецуелски парламент одобри обявяване на национално състояние на тревога заради безпрецедентната криза с електроснабдяването, която парализира страната пети ден, предаде ДПА.\n\r\nПарламентът отхвърли аргумента на президента Николас Мадуро, че колосалната авария е американски саботаж и каза, че причината за нея е лошото управление и липсата на инвестиции.\n\r\nНационалното събрание призова армията да помогне за мобилизиране на персонала на енергийния монополист \"Корпоелек\" и отправи апел за международно сътрудничество за възстановяване на елекроснабдяването по време на 30-дневно състояние на тревога, посочват колумбийската телевизия РСН и други медии.\n\n\n\r\n                    \n                    \n                Парламентът обаче няма правомощия да въведе извънредно положение, докато Мадуро остава президент.\n\r\nПредседателят на парламента Хуан Гуайдо свика за днес следобед протести, заявявайки: \"Ако продължим да се активизираме, скоро ще постигнем прекратяване на узурпацията, преходно правителство и свободни избори\".\n\r\nМеждувременно Мадуро писа в Тwitter, че \"агресиите и империалистическите атаки няма да унищожат силата на венецуелския народ и способността му да оказва съпротива\", и че страната му ще спечели \"електрическата война\".\n\r\nВчера Мадуро съобщи, че властите са задържали двама души за опит за саботаж на ВЕЦ \"Симон Боливар\" в Гури, посочва ТАСС, цитирана от БТА. Според президента атаката срещу националната енергийна система е осъществена по три начина: кибератака, електромагнитен импулс и физическо нападение. \"Първо е била извършена кибератака срещу системата на компания \"Корпоелек\" във ВЕЦ \"Симон Боливар\" и системата в Каракас. После е използван електромагнитен импулс, прекъснал процеса по възстановяване на системите, а накрая са прибягнали до физическо нападение - палежи и рушене на електрически подстанции\", каза Мадуро в обръщение към населението, излъчено в приложението \"Перископ\".\n\r\nЕлектроснабдяването беше възстановено в части на венецуелската столица, но вчера Каракас отново потъна в мрак. Властите са разпоредили автобуси да заменят метрото, което не работи. Спирането на тока доведе до недостиг на вода и гориво. Някои от жителите на столицата са се принудили да използват вода от замърсената река Гуайре. Съобщава се за протести срещу липсата на вода в Каракас и за дълги опашки на бензиностанциите.\n\r\nПравителството отмени днес работния ден и учебните занятия. Президентският указ за спиране на трудовата дейност и занятията в учебните заведения на всякакво равнище се удължава с още 24 часа, съобщи вицепрезидентът и министър на комуникациите и информацията Хорхе Родригес. Правителството вече отмени работния ден на 8 март и вчера.\n\r\nВенецуелският външен министър Хорхе Ареаса обяви в Тwitter, че правителството се е срещнало с екип на върховния комисар на ООН по правата на човека Мишел Бачелет. Той каза, че предмет на срещата са били \"координацията и информацията за политиките в областта на човешките права и социалната защита във Венецуела\".\n\r\nВ същото време американското финансово министерство наложи санкции на базирана в Москва банка, притежавана от руски и венецуелски държавни компании, като мярка за засилване на натиска върху Мадуро.\n\r\nЦялата собственост или дялове на \"Еврофинанс Моснарбанк\" и притежаваните от нея предприятия в САЩ или такива, които се контролират от американски граждани, се блокират, посочи в изявление министерството.\r\n ", "date": "2019.03.12", "title": "Парламентът на Венецуела: Състояние на тревога заради тока "}
{"url": "https://www.dnes.bg/rusia/2019/03/12/rusiia-nazova-usloviiata-pri-koito-shte-izpolzva-iadreno-oryjie.404337", "text": "Русия никога няма да използва ядрено оръжие за предотвратяване на регионални конфликти, неговата употреба е възможна единствено, ако е застрашено съществуването на страната. Това заяви руският посланик в САЩ Анатолий Антонов на конференция във фондация \"Карнеги\" във Вашингтон. \n\r\n\"Ние няма да използваме ядрено оръжие, за да предотвратим регионален въоръжен конфликт. Призовавам ви да прочетете официалните документи, публикувани от властите на Русия, до които има свободен достъп“, подчерта дипломатът. \n\r\n\"САЩ не са наши съперници. Както заявих многократно днес, ние гледаме на САЩ като на партньор, а вие ще решите какви сме ние за вас“, каза руският посланик. \n                    \n                    \n                \r\nТой определи като измислица информациите, че Русия може първа да нанесе ядрен удар. \r\n\"По тази тема има прекалено много изфабрикувани новини. Не съществува никаква концепция за нанасяне първи на ядрен удар. В нашата военна доктрина ясно е казано кога и при какви обстоятелства може да използваме ядрено оръжие – ако е извършена атака срещу Русия, съществува заплаха за съществуването на страната\", заяви Антонов. \n\r\nПо-рано руският президент Владимир Путин заяви, че руската концепция за употреба на ядрено оръжие не предвижда превантивен удар, припомня ТАСС. \r\n ", "date": "2019.03.12", "title": "Русия назова условията, при които ще използва ядрено оръжие "}
{"url": "https://www.dnes.bg/notifikacii/2019/03/12/smiana-na-sezonite-posti-pazete-zdraveto-si.404326", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Чудесно е да се биотонизираме чрез препдриемане на детоксикиране на организма. Това посъветва специалистът по хранене и диететика проф. Донка Байкова в студиото на \"България сутрин\".\n\r\nМного от нас ще се подложат на строг режим по време на Великденските пости. В същото време организмът ни се адаптира към новите климатични условия при смяната на сезоните, което ни причинява пролетна умора.\n\r\nПроф. Байкова подчерта, че когато сме здрави, може да си позволим изцяло дългия пост. Важно е обаче да спазваме принципа на разнообразието, тъй като желязото, калцият и някои витамини липсват в храните, които може да приемаме.\n\r\n\"Пролетната умора избледнява като феномен, защото целогодишно имаме много зеленчуци и плодове, в това число и в свеж вид. Добре е да пробваме и от по-екзотичните разновидности на зеленчуци и плодове\", отбеляза специалистът по хранене пред .\n                \n                \r\n\"Сега е моментът да удвоим количеството на зеленчуците и плодовете. Нека те да бъдат сезонни\", подчерта проф. Байкова и добави, че трябва да приемаме по литър и половина-два течности.\n\r\nДиетологът предупреди, че е рисково да постят бременните жени, кърмачките, претърпелите операции хора, както и тези с дефицит на желязо в организма.\n\r\nОт думите на проф. Байкова стана ясно още, че джинджифилът съдържа мощни антиоксиданти, които предпазват стомашно-чревния тракт от възпаления. А нашумялото напоследък авокадо се обработва поне с няколко консервиращи субстанции. Преди консумация задължително трябва да го измием с четка на течаща вода, тъй като обвивката може да замърси вътрешността му.\r\n ", "date": "2019.03.12", "title": "Смяна на сезоните, пости... Пазете здравето си!"}
{"url": "https://www.dnes.bg/notifikacii/2019/03/12/tova-li-e-kraiat-na-boeing-737-max.404352", "text": "След катастрофата на  Boeing 737 MAX 8 на Етиопските авиолинии, множество компании, които използват този модел самолет, решиха да се откажат от него.\r\nКитай приземи около 60 самолета, а към тях се присъединиха самата Етиопия и Каймановите острови. Сингапурските авиолинии също се отказаха от своите пет самолета Boeing 737 MAX, но засега. \r\nЩе бъде ли спрян моделът и има ли такива в България? \n\n\r\n\"Самолетът Boeing 737 MAX е един от най-популярните в историята на гражданската авиация. - обяснява Александър Богоявленски, авиационен експерт, пред БНТ. - Над 5000 самолета са поръчани досега, а над 7000 от предишните поколения вече летят. 350 самолета са произведени към края на януари 2019 г., като производството на модификацията все още не е спряло. Boeing 737 MAX 8 в българските авиолинии няма, има такива от предишни модификации.\"\r\n                \n                През 2018 година, Boeing 737 MAX на Lion Air се разби 13 минути след излитането си. Самолета на Етиопските авиолинии преди дни също се разби малко след като напусна пистата.\r\n\"Фазата, в която се случват инцидентите, е фазата на излитане, в която самолетите отлепят от земята.  Не би следвало да се спекулира на толкова ранен етап с някакви конкретни заключения. Не може обаче да се твърди със сигурност, че има връзка между двата инцидента с тези самолети“, обясни Богоявленски.\r\nПо думите му, черните кутии не дават решения, те просто записват данните от полета и помагат при разследването.\r\nАвтоматиката измества все повече човешката дейност - затова е изключителна важна взаимовръзката между софтуерния интерфейс и подготовката на пилотите, категоричен е експертът. Според него, няма място за притеснение у пътниците, защото въздушният транспорт продължава да бъде най-сигурният. \r\n \r\n\r\n ", "date": "2019.03.12", "title": "Това ли е краят на Boeing 737 MAX? "}
{"url": "https://www.dnes.bg/sofia/2019/03/12/vma-s-bezplatni-pregledi-v-svetovniia-bybrechen-den-14-mart.404353", "text": "Навръх тазгодишния Световен бъбречен ден – 14 март 2019 г. /четвъртък/, нефролозите от ВМА ще консултират безплатно. Вратите на Клиниката по нефрология ще бъдат отворени за пациенти, които искат да си направят профилактичен преглед, от 9 до 12 часа, съобщават от болницата. \n\n\n\r\nНаправление от личния лекар не е необходимо. Прегледите в клиниката обаче ще се извършват само след предварително записване на тел. 02/922 51 73, между 12 и 14 часа. \n\r\nБъбречни проблеми има всеки осми българин, сочи тревожната статистика. Коварното при тези заболявания е, че дълго време могат да се развиват без симптоми, докато не настъпят сериозни усложнения. Затова препоръката към пациентите е редовно да си правят изследвания и профилактично да търсят консултация със специалист.  \n                    \n                    \n                \r\nСветовният бъбречен ден се отбелязва от 2006 г. насам, като през 2019 г. глобалната кампания е под надслов: „Здрави бъбреци за всеки и навсякъде”. Акцент е превенцията на хроничната бъбречна недостатъчност, която причинява смъртта на 2.4 млн. души всяка година.", "date": "2019.03.12", "title": "ВМА с безплатни прегледи в Световния бъбречен ден – 14 март"}
{"url": "https://www.dnes.bg/obshtestvo/2019/03/12/samo-za-3-godini-apartamentite-skochili-s-25-v-sofiia-s-celi-34.404314", "text": "Цените на жилищата у нас скочиха с близо 25% за последните три години, сочат данни на Националния статистически институт, цитирани от \"Труд\". \n\n\nОчаквано, най-голямо е поскъпването в София. През третото тримесечие на 2018 г. цените на имотите в столицата са били с цели 34% по-високи от същия период на 2015 г. \n\r\nВеднага след София с много малка разлика се нарежда Пловдив, където цените на жилищата са нараснали с 31,4% за три години. В останалите четири големи града с над 120 000 жители поскъпването на апартаментите също е със сериозни темпове. Във Варна, Русе и Стара Загора повишението е с малко над 25%. В Бургас жилищата също поскъпват, но със значително по-бавни темпове – само с 17,76% за три години, което e около половината от повишението на цените, регистрирано в София и Пловдив, отбелязва изданието.\n                    \n                    \n                \r\nДанните на НСИ показват, че най-голям ръст в цените на апартаментите има в градовете, където заплатите нарастват и фирмите разкриват нови работни места. Именно затова и не е изненада, че скокът в шестте най-големи града у нас е най-голям. Заради икономическото развитие много хора се местят да живеят в тях, което води до по-голямо търсене и повишаване на цените на имотите.\n\r\nИнтересно е да се отбележи, че скокът в цените на старото строителство е по-голям, в сравнение с повишението при новото строителство. В рамките на 3 години старите апартаменти са поскъпнали средно с 26,41%, докато новите с 22,41%. Поскъпването на старите апартаменти е по-голямо отколкото при новите в София, Варна, Бургас и Русе. В Пловдив старите и новите жилища поскъпват с почти един и същи темп, а от големите градове изключение прави само Стара Загора, където при новото строителство увеличението е с 31,11%, при 23,62% за старото. \r\n ", "date": "2019.03.12", "title": "Само за 3 години: Апартаментите скочили с 25%, в София – с цели 34%"}
{"url": "https://www.dnes.bg/eu/2019/03/12/nazdrave-za-brexit-frenski-pyb-servira-bira-v-chest-na-sybitieto.404315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФренски пъб сервира бира в чест на Brexit. Напитката е толкова популярна, че вече се е превърнала в хит сред посетителите на парижкото заведение. \n\nСобствениците споделят, че кехлибарената течност кара клиентите да повдигат вежди, тъй като 30% от посетителите са британци. А те не приемат еднозначно питието.\r\n\"Не е лошо. Имам предвид, Brexit е ужасен, но бирата е добра. Трябва да призная, че се опитвам да избегна всичко свързано с Brexit, защото за мен това е катастрофа\", споделят британци.\n\r\nБирата се вари на източния бряг на Великобритания и е една от десетките пенливи напитки по целия свят, вдъхновени от референдума за Brexit. Производителите казват на анти-Brexit клиентите, че бирата е била първоначално произведена в Шотландия, която гласува за оставане в ЕС, а че горчивият вкус е отражение на чувствата на пивоварите след референдума, ", "date": "2019.03.12", "title": "Наздраве за Brexit! Френски пъб сервира бира в чест на събитието"}
{"url": "https://www.dnes.bg/obshtestvo/2019/03/12/zimata-se-zavryshta-za-posledno-i-za-kratko.404316", "text": "След истинската пролет в последните дни, времето днес ще ни напомни, че все още е зима.\n\r\nВалежите ще обхванат цялата страна – предимно от дъжд, но по високите полета на Западна България, в Предбалкана и на места в Североизточна България дъждът ще премине в сняг и ще се образува снежна покривка, \n\r\nЩе бъде студено, като минималните температури ще са от 1 до 6 градуса, а максималните - между 3 и 8 градуса.\n\r\nЗаради лошото време е обявен жълт код за обилни валежи и силен вятър за 21 области в страната. Предупредителен код няма единствено за областите София-град, София област, Перник, Пазарджик, Пловдив, Стара Загора и Видин. \r\n                    \n                    \n                В планините ще е облачно с валежи от сняг, на места ще са и значителни.  Ще духа умерен, по билата до силен вятър от север-североизток. Главно па  старопланинските проходи ще има условия за навявания.\n\r\nПрез нощта срещу сряда от северозапад валежите ще започнат постепенно да отслабват и спират. Вятърът обаче ще се ориентира от север-североизток, ще е умерен и с него ще продължи да нахлува студен въздух. ", "date": "2019.03.12", "title": "Зимата се завръща. За последно и за кратко"}
{"url": "https://www.dnes.bg/eu/2019/03/12/iunker-i-mei-sys-sdelka-izliza-li-brexit-ot-fazata-na-zastoi.404318", "text": "Европейският съюз и британското правителство договориха сделка за излизане от застоя около Brexit, заяви председателят на Европейската комисия Жан-Клод Юнкер, цитиран от Асошиейтед прес. \n\nЮнкер подчерта, че ЕС и британското правителство застават изцяло зад ревизии, целящи да прекратят безизходицата около споразумението. След разговорите си с британския премиер Тереза Мей късно снощи Юнкер заяви, че депутатите в британския парламент сега \"ще трябва да направят фундаментален избор\", като одобрят или отхвърлят споразумението за напускане.\n\r\nКамарата на общините отхвърли с огромно мнозинство през януари първоначалния вариант на споразумението. Мей положи усилия да договори с ЕС промени, които могат да убедят достатъчно депутати да подкрепят сделката.\n                    \n                    \n                \r\nСлед срещата с Мей Юнкер заяви, че \"сегашното споразумение е възможно най-доброто\" и предупреди, че нови преговори няма да има.\n\r\n\"Или това споразумение или изобщо няма да има Брекзит. Трети шанс няма да има\", предупреди председателят на ЕК, цитиран от Франс прес.\n\r\nБританската министър-председателка потвърди, че са постигнати правно обвързващи промени в споразумението за развода.\n\r\nОбщ инструмент с правна тежест, сравнима с тази на споразумението за напускане, ще гарантира, че ЕС не може да действа с намерение да използва безконечно предпазния механизъм по отношение на статута на Северна Ирландия, заяви на пресконференция Мей след продължилата над два часа среща с Юнкер, съобщава БТА.\n\r\nМалко по-рано британският първи министър Дейвид Лидингтън, който се явява заместник на Мей, каза пред парламента, че правителството ще представи пред депутатите два документа: обща правно обвързваща декларация, че Великобритания ще може да излезе от предпазния механизъм, гарантиращ отворена ирландска граница, и общо изявление, което ще бъде добавено към политическата декларация за бъдещите отношения на ЕС и Великобритания.\n\r\nНа пресконференцията след разговорите с Юнкер Тереза Мей каза, че освен огласените в парламента два документа, Великобритания ще подготви също едностранна декларация, в която се казва, че нищо не може да предотврати оттеглянето на страната от предпазната мярка за ирландската граница, ако преговорите за бъдещите отношения с ЕС след Брекзит се провалят.", "date": "2019.03.12", "title": "Юнкер и Мей със сделка, излиза ли Brexit от фазата на застой?"}
{"url": "https://www.dnes.bg/obshtestvo/2019/03/12/blizo-1900-semeistva-poiskaha-bavachka-platena-ot-dyrjavata.404317", "text": "Общо 1865 семейства са поискали държавата да им осигури безплатна бавачка в рамките на проекта „Родители в заетост“, съобщи зам.-социалният министър Зорница Русинова във Facebook по повод развитието на проекта. 215 от желаещите са многодетни родители, уточни още тя.\n\r\nПрез януари стартира третият прием по програмата, която цели връщането на работа на родители с деца на възраст до 5 години, като им дава възможност да изберат детегледач, за който ще се плаща от проекта. Предвиденият бюджет е 30 млн. лв. до 2020 г. Максималният срок за получаване на услугата е до 18 месеца, а срокът за кандидатстване изтече в края на февруари.\n\r\nДо момента са одобрени 308 заявления от родители, като 45 от тях – многодетни, уточни Русинова.\n                    \n                    \n                \r\nНай-много подадени заявления от родители, желаещи да им бъде предоставена услугата \"детегледач\" са на територията на София (София град - 369, София-област - 42, обл. Перник-48), Пловдив (област Смолян – 28, обл. Пловдив – 182, област Пазарджик – 87) и Ловеч(област Ловеч – 18, област Плевен – 120, област В. Търново – 37).\r\n ", "date": "2019.03.12", "title": "Близо 1900 семейства поискаха бавачка, платена от държавата"}
{"url": "https://www.dnes.bg/notifikacii/2019/03/12/trymp-podkrepi-ideiata-za-postoianno-liatno-chasovo-vreme.404305", "text": "Американският президент Доналд Тръмп смята, че е добра идея лятното часово време да стане постоянно, предаде Асошиейтед прес.\r\nФедерален закон постановява, че лятното часово време започва в 2 часа сутринта във втората неделя на март и продължава до 2 часа сутринта в първата неделя на ноември в райони, които изрично не са се освободили от правилото. Повече от две дузини ат американските щати обмислят мерки за избягване на въртенето на стрелките два пъти в годината.\r\nСенаторът Марко Рубио и конгресменът Върн Бюканън, и двамата от Флорида, миналата седмица внесоха предложение за превръщане на лятното часово време в постоянно за цялата страна.\r\nДокато федералният закон дава възможност на щатите да избират местното часово време за постоянно, от което са се възползвали Хавай и Аризона, обратното е забранено и изисква съответни действия на Конгреса.\r\n                \n                Президентът Тръмп написа днес в Туитър, че идеята лятното часово време да стане постоянно \"за мен е ОК!\".\r\nПрез последния уикенд мнозинството американци, както всяка година преди идването на пролетта, преместиха стрелките на часовниците си с един час напред (и ще направят обратното с наближаването на зимата), предаде Франс прес.\r\nСмяната на часовото време, въведена за насърчаване на икономията на енергия, стана тема за непрекъснати и страстни дебати в САЩ.\r\nПротивниците на смяната на времето посочват най-вече негативните ефекти върху съня и здравето. (БТА)", "date": "2019.03.12", "title": "Тръмп подкрепи идеята за постоянно лятно часово време"}
{"url": "https://www.dnes.bg/notifikacii/2019/03/12/karlos-nasar-sys-zlato-na-svetovnoto-po-shtangi-za-kadeti.404319", "text": "България спечели злато в двубоя и общо три медала още при появата на първия си представител на Световното първенство по вдигане на тежести за кадети до 17-годишна възраст в Лас Вегас (САЩ). \n\r\nКарлос Насар грабна титлата в категория до 73 кг с двубой 291 кг. Българинът започна много мощно още в изхвърлянето като премина без грешка през 123 кг, 127 кг и 130 кг. Това му отреди второ място в движението след узбека Азадбек Нариманов със 133 кг., съобщават от родната федерация.\n\r\nВ изтласкването Насар бе записал стартова тежест 150 кг, но я увеличи на 154. В първия си опит той не успя, но във втория се справи с тези килограми, а за титлата определящи се оказаха 161 кг. Те не бяха по силите на узбека, но българинът ги закова над главата си, като с това си осигури златото в движението и в двубоя и гордостта да чуе българския химн. \n                \n                \r\nСреброто остана за Нариманов с 287 кг, а бронзът за Амидяк Мисакян (Гър) с 272 кг.\n\r\nКарлос Май Хасан Насар е възпитаник на школата в Червен бряг с личен треньор Илиян Илиев. Миналата година той стана европейски шампион в кат. 69 кг при 15-годишните \n\r\nПървенството в Лас Вегас продължава с участието на още двама българи.\r\nУтре на подиума в кат. 89 кг ще излезе Георги Йочев, а в четвъртък при 102-килограмовите ще вдига Стефчо Христов. \r\n ", "date": "2019.03.12", "title": "Карлос Насар със злато на световното по щанги за кадети"}
{"url": "https://www.dnes.bg/usa/2019/03/12/sasht-iztegliat-vsichki-svoi-diplomati-ot-venecuela.404320", "text": "САЩ ще изтеглят тази седмица целия дипломатически персонал, който все още е в посолството в Каракас, поради задълбочаването на кризата във Венецуела, съобщи в Туитър държавният секретар Майк Помпейо.\r\nТова решение беше взето в резултат на влошаването на обстановката във Венецуела, както и въз основа на заключението, че присъствието на американски дипломатически персонал в посолството се е превърнало в ограничение за политиката на САЩ, посочи в изявление Държавният департамент, цитиран от Ройтерс.\r\nВ изявлението не се уточнява денят, в който служителите ще напуснат посолството.", "date": "2019.03.12", "title": "САЩ изтеглят всички свои дипломати от Венецуела"}
{"url": "https://www.dnes.bg/televizia/2019/03/12/myka-turskite-seriali-ubiha-dyrzost-i-krasota.404321", "text": "\"Дързост и красота\" - един от най-дългите и популярни американски сапунени сериали, надали ще се завърне скоро в родния ефир.\r\nБНТ спря излъчването му заради нисък рейтинг и не планира да го показва отново, съобщава \"\".\r\nВ началото на септември 2018 г. обществената телевизия поднови излъчването му, но тенденцията за спад на зрителския интерес продължи и стана причина за неговото спиране след излъчени 4080 епизода.\r\nИзданието посочва, че Брук и Рич са се радвали на успешна гледаемост преди масовото навлизане на турски и индийски сериали, но последният излъчен от БНТ сезон е бил с неефективно нисък рейтниг, което е предопределило съдбата му.", "date": "2019.03.12", "title": "Мъка! Турските сериали убиха \"Дързост и красота\""}
{"url": "https://www.dnes.bg/index/2019/03/12/receptata-dnes-desert-s-kroasani-i-borovinki.404301", "text": " :\r\n \r\n:\r\n \r\nНамаслете тавичка с незалепващо покритие. Сложете в нея нарязаните или накъсани на малки хапки кроасани. Поръсете с боровинките. В купа разбийте яйцата, млякото, захарта, ванилията и крема сиренето. С получената смес залейте кроасаните. Печете в предварително загрята фурна на 180 градуса за около 25-30 минути.\r\n\r\n", "date": "2019.03.12", "title": "Рецептата Dnes: Десерт с кроасани и боровинки"}
{"url": "https://www.dnes.bg/stranata/2019/03/12/iznenadi-ot-pokriva-koli-biaha-smazani-ot-padnal-sniag.404323", "text": "Снежна маса едва не взе жертви в Пампорово след като огромно количество сняг се срина от козирката на хотел върху паркираните пред него коли. Смачкани са четири коли и по чудо никой не е пострадал. \n\r\nСред потрошените автомобили е и този на Красимир Костадинов от Варна. \n\r\n\"Паркирахме колата  и малко след това снегът падна от хотела. В колата бяхме аз, съпругата ми  и малкото ни дете, което е на 2 години. То беше в детско столче. Точно там покривът на автомобила е огънат. Общо бяхме паркирали на мястото шест коли, три от тях пострадаха значително\", обясни Красимир. \n\r\nПо думите му вече има предупредителни колчета, но преди това ги е нямало. \n\r\n\"Автомобилът е застрахован. Сега ще имам претенции към собственика на хотела. Единствено аз имам застраховка, другите автомобили нямат\", каза още Костадинов пред \"Нова тв\".\n                    \n                    \n                \r\n\"Тази сграда не е наша собственост. Не знаем към момента на кого е тази сграда, тъй като от години е неизползваема и не сме виждали някой да я използва. Поставили сме табели, които да ограничат паркирането и достъпът до самата сграда. Потърпевшите в момента са настанени при нас. Готови сме да съдействаме с каквото можем\", коментира Николай Ангелов - управител на хотел.\n\r\nОт община Чепеларе заявиха, че ще направят проверка по случая. Кметът Славка Чакърова съобщи, че не може да глоби собственика на сградата за това, че не е почистил снега от покрива си. \n\r\nСамо за миналата година в смолянско полицията е издала 100 служебни бележки за премазани автомобили от снежни маси и от паднали дървета. От началото на годината до момента пострадалите автомобили при подобни инциденти са 20.", "date": "2019.03.12", "title": "Изненади от покрива: Коли бяха смазани от паднал сняг"}
{"url": "https://www.dnes.bg/stranata/2019/03/12/dramata-na-samotnite-baba-iova-darila-doma-i-parite-si-na-gledachka.404322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Спор за наследство накара възрастна жена да напусне дома си и скара съседите ѝ. Скандалът е за къща и пари в ловешкото село Казачево, където 82-годишна жена е напуснала дома си след съмнение, че се опитват да я отровят.\n\r\nСлед смъртта на мъжа си, баба Йова, която почти не вижда, остава сама в къщата си. Тогава съседи започват да се грижат за нея. Докато се е грижила за възрастната жена д-р Жанета Кушева е получила чрез дарение къщата и всичките спестявания от 13 хиляди на баба Йова, предаде .\n\r\nЕдин ден възрастната жена осъзнала след разговор със съседи, че имота и парите ѝ вече не са на нейно име.\"Реших да избягам, че ще ме отровят\", споделя тя. Вече е приютена от брата на починалия й съпруг.\n                    \n                    \n                \r\nОт обвинението, че вероятно е тровила възрастната жена, Жанета е шокирана. \"Като лекар не бих си помислила такова нещо!\", категорична е жената и допълва, че е носила лекарства, храна на баба Йова и хладилникът й винаги бил зареден.\r\nЖанета твърди, че имотът и парите са прехвърлени на нейно име по молба на баба Йова, защото имала съмнения, че други хора искат да й ги вземат.\n\r\nСъседкатата Радка разказа, че баба Йова е занесла у тях напитки, в които се съмнява, че има отрова, тъй като се чувствала зле. \r\nЙова споделя още, че се чувства свидетел на измама и е подала сигнал до кмета на селото. С фактите вече се запознал адвокат.\r\n\"От фактите ще направим заключение, извършено ли е престъпление и какво е то\", обясни специалистът, а дотогава баба Йова ще живее в страх и напрежение.\r\n \r\n\n\r\n ", "date": "2019.03.12", "title": "Драмата на самотните: Баба Йова \"дарила\" дома и парите си на гледачка"}
{"url": "https://www.dnes.bg/stranata/2019/03/12/rusnacite-se-zadyhvat-finansovo-prodavat-imotite-si-u-nas.404330", "text": "Все повече българи стават собственици на имоти в зимните и летните курорти. Чужденците се разделят с жилищата си у нас по различни прични, в резултат българите вече достигат 60% от всички купувачи на ваканционни имоти на морето и около 70% от тези в зимния ни курорт Банско, сочат данни на международна агенция за недвижими имоти. \n\r\nПродавачите са основно руснаци, които постепенно напускат пазара, поради влошеното икономическо състояние в страната им, пише \"Труд\". Поевтиняването на рублата прави пътуването им до България и обслужването на имотите им у нас доста скъпо. \n\r\nОсвен от страна на българите, има стандартен интерес към ваканционните имоти от жители на Западна Европа, както и повишен интерес от хора от Полша и Израел. Най-често се търсят имоти за 15-25 хил. евро с цел използване за почивка за една-две седмици и отдаване под наем през останалото време.\n                    \n                    \n                \r\n\"Тази тенденция е породена от атрактивните цени, които достигат до 300 евро за кв.м в Банско и 400 евро по морето. От значение е и видимо по-добрата покупателна способност на българите, породена от повишаването на доходите и възможността за евтини ипотечни заеми\", коментира Горян Върбанов от компанията.", "date": "2019.03.12", "title": "Руснаците се задъхват финансово, продават имотите си у нас"}
{"url": "https://www.dnes.bg/sofia/2019/03/12/policiiata-otcepi-metrostanciia-vitosha-v-stolicata.404333", "text": "Полицията затвори метростанция \"Витоша\", заради проверка на съмнителен багаж на бул. \"Черни връх\" и ул. \"Сребърна\", съобщава агенция \"Фокус\". \r\nВлаковете се движат до метростанция \"Джеймс Баучер\".\r\nУниформените проверяват изоставения багаж. ", "date": "2019.03.12", "title": "Полицията отцепи метростанция \"Витоша\" в столицата"}
{"url": "https://www.dnes.bg/stranata/2019/03/12/peshehodec-zagina-na-miasto-blysnat-ot-mercedes.404348", "text": "45-годишен пешеходец е загинал на място при катастрофа на изхода на Ямбол в посока село Кукорево, съобщиха от полицията.\r\nИнцидентът е станал снощи малко след 23.00 часа. На място е установено, че той е ударен от лек автомобил \"Мерцедес“, управляван от 26-годишен мъж.\r\nНа местопроизшествието е извършен оглед, образувано е досъдебно производство. Пробите на водача за употреба на алкохол и наркотични вещества са отрицателни. Работата по случая продължава.", "date": "2019.03.12", "title": "Пешеходец загина на място, блъснат от \"Мерцедес\""}
{"url": "https://www.dnes.bg/notifikacii/2019/03/12/konyr-makgregyr-pak-se-sbi-pak-izvyn-ringa.404342", "text": "В живота на Конър Макгрегър всичко се свежда до бой. Най-голямата звезда на UFC обаче за пореден път се озова във фокуса на обективите не заради победата си на ринга, а заради сбиване извън него. \n\r\nИрландецът е бил аресутван във Флорида, след като отнел телефона на фен, който се опитал да го снима. Според полицията в Маями Бийч Макгрегър е арестуван в понеделник следобед и е обвинен в кражба и криминална дейност. \n\r\nМакгрегър си тръгвал от хотел в Маями Бийч малко след 5 сутринта, когато 22-годишен мъж се опитал да снима ММА боеца, предава Guardian.\n\n\n\r\nСпоред полицията Макгрегър избил телефона от ръката на мъжа и после стъпкал устройството няколко пъти. Разследващите казват, че после той взел телефона и избягал. По-късно бил арестуван в къща в района. \n                \n                \r\nКонър е задържан срещу гаранция от $12 500. Адвокатът му Самюел Рабин твърди, че клиентът му е замесен в маловажен спор за мобилен телефон, който завършил с обаждане до властите. \n\r\n\"Г-н Макгрегър оценява реакцията на блюстителите на реда и е заявил готовност да сътрудничи\", казва още адвокатът, предава Guardian. \n\r\nИрландецът се завърна в UFC миналата година, след кратка почивка, по време на която дебютира в бокса, където се би с Флойд Мейуедър. Тогава Макгрегър загуби на ринга, но спечели хиляди долари. \n\r\nКонър Макгрегър беше отстранен от федерацията за шест месеца и глобен с 50 000 долара заради безредици след срещата му с Хабиб Нурмагомедов през октомври.", "date": "2019.03.12", "title": "Конър Макгрегър пак се сби, пак извън ринга"}
{"url": "https://www.dnes.bg/notifikacii/2019/03/12/sled-kmetskite-aferi-za-milioni-shte-ima-oshte-obvineniia.404340", "text": "Разследването по делото за злоупотреба с държавни средства не е приключило и предстои привличането на още лица в качеството им на обвиняеми. Това обяви за ръководителят на Софийската градска прокуратура Емилия Русинова.\n\n\n\r\nПрокуратурата вече повдигна обвинения на кметовете на Созопол и Златица. Панайот Рейзи и Магдалена Иванова са обвинени в длъжностно присвояване на средства.\n\r\nИванова е с обвинение за длъжностно присвояване за над 1,8 млн. лв. Тя е втори мандат кмет от БСП и ще бъде разследвана за ремонт на местно училище. Строежът е започнал през 2014 г. с отпуснати от правителството над 2 млн. лв. Половината обаче изчезнали, твърди прокуратурата.\n                \n                \r\n\"В хода на разследването е установено, че по-голяма част от строителните дейности в Златица не са били извършени, а други са извършени в предходен период. Заплатено е за вече извършени ремонти\", обясни Русинова за зрителите на Bulgaria ON AIR.\n\r\nПанайот Рейзи, който управлява Созопол, ще отговаря за длъжностно присвояване в размер на близо 2 млн. лв. Рейзи се разследва за десетки договори със съмнителни фирми.\n\r\n\"В случая с кмета на Община Созопол са сключени договори със 7 дружества, за които е установено, че са собственост на социално слаби лица. Те не са знаели, че имат такива дружества, нито са подписвали договорите в качеството на изпълнители, нито фактурите. В крайна сметка парите не са преведени по сметка на дружествата, а по сметка на физическо лице\", поясни ръководителят на СГП.\n\r\n ", "date": "2019.03.12", "title": "След кметските афери за милиони: Ще има още обвинения!"}
{"url": "https://www.dnes.bg/zvezdi/2019/03/12/kichka-bodurova-opliu-fynki-otnese-go-i-evgeni-minchev.404356", "text": "Риалити шоуто \"Като две капки вода\" често се хвали със своята позитивност, но скандали има и покрай него. И не за първи път \"летят\" обиди след представянето на някой участник.\n\r\nТози път в главна героиня се превърна живеещата зад граница Кичка Бодурова. Нейният образ бе пресъздаден от Стефан Илчев, който за трета поредна седмица се справя перфектно с женските образи.\n\r\nФънки обаче принизи песните на Кичка и заяви, че те са лесна топка за Илчев.\n\r\n\"Това предаване взе нещо да се скапва. Това ресторантьорско начало на вечерта не е моето, което искам да видя. Знам възможностите на Стефан и не мога да си изкривя душата, че тази песен не беше нищо особено за него. Има лош късмет, че е попаднал на лоша песен. На Кица кое е гениалното\", попита Димитър Ковачев.\n                    \n                    \n                \r\nОтговорът на Кица не закъсня. Тя се \"изля\" в социалните мрежи като не спести и доста обидни квалификации. Странно защо го отнесе и Евгени Минчев, явно певицата \"не мели\" и с него.\n\r\n\"Искам да благодаря от сърце на прекрасния Стефан Илчев за невероятната имитация. Разбира се, и на екипа от невероятни гримьори... Изпратиха ми видеото веднага. Даже спрях колата, за да го видя. Колкото за това недодялано човекоподобие и нещастен недоказан музикант Фънки, защо се ядосвате, приятели. Гледам коментарите ви! И аз като вас не мога да разбера с какво е полезен на шоуто. Той дори не разбира подигравките, с които го \"обгръщат\". В България има още един, дето му се иска да бъде \"Лорд\". Плюейки другите с жлъч се опитва да гради собствения си имидж. Въпрос на разбиране - едни градят името си с талант и с него обикалят света, други се опитват да лаят като помияри и им се иска да бъдат и те велики\", написа Кичка.\n\r\nИ посъветва журито да коментира само изпълнението и имитация, а не какъв стил те харесват.", "date": "2019.03.12", "title": "Кичка Бодурова оплю Фънки, отнесе го и Евгени Минчев"}
{"url": "https://www.dnes.bg/stranata/2019/03/12/ikonomicheska-policiia-shturmuva-obshtina-strelcha.404373", "text": "Разследващи служители на Икономическа полиция - Пазарджик за влезли в община Стрелча.\n\r\nСпоред БНТ действията са им по неотложност. Преглеждат се документи в общината по съмнения за това, че са с невярно съдържание.\r\nПолицейското присъствие в района е засилено.", "date": "2019.03.12", "title": "Икономическа полиция щурмува община Стрелча "}
{"url": "https://www.dnes.bg/index/2019/03/12/otstypka-ot-danyka-na-kolata-i-bez-ekokategoriia-v-talona.404350", "text": "Собствениците на коли, които отговарят на Евро 4, 5 и 6, да ползват отстъпка от данъка, дори в талона на автомобила да не е посочена еврокатегорията. Това е договорил вицепремиерът Томислав Дончев с ръководството на МВР.\n“Ще бъдат търсени варианти, включително служебен обмен на информация. В понеделник говорих с МВР и ме увериха, че няма да има задължителна смяна на талоните, за да е записан екостандартът на колата”, заяви Дончев пред .\r\nВ момента някои общини искат задължително да е отбелязан в талона, иначе не признават отстъпката в данъка.\n\r\nАко в големия и малкия талон на колата не е посочена екокатегория, човек може да си извади такава, но не е задължително. Това обясни инспектор Димитър Иванов от отдел “Пътна полиция” към Главна дирекция “Национална полиция”.\n                \n                \r\n\"Отразяването на екокатегориите се извършва от 2007 г. - от членството на България в ЕС. Голяма част от автопарка у нас е от автомобили, които са втора употреба, и при внасянето им не е била отразявана екокатегория\", каза още той и посочи, че към момента на регистрацията МВР не е разполагало с информация за екокатегорията.\n\r\nТя е необходима, за да получи човек отстъпка от данъка за колата. Той бе въведен тази година.\n\r\nВ момента всеки може да се сдобие с такава информация, като отиде до производителя на автомобила си. С получените данни се връща в \"Пътна полиция\" и те се нанасят в талона му.\n\r\nЦялата услуга в КАТ по идентификацията и смяната на талони на автомобила струва 20 лв., ако се плати през ПОС терминал, или 23 лв. на банковото гише. Ваденето на удостоверение от съответното автомобилно представителство също се заплаща.\n\r\nСпоред шофьори, които вече са се сдобили с такъв документ, той струва около 50-100 лева.", "date": "2019.03.12", "title": "Отстъпка от данъка на колата и без екокатегория в талона "}
{"url": "https://www.dnes.bg/obshtestvo/2019/03/12/petkova-proektyt-aec-belene-nevyzmojen-bez-rusiia.404366", "text": "Без участието на руския конструктор и производител на оборудването за АЕЦ \"Белене\" - \"Росатом\", проектът за централата няма как да бъде реализиран. Това заяви енергийният министър Теменужка Петкова в ефира на bTV. \n\r\nПо думите й именно поради този факт едно от условията е компанията да бъде привлечена към проекта.\n\nПеткова изрази надежда всички компании, които са заявили интерес и на които страната ще изпрати покана за стартиране на процедура за търсене на стратегически инвеститор, да го потвърдят и в рамките на 90 дни след публикуването ѝ в Европейския вестник да отправят заявление за интерес.\n\r\n\"Предстои да разберем дали ще има АЕЦ \"Белене\". Горещо се надявам процедурата да приключи с успех, защото проектът е важен както за България, така и за целия регион“, заяви енергийният министър.\n                    \n                    \n                \r\nВчера официално стартира процедурата за избор на стратегически инвеститор по проекта АЕЦ \"Белене\". До момента предварителен интерес към строежа на втора атомна централа у нас са заявили държавната Китайска ядрена корпорация, корейската Хидроатомна корпорация и френската \"Арева\".\n\r\nСпоред Петкова блокиращата квота на държавата е едно от условията, които защитават в голяма степен националния интерес.\n\r\nПроектът е нотифициран пред Европейската комисия, той е одобрен от Европейската комисия през декември 2007 г. Трябва допълнително да нотифицираме ЕК за промените в инвестиционния проект, обясни Петкова относно съгласуването с Еврокомисията.\r\n", "date": "2019.03.12", "title": "Петкова: Проектът АЕЦ \"Белене\" - невъзможен без Русия!"}
{"url": "https://www.dnes.bg/index/2019/03/12/pedofil-li-e-maikyl-djeksyn-ili-vsichko-e-s-dyh-na-pari.404344", "text": "С излизането си, документалният филм за Майкъл Джексън и неговите жертви \"Да напуснеш Невърленд“ предизвика много реакции. Едни се възмутиха и бойкотираха музиката на Краля на попа, други, като водещата Опра Уинфри, застанаха плътно зад него. \n\n\r\nНо колкото са хората, които твърдят, че Джексън е бил педофил, толкова са и тези, които имат доказателства, че това е лъжа. А поредната нападка срещу лентата идва от племенницата на музиканта – Бранди.\r\nТя имала 10-годишна връзка с хореографа и танцьор Уейд Робсън, който в документалният филм твърди, че е бил изнасилен от Майкъл Джексън, когато е бил на 14, а сексуалният тормоз над него започнал още, когато бил едва на 7 годинки. Бранди обаче е категорична, че това са лъжи, насочени към починал, който не може да се защити.\r\n                \n                “Нещата, които той каза бяха прекалени. Абсолютна измислица“, казва момичето в популярно радиопредаване.\r\n\"Той не описваше чичо ми, а напълно различен човек. Неговите думи се променяха през последните 15 години. Всичко, което някога е казвал за чичо е напълно противоположно на това, което изрече във филма“, обяснява Бранди.\r\nВ своите показания преди време, Уейд Робсън под клетва отрича, че Майкъл Джексън го е насилвал сексуално. Според племенницата на Краля на попа, танцьорът го е направил по собствено желание и не е бил инструктиран да даде фалшиви показания.\r\n\"Той казваше, че го е било страх, че той и Майкъл ще отидат в затвора, ако си признае, но по време на вторите си показания, когато отрече да е бил насилван, Уейд вече беше голям мъж. Ако това наистина се е случило, ако някой те е изнасилил, когато си бил на 14, ще направиш всичко възможно да го видиш зад решетките, за да си сигурен, че няма да се случи отново на друг. Разбирам, като дете е било нормално да го е страх, но вече като възрастен мъж, няма логика“, казва Бранди. Тя не е говорила с Робсън откакто \"Да напуснеш Невърленд“ е излъчен. Според нея,  всички свидетели във филма са \"100% мотивирани само от пари\".\r\nПлеменникът на Майкъл Джексън Таж потвърждава историята на момичето. Според него, именно Краля на попа е \"уредил Робсън с Бранди“, а двамата били заедно в същия времеви диапазон, в който Уейд твърди, че е бил насилен.\r\n\"Той беше с братовчедка ми около 7 години, но не споменава това в историята. Но, естествено, не са го споменали в документалния филм, защото той беше с нея от 9 до 18-годишна възраст. Точно, когато би трябвало чичо да го е изнасилил“, казва Таж. И според него, историята на двете момчета е променена, за да \"пасне на идеята на филма\".", "date": "2019.03.12", "title": "Педофил ли е Майкъл Джексън или всичко е с дъх на пари? "}
{"url": "https://www.dnes.bg/sofia/2019/03/12/helpbook-neadekvatno-razpisanie-na-avtobusi-84-184-384.404362", "text": "\nВ днешния обзор на сигналите, постъпили в платформата на Helpbook.info ще ви запознаем с проблеми, касаещи пътната обстановка в столицата.\r\nВ първия се сблъскваме с разписанието на автобусни линии, обслужващи Терминал 1 и Терминал 2: \"Искам да подам сигнал заВсяка сутрин коли от трите линии идват по едно и също време на Терминал 2, в промеждутъка между 9.41 и 9.44 ч. За пътниците от метрото единствен шанс да се качат на автобус е, ако слязат от влака в 9.40 ч. и направят кратък сутрешен крос. В случай, че се намират в следващото влакче, вариантът им е да чакат следващ рейс повече от 20 минути. Защо е нужно всичките налични линии да се появяват по едно и също време? Не може ли да пристигат в интервал поне от 5 минути?\r\n                    \n                    \n                Отделно, по трите линии липсва звукова уредба, която да съобщи следващата спирка. Пътниците не знаят кой автобус закъде отива, а голяма част от тях гонят самолети от Терминал 1. Всеки ден съм свидетел на пренасянето на куфари по стъпалата на автобусите, дупчене на билети и впоследствие слизане, тъй като се оказва, че понякога дестинацията на автобуса е за Дружба или центъра. Моля, преразгледайте разписанието на автобусните линии обслужващите летищните терминали. Благодаря!“ \n\r\nЗа , която създава предпоставки за инциденти ни сигнализираха от столичния квартал \"Младост\" 4: \"На кръстовището на бул. \"Александър Малинов\" и ул. \"Самара\" има поставена указателна табела с посоки към Пловдив, Перник и Бизнес парк. Последното е със стрелка наляво към локална лента, а самата пряка е на 15-тина метра след табелата. В повечето случаи хора, които нямат представа за това, редовно завиват преди табелата и навлизат в тротоара (пешеходната част), доста често това се случва и с по-висока скорост.\" Предложението е или да се поправи табелата така че ясно да дава представа къде се намира разклонът за Бизнес Парка, или да се поставят ограничителни за автомобилите колчета, за да се ограничи влизането на автомобили по тротоарите/пешеходните зони.\n\r\nПолучихме оплакване за на натоварена улица след поставянето на хидранти. Според автора на сигнала улицата е заприличала на \"лунен пейзаж“ - образували са се дълбоки дупки, по трасето преминават коли на градския транспорт, както и частни автомобили, чиито шофьори плащат висок пътен данък.\n\r\nИнформираха ни и за поредния , намиращ се отново в близост до летището. От снимките е видно, че е в трагично състояние - плочките са начупени, настилката е неравна, а сред калта и мръсотията има огромни локви, които затрудняват преминаващите и чакащите на спирката.\n\r\nДнешния обзор завършваме с оплакване за  на бул. \"Тодор Александров\". Въпреки знакът за забрана сутрин и вечер паркирането на шосето е масово. От това се образуват огромни задръствания, а санкции за нарушителите липсват.\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.03.12", "title": "Helpbook: Неадекватно разписание на автобуси 84, 184, 384"}
{"url": "https://www.dnes.bg/obshtestvo/2019/03/12/kak-se-syzdavat-falshivi-novini-muzeiko-obiasniava-v-science-night.404339", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБорбата на повечето медии с фалшивите новини никак не е лесна задача. Ако има обаче някаква рецепта, то това е науката, която може да развенчае голяма част от митовете и погрешните представи. Това е и основната цел на организаторите на научна вечер, която на 14 март ще събере критично мислещите хора, за да обсъдят въпросите как се създават фалшиви новини и кой стои зад измислените профили в социалните мрежи.\n\r\n\"Фалшиво има навсякъде, не само в новините. Именно това е една от темите на вечерта. Подвеждащо има дори в науката, в природата. Но безспорно по много канали се разпространява подвеждаща информация за това как трябва да бъде отглеждано едно дете например\",  Весела Герчева, която е директор \"Програми и изложби\" в детски център \"Музейко\".\n                    \n                    \n                \r\nЖурналистът Васил Мавриков пък отбеляза, че в България сайтовете, разпространяващи такава подвеждаща информация, са не един или два. И типичен пример е \"БГ мама\", където повечето неща звучат, по думите му, изключително стряскащо.\n\r\n\"Няма как да бъде осъществяван какъвто и да било контрол в него, тъй като форматът позволява свободното участие на потребителите в мрежата\", подчерта Мавриков.\n\r\nНачалото на събитието, организирано от \"Музейко\", е 19.30 ч. Science Night: FAKE ще обърне внимание на темите, които вълнуват и манипулират аудиторията, а в края на вечерта посетителите ще решат дали най-обсъжданите теории и събития са истина или заслужават етикета FAKE.\n\r\nПрограмата ще завърши с изобличаващи експерименти в лабораторията на \"Музейко\".\r\n ", "date": "2019.03.12", "title": "Как се създават фалшиви новини? \"Музейко\" обяснява в Science Night"}
{"url": "https://www.dnes.bg/notifikacii/2019/03/12/spipaha-kontrabandna-valuta-za-nad-80-000-leva.404345", "text": "Недекларирани 41 000 евро задържаха митнически служители от Главна дирекция \"Митническо разузнаване и разследване\" на митническия пункт \"Капитан Андреево\", съобщиха от Агенция \"Митници\". \r\nВалутата е била открита в товарен автомобил с полска регистрация.\r\nШофьорът на камиона, полски гражданин, представил редовни документи за превозвания товар и заявил, че не пренася лични вещи, стоки или валута за деклариране. Превозното средство обаче е било селектирано за щателна митническа проверка.\r\nПри нея в таблото на шофьорската кабина са били открити пачки в евро в различни купюри в размер на 40 000 евро. При личен преглед на шофьора са били открити още 1000 евро. \r\nНамерената валута с левова равностойност 80 189 лева е била задържана, а по случая е било образувано бързо производство под надзора на Районна прокуратура Свиленград.", "date": "2019.03.12", "title": "Спипаха контрабандна валута за над 80 000 лева"}
{"url": "https://www.dnes.bg/zvezdi/2019/03/12/hari-i-megan-tyrsiat-myj-da-gleda-deteto-im.404370", "text": "Принц Хари и Меган Маркъл искат мъж да бъде бавачка на тяхното бебе, което трябва да се роди през април. За това настоявала лично херцогинята на Съсекс.\r\n\"Да наемат мъж е много по-обичайно за хората в САЩ - страната, в която Меган е родена. Тя иска да представи на кралското семейство един по-модерен, американски подход, коментират на Острова. \r\n \r\nХари имаше жена бавачка, която научи него и принц Уилям на алпинизъм, на риболов и други занимания на открито в Монмътшър.\r\n \r\n", "date": "2019.03.12", "title": "Хари и Меган търсят мъж да гледа детето им"}
{"url": "https://www.dnes.bg/stranata/2019/03/12/policiiata-provejda-akciia-v-romskiia-kvartal-na-kiustendil.404375", "text": "Специализирана полицейска операция се провежда в ромския квартал \"Изток\" в Кюстендил, предаде БТА.\n\r\nОперацията е планова и се прави от Районното управление в Кюстендил.\r\nТя е по линия на пресичане на престъпления, свързани с наркотици, вещно укривателство, акцизни стоки без бандерол на българската държава и незаконна миграция. \r\nВ операцията участват и екипи на Дирекция \"Жандармерия\", казаха от полицията.", "date": "2019.03.12", "title": "Полицията провежда акция в ромския квартал на Кюстендил "}
{"url": "https://www.dnes.bg/rusia/2019/03/12/ep-rusiia-veche-ne-e-strategicheski-partnior-na-evropa.404405", "text": "“При сегашните обстоятелства  Русия не може повече да бъде считана за „стратегически партньор“. Това се казва в резолюция на Европейския парламент, приета днес в Страсбург. Тя беше подкрепена от 402 депутати, 163-ма евродепутати гласуваха \"против\" и 89 се въздържаха.\n\r\nВ документа, който има препоръчителен характер за Европейската комисия, се настоява за преразглеждане на Споразумението за партньорско сътрудничество с ЕС и за ограничаване на съвместните дейности до сфери от общи интерес. \n\r\nКато такива се посочват конфликтът в Сирия, борбата с тероризма и с организираната престъпност, разоръжаването, киберсигурността, климатът и миграцията, както и въпросите, свързани с Близкия изток, Северна Африка и Иран и Арктика.\n                    \n                    \n                \r\nРезолюцията за състоянието на отношенията с Русия е първата, гласувана от Европарламента от 2015 г. В нея се казва, че Европа не бива да се връща към пълния спектър на сътрудничество с Москва, докато тя не изпълни ангажиментите си по Минските споразумения за Украйна и не се откаже от анексията на Крим.\n\r\nПоставят се още условия като Русия да се отрече от комунизма и от съветския период, да освободи политическите затворници и да се откаже от опитите да влияе върху изборните резултати в ЕС.\n\r\nЕвродепутатите смятат, че “ ЕС следва да има готовност да приеме допълнителни санкции, включително целенасочени санкции срещу отделни лица, и ограничаване на достъпа до финансиране и технологии, ако Русия продължава да нарушава международното право”, както и че европейските държави трябва да сложат край на издаването на “златни” визи и паспорти на руски олигарски, купени срещу инвестиции. Според Европарламента чрез тях се заобикалят санкциите, наложени на приближение на Кремъл. Отправя се и призив за бързо приемане на европейски “Закон Магнитски”, чрез който да се блокира имущество и да налагат санкции на лица, отговорни за корупция и нарушаване на човешки права.\n\r\nВ позицията на Европейския парламент се изразява “дълбока загриженост, че Русия така явно демонстрира своята военна сила, изразява заплахи за други държави и показва готовността си да използва военна сила срещу други нации в реални действия, включително съвременни ядрени оръжия”.\n\r\nИзрично се споменава енергетиката като средство за увеличаване на руското влияние в Европа. Посочва се, че ЕС трябва да се откаже от газопровода “Северен поток” 2 като задълбочаващ енергийната зависимост от Русия, както и “ че никакви нови проекти не следва да бъдат изпълнявани без предварителна правна оценка на правното им съответствие със законодателството на ЕС и с договорените политически приоритети”.\n\r\nЕвропарламентът дава и няколко препоръки, сред които създаването на механизми за контрол за финансирането на политическите партии, така че да се хващат преводи от чужбина, и на законова рамка за борба с хибридните кампании. Препоръчват се още назначаването на специален пратеник на ЕС за Източна Украйна и Крим, както и завършването на европейския енергиен съюз, който ще укрепи позициите на ЕС срещу руския енергиен натиск.\r\n ", "date": "2019.03.12", "title": "ЕП: Русия вече не е стратегически партньор на Европа"}
{"url": "https://www.dnes.bg/balkani/2019/03/12/evrogrupata-otloji-plashtaneto-na-1-mlrd-na-gyrciia.404359", "text": "Финансовите министри от Еврозоната решиха да отложат поне с месец изпълнението на обещанието си за намаляване на гръцкия дълг. \n\r\nНа заседание на Еврогрупата, приключило снощи в Брюксел, те оцениха като недостатъчни реформите, изпълнени от властите, в замяна на които Еврозоната се задължи да плаща на Гърция набралите се печалби по издадените за нея от Европейския спасителен механизъм (ЕСМ) ценни книжа.\n\r\nСтава дума за около 974 млн. евро, съобщи шефът на ЕСМ Клаус Реглинг, който подкрепи решението на Еврогрупата, “до постигане на пълна яснота”. Той подчерта, че парите не са нов заем и Гърция няма да ги връща, но и върху тях няма да се начисляват лихви.\n\r\n“Парите са при нас и чакаме знак от Еврогрупата, за да ги изплатим”, каза Реглинг.\n                    \n                    \n                \r\nЕврозоната е най-големият кредитор на Гърция, като 55% от публичния й дълг се държи от ЕСМ.\n\r\nОсновният проблем е продължаващият спор между гръцкото правителство и гръцките банки за защитата на недвижимата собственост на длъжници с просрочени кредити.\n\r\nПравителството на премиера Алексис Ципрас предлага от такава защита да се ползват собственици на жилища с данъчна оценка до 250 000 евро, което банките смятат за твърде висок таван, който ще увеличи лошите кредити и ще застраши стабилността на банковата система. Гърция има най-високият процент необслужвани кредити в Еврозоната – 45%.\n\r\n“Главният нерешен въпрос е потенциалната нова схема за защита на основните жилища”, заяви след срещата президентът на Еврогрупата Марио Сентино.\n\r\nЕвропейската комисия трябва да даде потвърждение, преди финансовите министри от Еврозоната да решат за отпускането на обещаните средства. Вицепрезидентът на Еврокомисията Валдис Домбровскис каза, че напредък има, но все още няма решение по уреждането на въпроса с жилищната схема.\n\r\n“Ако ангажиментите за реформи са изпълнени, през април Еврогрупата ще разгледа прилагането на допълнителни мерки за облекчаване на дълга, предвидени в нашата среща през юни 2018 г.”,  увери шефът на Еврогрупата Сентино.\n\r\nТой коментира, че изводите от публикувания на 27 февруари втори мониторингов доклад за Гърция са положителни. 13 от 16-те препоръки към гръцките власти са изпълнени, бюджетът е на излишък за трета поредна година и се планира такъв и за 2019 г. Еврозоната е доволна и от затягането на контрола върху здравните разходи и промените в лицензирането на инвеститорите.\n\r\nГърция излезе от третата си спасителна програма, осигурена от ЕС миналия август. Еврозоната реши да продължи да й помага, ако тя приеме задълбочен мониторинг и издаване на препоръки за реформиране на икономиката и финансите й на всеки 6 месеца до 2022 г. \n\r\n ", "date": "2019.03.12", "title": "Еврогрупата отложи плащането на €1 млрд. на Гърция"}
{"url": "https://www.dnes.bg/notifikacii/2019/03/12/v-operata-v-briuksel-frankenshtain-se-syjiviava-v-chiniiata-na-buzludja.404402", "text": "Чинията на Бузлужда се превърна в \"главен герой\" на сцената на операта в Брюксел.\n\r\nНа световната премиера на операта \"Франкенщайн\" на американския композитор Марк Грей се оказа, че действието се развива не къде да е, а на старопланинския връх Бузлуджа, вътре в творението на соца – бетонната чиния, пише \"Монитор\". \n\n\n За избраните зрители на постановката, с премиера на 8 март, изумлението е било изключително, когато виждат надписа на кирилица \"Бузлуджа\", тъй като целият декор с копието на бетонното съоръжение не се побира зад завесата на сцената на операта. \n\r\nНа видеостени се вижда чинията на Бузлуджа от въздуха и кадърът се приближава към добре познатия на българите паметник, като се разкрива и неговата вътрешност. \n                \n                \r\nИменно тя става сцена на съживяването на чудовището на Франкенщайн, което си спомня за бедите, които е извършило. Действието се развива през 2816 година, като Земята е преживяла нова ледникова епоха. \n\r\nЕкип от учени намират творението на Франкенщайн навръх Бузлуджа и го размразяват, за да започне да се разказва историята.\n\r\nС постановката \"Франкенщайн\" 52-годшният композитор Марк Грей и режисьорът от Барселона Алекс Оле от LA FURA DELS BAUS уважават 200-ата годишнина от създаването на едноименната творба на Мери Шели. \n\r\nА иначе плановете са Чинията на връх Бузлуджа да стане обредна зала. \n\r\nВ момента емблематичниятза някогашния соцрежим паметник е затворен за посетители поради опасност от срутване на покривните елементи, осигурена е и жива денонощна полицейска охрана. Това обаче не спира потока от туристи от цял свят, които пристигат дори и нощем с надеждата, че опитни \"гидове\" ще ги вкарат в катакомбите по някой от все още незазиданите тайни входове.", "date": "2019.03.12", "title": "В операта в Брюксел: Франкенщайн се съживява в Чинията на Бузлуджа!"}
{"url": "https://www.dnes.bg/politika/2019/03/12/politicheska-dyvka-za-kojata-na-miuftiistvoto-i-edni-8-mln-lv.404422", "text": "Народното събрание одобри да бъдат опростени дълговете на регистрираните вероизповедания у нас. Фокусът веднага бе насочен към Главното мюфтийство, тъй като почти всичките задължения към бюджета са техни. За осигуровки, данъци, лихви и т.н.\n\r\nГласуването мина без присъствието на БСП, но темата веднага се политизира. Корнелия Нинова и червените съзряха сделка между ГЕРБ и ДПС, но така и не се появиха в парламента. За да бъдат чути от всички свои избиратели.\n\n\nВсъщност, разковничето се крие в изборната обстановка в страната. Защото в средата на 2017 г. фактът, че 600-те имами бяха останали без заплати два месеца не развълнува абсолютно никого. \n                    \n                    \n                \r\nЗа какво плаща Главното мюфтийство?\n\r\nНа трудов договор са 600 имама и още 120 души персонал. \n\r\n\"През годините, годишният бюджет е около 6 млн. лв, които са крайно недостатъчни, за да направим здравните и социални вноски на нашите служители. За да можем да изплатим заплатите на имамите и те да бъдат под контрола на Главно мюфтийство, което е една българска институция, създадена с указ на цар Фердинанд, ние сме направили така, че да можем да им заплащаме заплатите, за да поддържаме нашите имами. Ние не можем да позволим чуждо влияние да повлияе на нашите имами. И от тази гледна точка, ние сме се стремели да заплащаме заплатите им редовно\", сподели главният секретар на Главното мюфтийство Джелал Фаик.\n\r\nСтава въпрос за заплати, осигуровки, данъци. През годините държавата е опрощавала същите задължения на големи предприятия, за да се избегне социално недоволство или да няма сътресения в даден икономически сектор. За политиците обаче тези милиони се оказаха чудесна \"дъвка\" за игри. Превърнаха се в най-големия проблем на държавата, а странно никой не вижда тук социален момент. \n\r\nТези 8 млн. лв. наистина могат да се превърнат в голям проблем, ако си останат като задължение, което непрекъснато нараства. Защото ще открехнем вратата чужди държави да ги платят. А не е ясно, ако това се случи, дали няма да отворим и вратата на тероризма. Не е ясно дали и чужди разузнавателни централи няма да придобият лесен достъп до хора, за които няма да е трудно да бъдат \"обработвани\" в конкретни ситуации.\n\r\nНационалната сигурност не трябва да служи като алиби за каквото и да е, но не трябва и да се подценява. Когато се крещи от жълтите павета за сделки, хубаво е да се мине и в някои райони в Родопите. Дано си припомним и предупрежденията на хора като отец Боян Саръев преди години, когато неуморно обикаляше тези райони.\n\r\nДълговете сега са на Главно мюфтийство, но няма никакви гаранции, че и БПЦ няма да изпадне в подобно положение. А дали си спомняме в едни мътни години какви секти атакуваха не само малки градове и села, но и столицата? Промените в закона обхващат всички регистрирани вероизповедания, не само мюфтийството.\n\r\nВсички сме наясно, че ако ставаше въпрос за православната църква, всичко щеше да мине с разбиране и дори - фанфари. Затова популизмът в този случай няма да изиграе добра роля. Нито за затягане на партийни редици, нито за политически амбиции. Като при Слави, който ни задава публично въпроса дали някой ни е питал дали сме съгласни да плащаме дълговете на мюфтийството. Ами ние сме гласували за тези 240 депутати, ако не ни харесва как работят, демокрацията го е измислила - избори. Или пък той предлага референдум? \n\r\nТези 8 млн. лв. не са проблем за държавата - нито ще обеднее, нито ще забогатее. Нито пък са коректни сравненията какво може да се купи с тях.\n\r\nВсъщност тяхната цена най-добре бе визуализирана вчера. Когато се срещнаха премиер, патриарх и главен мюфтия. На една маса, с ангажимент да пазят мира и спокойствието. Защото той не е даденост. ", "date": "2019.03.12", "title": "Политическа дъвка: За \"кожата\" на мюфтийството и едни 8 млн. лв."}
{"url": "https://www.dnes.bg/temida/2019/03/12/sedem-jiteli-na-s-aprilci-si-kupili-diplomi-za-osnovno.404400", "text": "Полицаи задържаха мъж, снабдявал жители на пазарджишко село с фалшиви дипломи, съобщиха от МВР.\r\nАкцията е проведена вчера на територията на село Априлци. В хода й са установили седем местни жители, които са се снабдили с фалшиви дипломи за завършено основно образование. Престъпната дейност е извършена в периода от 2016 година до момента. Като организатор на схемата е задържан 43-годишен жител на селото.\r\nСрещу съответното заплащане той посредничил на желаещите да получат дипломи, а целта била получаване на свидетелство за управление на моторно превозно средство.\r\nВ рамките на извършените процесуално-следствените действия са иззети издадените дипломи, както и придобитите по-късно свидетелства за управление на МПС.\r\nМъжът е задържан в ареста на РУ-Пазарджик, а спрямо него е образувано бързо производство.\r\nСрещу притежателите на фалшивите документи се водят преписки, които ще бъдат докладвани на Районната прокуратура в Пазарджик.", "date": "2019.03.12", "title": "Седем жители на с. Априлци си купили дипломи за... основно"}
{"url": "https://www.dnes.bg/football/2019/03/12/marselo-isko-beil-kakvo-shte-pravi-zidan-s-trioto.404398", "text": "Френската легенда Зинедин Зидан изненадващо се завърна в Реал Мадрид! Новината обиколи световния обмен буквално за няколко минути. Но с нея започнаха и въпросите. \"Защо реши да се върне\", \"Защо въобще напусна\", \"Как го е накарал Флорентино Перес отново да поеме отбора?\" и т.н.\r\nОтговорите са общи – напускането на Кристиано Роналдо, което със сигурност щеше да се отрази на имиджа на французина. Изпита го Юлен Лопетеги. И, разбира се, обещания за големи трансфери през лятото. Спряганите имена са на Еден Азар, Килиан Мбапе, Неймар и др.\r\n \r\nНо какво ще е бъдещето на трима от футболистите на Реал, които се намират в деликатни ситуации? Говорим за Марсело, Иско и Гарет Бейл.\r\n \r\n", "date": "2019.03.12", "title": "Марсело, Иско, Бейл... Какво ще прави Зидан с триото?"}
{"url": "https://www.dnes.bg/stranata/2019/03/12/za-8-godini-beloglavite-leshoiadi-u-nas-se-uvelichili-s-50.404365", "text": "Продължава да расте числеността на белоглавите лешояди в Източните Родопи. Общо 95 двойки от застрашения вид бяха преброени при редовния мониторинг на вида по долината на река Арда oт експертите на Българското дружество за защита на птиците (БДЗП). \n\n\n\r\nTова е с една двойка повече от предходната година, а през 2017 г. регистрираните двойките са по-малко – общо 86. \r\nПрез февруари и март екипите на дружеството посетиха всички известни настоящи и исторически находища на вида в Източни Родопи и установиха 95 заети гнезда като 80 двойки вече мътят, а останалите все още строят и ремонтират гнездата си. \r\nНаблюденията ще продължат и през следващите месеци за установяване на нови двойки, които пристъпват към размножаване по-късно през гнездовия сезон.  ", "date": "2019.03.12", "title": "За 8 години белоглавите лешояди у нас се увеличили с 50%"}
{"url": "https://www.dnes.bg/izlojbi/2019/03/12/frenski-artisti-na-rabota-u-nas-za-skulpturen-proekt.404383", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Френският артист Уилфрид Алмендра идва у нас да работи няколко месеца като първия резидент на скулптурен проект между Галерия Сариев и Марковстудио.\r\nВ рамките на инициативата ще бъде създадена скулптурна творба, която ще видим инсталирана в София през есента на 2019 г. За да представи международния аспект на колаборацията, в България ще пристигне и Дария дьо Буве, старши куратор в най-големия френски музей за съвременно изкуство - Пале дьо Токио, Париж. \n\r\nГалерия Сариев е позната и призната от куратори, галеристи и колекционери като българска галерия за устойчиво представяне на съвременно изкуство както у нас, така и на международната сцена. Арт институцията представлява съвременни български автори в страната и на едни от най-важните световни арт форуми. Работилниците за скулптура Марковстудио са известни както с работата си със световноизвестни имена в съвременната скулптура като Пол Маккарти и Ричард Джексън, така и с реставрацията на забележителните ни скултурни паметници “Лъвов мост”, “Цар освободител”, “Шипка”.\n                    \n                    \n                \r\nМеждународният скулптурен проект Sariev+Markov ще се фокусира, от една страна, върху това какво е съвременната скулптура днес, а от друга какво е нейното място в споделеното пространство, което обитаваме заедно - градини, паркове, публични сгради. Sariev+Markov ще разгърне дейността си в три посоки - (1) резиденция за създаването на публична скултура, (2) образователен модул с автора-резидент и кураторите на проекта под формата на лекции, уъркшопи и дни на отворените врати, (3) изложба, която проследява създаването на скултурната творба.\r\nДария дьо Буве е старши куратор на Palais de Tokyo (Париж). Опитът й включва работа с институции (Венецианското Биенале и колекция „Пеги Гугенхайм“ във Венеция; Музея за модерно изкуство и Independent Curators International, Ню Йорк) и галерии (Zlotowski, Париж; Alessandra Bonomo, Рим; Lili Marleen, Ню Йорк). Сред най-скорошните ѝ изложби в Palais de Tokyo са: „Angelica Mesiti – When Doing is Saying” (2019), „Laure Prouvost – Ring, Sing and Drink for Trespassing” (2018), „Carte Blanche to Camille Henrot – Days are Dogs” (2017) и „Mika Rottenberg” (2016).\n\r\nУилфрид Алмендра е френски художник, който живее и работи в Марсилия, Франция.", "date": "2019.03.12", "title": "Френски артисти на работа у нас за скулптурен проект"}
{"url": "https://www.dnes.bg/world/2019/03/12/kim-chen-un-ne-e-sred-novoizbranite-deputati.404381", "text": "Председателят на Държавния съвет на КНДР Ким Чен Ун не фигурира в списъка на депутатите, избрани в неделя в парламента на страната - Върховното народно събрание. Това съобщи днес южнокорейската агенция Йонхап, предаде ТАСС.\n\r\nСевернокорейското радио и телевизията прочетоха в ефир имената на всичките 687 новоизбрани депутати, но името на държавния лидер не бе сред тях. Според Йонхап това означава, че Ким Чен Ун не се е кандидатирал.\n\r\nДепутатите от Върховното народно събрание на КНДР се избират с пряко тайно гласуване на всеки пет години и по принцип се събират веднъж годишно в Пхенян, за да одобрят на еднодневно заседание държавния бюджет и най-важните законопроекти. В паузата между сесиите законодателната власт е в ръцете на президиума на парламента.\n                    \n                    \n                \r\nПредходните парламентарни избори в КНДР се състояха през 2014 г. Тогава Ким Чен Ун бе регистриран като кандидат от 111-и избирателен окръг на страната, напомня ТАСС, цитирана от БТА.\n\r\nСпоред Йонхап сред новоизбраните обаче е сестрата на силния човек в Пхенян - Ким Йо Чен, която е сред най-доверените сътрудници на Ким Чен Ун, посочи по-рано днес Франс прес.\n\r\n ", "date": "2019.03.12", "title": "Ким Чен Ун не е сред новоизбраните депутати"}
{"url": "https://www.dnes.bg/sofia/2019/03/12/tec-sofiia-se-otkaza-da-sydi-malkite-dlyjnici.404424", "text": "\"Топлофикация - София\" вече няма да завежда дела срещу клиентите, които дължат малки суми. Това заяви за БНР изпълнителният директор на дружеството Кремен Георгиев. \n Потребителите, срещу които има заведени дела, са между 12 и 17 хиляди годишно, което е под половин процент от абонатите, уточни Георгиев. \n\r\n\"Практиката досега беше, че при задължение над 50 лева и непостигане на какъвто и да е консенсус на комуникацията с абоната, поне да се започне съдебна процедура. Тази практика също няма да продължи, защото за 5 лева, за 50 лева или за 5 хиляди лева, работата, която върши юрисконсултът, е една и съща. На практика си губи смисълът за такива малки суми да се хаби ресурс\", каза изпълнителният директор на дружеството.\n                    \n                    \n                \r\nПриоритетно \"Топлофикация\" ще завежда дела за дължими суми над минималната работна заплата, т.е. 560 лв. В момента текущите задължения на дружеството към \"Булгаргаз\" са 140 милиона лева, но една трета от тях са начислени авансово за месец март.", "date": "2019.03.12", "title": "ТЕЦ- София се отказа да съди малките длъжници"}
