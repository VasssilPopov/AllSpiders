{"url": "https://www.dnes.bg/eu/2018/04/22/depardio-i-sarkozi-iskat-merki-sreshtu-noviia-antisemitizym.374355", "text": "Актьорът Жерар Депардьо, певецът Шарл Азнавур и бившият президент Никола Саркози са някои от близо 300 известни французи, които поискаха национални действия срещу \"новия антисемитизъм\", който според тях се дължи на растящия ислямски радикализъм, предаде БТА като се позова на Асошиейтед прес.\r\nДнес в. \"Паризиен\" публикува манифест, подписан от тях, както и от политици от левицата и десницата и еврейски, мюсюлмански и католически лидери.\r\nВ документа се приканват влиятелните мюсюлмани да осъдят антиеврейските и антихристиянските текстове в Корана като остарели, така че \"никой вярващ да не може да се позовава на свещен текст, за да извършва престъпление\". \r\nОтправя се и призив да се води борба с антисемитизма, \"преди да е станало късно\".\r\nПрез последните години във Франция бяха убити няколко френски евреи от радикални ислямисти.\r\n ", "date": "2018.04.22", "title": "Депардьо и Саркози искат мерки срещу \"новия антисемитизъм\""}
{"url": "https://www.dnes.bg/notifikacii/2018/04/22/fenyt-ranil-policaika-na-macha-s-cska-syjaliaval-nima.374334", "text": "\"Съжалявам за стореното\". Това били първите думи на задържания за хвърлянето на бомба срещу полицаи на Националния стадион \"Васил Левски\" по време на мача ЦСКА – \"Левски\" преди дни.\n\n\r\nЗаподозреният за нападението, при което сериозно пострада служителка на реда, се предал сам в СДВР.\r\nТова казаха на пресконференция в неделя градският прокурор на София Емилия Русинова и шефът на Столичната полиция старши комисар Ивайло Иванов, цитирани от Нова тв.\r\nМладежът, който е роден през 1993 г., отишъл в полицията, придружен от адвокат. Пред разследващите обяснил, че бомбата и маската, която сложил на лицето си, му били дадени от непознат човек.\rВ дните след нападението задържаният се укрил. Униформените не го намерили на адреса, на който живее.\r\nСамоличността му обаче била установена още в петък. В хода на процесуално-следствените действия били разпитани общо 64-ма свидетели.\r\nЗадържаният циркулирал в твърдото ядро на агитката на \"Левски\", не е осъждан и няма криминални регистрации.\n\r\nСрещу младежа са повдигнати обвинения. Наложена му мярка за неотклонение \"задържане под стража за срок до 72 часа\".\n\r\nПредстои прокуратурата да поиска постоянен арест.\n\r\nАко бъде признат за виновен, може да получи наказание от 5 до 15 години затвор.\r\n ", "date": "2018.04.22", "title": "Фенът, ранил полицайка на мача с ЦСКА, съжалявал! Нима?"}
{"url": "https://www.dnes.bg/notifikacii/2018/04/22/politicheskoto-naprejenie-shte-udari-globalnata-ikonomika.374337", "text": "Засиленото напрежение в търговската и геополитическата сфера, безпрецедентно  високото равнище на световния дълг и нарасналата финансова уязвимост застрашават  растежа на глобалната икономика. Това се казва в комюнике, разпространено в  събота след заседание на Международния валутно-финансов комитет (МВФК) -  ръководния орган на Международния валутен фонд (МВФ), предаде  ТАСС.\n\r\n\"Проблемите в демографската област и ниският ръст на производителността  може да намалят потенциала за по-висок и инклузивен растеж в бъдеще\", посочват  още авторите на документа, участвали в тазгодишните пролетни срещи по линия на  МВФ и Световната банка.\n\r\nСпоред тях растежът на световната икономика \"се е  засилил и добива все по-широк мащаб поради бързите темпове, с които се развиват  инвестициите и търговията\". \r\"В краткосрочна перспектива рисковете като цяло са  балансирани, но ще продължат да се изместват в посока към (икономическо)  понижение през следващите няколко тримесечия\", се казва в заключителния  документ.\n\r\nАвторите му изтъкват, че \"прозорецът на възможности остава отворен\"  и \"трябва незабавно да се използва за осъществяване на политически мерки и  реформи, които да подкрепят текущия (икономически) подем, да повишат (неговата)  стабилност и растеж в средносрочна перспектива за общото  благо\".\n\r\n\"Данъчно-бюджетната политика трябва да бъде гъвкава и благоприятна за  икономическия растеж\", а \"структурните реформи трябва да целят повишаване на  производителността, потенциалния ръст и заетостта, същевременно ефикасно да  подпомагат онези, които понасят негативите от структурното преустройство\", се  посочва в комюникето.\r\nМВФК подчертава, че трябва \"възможно най-бързо,  цялостно и последователно да се реализира планът за реформи във финансовия  сектор\" с оглед по-нататъшното му укрепване. Набляга се върху значението на  модерните технологии, икономическата интеграция и премахването на съпътстващите  рискове.\n\r\nСледващият форум на МВФК ще се състои на 31 октомври на остров Бали,  Индонезия.\n\r\nАкционерите на Групата на Световната банка взеха в събота решение  за увеличение на капитала с 13 милиарда долара, се казва в съобщение на банката,  цитирано от ТАСС и БТА.\n\r\nСедем и половина милиарда от тази сума са предназначени за  Международната банка за възстановяване и развитие, а 5,5 милиарда - за  Световната финансова корпорация. Това \"ще засили възможностите на институциите,  които се борят срещу бедността в света\", включително в най-нуждаещите се от  помощ райони.\n\r\nПриети са били и редица вътрешни мерки, включително \"реформи с  цел повишаване на ефективността\" и \"политически стъпки за още по-голямо  засилване на Групата\". \n\r\nПрез периода от 2019 до 2030 финансова година се  очаква общите финансови възможности на Световната банка да достигнат близо 100  милиарда долара годишно. \n\r\nАкционерите ясно демонстрираха, че връщат доверието  си към глобалното сътрудничество, и ние високо ценим тази подкрепа от страна на  държавите-членки, заяви във връзка с тези решения президентът на Световната  банка Джим Йон Ким. По думите му този пакет от капитали ще даде възможност  Групата \"по-оперативно да реагира на рисковете за глобалната стабилност и  сигурност, особено в бедни страни и нестабилни държави\".", "date": "2018.04.22", "title": "Политическото напрежение ще удари глобалната икономика "}
{"url": "https://www.dnes.bg/index/2018/04/22/koi-shte-se-brykne-za-pismo-na-vagner-sreshtu-evreite.374343", "text": "Писмо на композитора Рихард Вагнер до френски интелектуалец, в което музикантът  предупреждава за \"пагубното еврейското влияние\" в културната област, ще бъде  предложено на търг във вторник в Израел, предаде Франс прес.\n\r\nВагнер  /1813-1883/ чието творчество е пропито с национализъм, беше любимият композитор  на Адолф Хитлер, припомня агенцията. Писмото датира от 25 април 1869 година и е  адресирано до философа, поета и критик Едуар Шюре. В него Вагнер споменава за  своето есе \"Юдаизмът в музиката\", подписан под псевдоним.\n\r\n\"Французите знаят  много малко неща за евреите\", пише музикантът на живеещия тогава в гр. Локарно  Шюре. Според автора на писмото след като евреите са били интегрирани във  френското общество, то трудно си дава сметка за \"вредното влияние на еврейския  дух върху модерното изкуство\".\r\nМузикалното и творческо наследство на Вагнер е  пропито с антисемитизъм и женомразство и с идеи за расова чистота. Неговите  виждания биват взети на въоръжение от Третия райх, въпреки че композиторът умира  през 1883 година, доста преди идването на власт на нацистите в Германия.\n\r\nВ  Израел не е забранено изпълнението на творби на Вагнер, но музикалните училища  избягват да преподават произведенията му.\n\r\nТъргът ще бъде организиран от  аукционната къща \"Кедем\", която за пръв път излага лот, принадлежал на Вагнер.", "date": "2018.04.22", "title": "Кой ще се бръкне за писмо на Вагнер срещу евреите?"}
{"url": "https://www.dnes.bg/notifikacii/2018/04/22/arestuvaha-pedofil-posegnal-na-4-godishno-dete.374344", "text": "34-годишен мъж е задържан за осъществени блудство с 4-годишно дете в град Рила, съобщиха от полицията. \r\nСигналът за инцидента е подаден след 16 в събота от родителите на пострадалото дете. \r\nТе са възложили грижите за трите си деца на педофила за времето, в което са отсъствали от Рила. Става въпорс за  около 20 дни. \r\nВчера са съобщили, че са осъществени блудствени действия с 4-годишното им дете. Предприети са незабавни полицейския действия и въпросният мъж е задържан. \r\nУведомен е дежурен прокурор. Медицинското освидетелстване на детето е направено в Благоевградската болница.\r\n ", "date": "2018.04.22", "title": "Арестуваха педофил, посегнал на 4-годишно дете"}
{"url": "https://www.dnes.bg/stranata/2018/04/22/edna-ot-emblemite-na-ruse-tyne-v-razruha-merki-niama.374351", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В Русе една от емблемите за града сгради, тази на Доходното здание, се нуждае от ремонт и реставрация. Наскоро от покрива на 120-годишния паметник на културата се откъснаха ламарини, а от фасадата му падат каменни късове. \n\r\nМакар от общината да предприемат аварийни ремонти, процедурата за истинска реконструкция е тромава, съобщи .\n\r\nПричината е необходимостта от съгласуване с Министерството на културата.\n\r\nКато архитект и русенец, Венцислав Илиев има особено пристрастие към паметниците на културата. Той е от хората, които не са безучастни към съдбата на Доходното здание, което не е ремонтирано близо 20 години.\r\n                    \r\n                    \r\nПо-голямата част от Доходното здание е собственост на общината. Тъй като е национален паметник на културата, местната власт е с вързани ръце и прави само аварийни ремонти.\n\r\nСпециалистите признават, че тези процедури са изключително тромави. Чака се поне 4 месеца, а ако има корекции, още толкова.\n\r\nДоходното здание е строено от виенския архитект Петер Паул Бранк в началото на 20 век и днес се използва за сцена на драматичния театър, концерти и различни културни събития.\n\r\nОт Министерството на културата излязоха с официална позиция по повод казуса със сградата на Доходното здание в Русе.\n\r\n\"В Националния институт за недвижимо културно наследство няма постъпил инвестиционен проект за реставрация и консервация на покрива и главните фасади на сградата. Преди два месеца в института е входирано искане за текущ ремонт на покрива. Становище за него ще бъде готово до дни\", твърдят от културното министерство.\r\n ", "date": "2018.04.22", "title": "Една от емблемите на Русе тъне в разруха, мерки - няма"}
{"url": "https://www.dnes.bg/eu/2018/04/22/pavlova-povede-horoto-v-briuksel-hiliadi-se-hvanaha-na-nego.374349", "text": "\"За мен е гордост като министър за Българското председателство днес като част от нашия културен календар да представим българските традиции, българската култура и българския фолклор – нещо, с което можем и трябва да се гордеем“.Това заяви министър Лиляна Павлова в привествието си към събралите се българи, представители на Балканите, на Европа и света, дошли в сърцето на Брюксел, за да се хванат ръка за ръка на Голямото българско хоро на Гран плас в белгийската столица, цитирана от пресцентъра на ресорното министерство.\n\r\nЗа втора поредна година събитието се организира от българския евродепутат Ева Майдел, а традицията бе поставена преди шест години от тогавашния еврокомисар на България Кристалина Георгиева.\r\n                    \r\n                    \r\n\"Вече 11 години като членове на ЕС добринасяме за културното многообразие на Европа. Ние сме достойни европейци, имаме какво да покажем, има, с какво да се гордеем. На този фон виждаме и усещаме участието на Балканите с нас като една пълноправна и пълноценна част на Европа. Защото културата, традициите са това, което ни е свързвало в годините. Вярвам, че това ще допринесе Европа да бъде единна, да бъде по-силна за нашите деца, за това, което искаме да изградим за тях“ , каза още министър Павлова на Гран Плас.\n\r\nПред хилядите хора тя представи Гергана Станкова, съосновател на \"Шевица“ и един български талант, който създаде дизайна на шаловете на Българското председателство.\n\r\n\"По много оригинален начин Гергана вплете традицията – нашите шевици, с модерното и съвременото, и така уникално показа българското“, посочи министър Павлова.\n\r\nГолямото българско хоро тази година е и част от програмата на фестивала \"Балкан Трафик“, който се провежда в Брюксел в момента и е най-значимият форум за балканска музика в Западна Европа. Специална задача на форума е също да популяризира Пловдив като бъдеща европейска столица на културата през 2019 г. \n\r\nСтатуята на Манекен Пис символно ще бъде облечена в българска носия.\n\r\nМинистър Павлова специално благодари на будните, съпричастни към националната и европейска кауза ученици, студенти и професионалисти от Академията за музикално и танцово изкуство в Пловдив и ансамбъл \"Търновска царица“ от Велико Търново, както и на кукерите от Раковски, които днес пренесоха част от България в сърцето на Европа.", "date": "2018.04.22", "title": "Павлова поведе хорото в Брюксел, хиляди се хванаха на него"}
{"url": "https://www.dnes.bg/eu/2018/04/22/zelenata-ska-keler-gotova-da-sydi-valeri-simeonov.374350", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Съпредседателят на групата на \"Зелените\" в Европейския парламент Ска Келер обмисля да заведе дело срещу вицепремиера Валери Симеонов. Това заяви самата тя пред Bulgaria ON AIR. Преди седмица Кeлер заяви намерението си и в профила си във Facebook. \n\n\r\nСъдебният спор между българския вицепремиер и \"зелената\" евродепутатка може да възникне заради декларация на НФСБ през февруари по неин адрес.\n\r\nЗаради посещението ѝ в България и включването ѝ в протестите в защита на Пирин, в декларацията Келер е определена като \"персона нон грата“ и има искане тя да бъде \"експулсирана с камионетка до Капъкуле“.\r\n                    \r\n                    \r\nВ \"България сутрин\" вицепремиерът Валери Симеонов заяви, че няма как да бъде осъден от Ска Келер.\n\r\n\"Ска Келер е дошла тук, за да обслужи \"зелената\" мафия в България. Тя не може да предприеме никакви съдебни действия по простата причина, че става въпрос за декларация на политическа партия. По нашите закони политическа партия не можеш да осъдиш\", коментира Валери Симеонов", "date": "2018.04.22", "title": "\"Зелената\" Ска Келер готова да съди Валери Симеонов"}
{"url": "https://www.dnes.bg/index/2018/04/22/sled-katrin-i-pipa-midyltyn-s-naslednik-chaka-go-oktomvri.374347", "text": "Пипа Мидълтън, по-малката сестра на херцогинята на Кембридж и балдъза на принц Уилям, е бременна с първата си рожба, съобщава в. \"Сън\", цитиран от агенция Ройтерс и БТА. \n\r\nТридесет и четири годишната Пипа Мидълтън се сдоби със световна популярност, когато тя бе избрана за кума на венчавката на сестра си Катрин с принц Уилям през 2011 година.\r\nБебето на Мидълтън и на нейния съпруг, финансиста Джеймс Матюс, се очаква през октомври.\r\nХерцогинята на Кембридж Катрин се очаква да роди този месец своята трета рожба, припомня изданието", "date": "2018.04.22", "title": "След Катрин и Пипа Мидълтън с наследник, чака го октомври"}
{"url": "https://www.dnes.bg/top-novini/2018/04/22/banda-romi-napada-i-bie-do-zapaden-park-no-ne-obira.374354", "text": "Нов случай на насилие над деца – две 15-годишни момчета бяха нападнати в София. \n\r\nИнцидентът е станал в петък близо до Западния парк. Родителите са подали сигнали в полицията. \n\r\nМомчетата минавали край парка, когато се засекли с четирима роми, разказа Даниела Николова, майка на един от пострадалите.\n\r\nНападнати са на алея, съвсем близо до релсите. Пред полицията разказали, че по никакъв начин не са провокирали нападателите.\n\r\n\"Единият удря сина ми, скача и другият. Той е вече на земята от първите удари. Пада по гръб, пада му телефонът, чупи се на земята”, допълни майката пред bTV.\n\r\nСинът ѝ не успял да се защити. \n\r\n\"Успял е да се предпази, да се свие на кълбо с лице към земята. Момчетата са ги пребили и са избягали”, допълни Даниела Николова. \r\nИ двамата са с рани по главата и като по чудо нямат тежки травми, но са в шок. \n\r\nСлед инцидента са отишли в \"Пирогов”, а после и в Трето районно, където срещнали още трима пребити.\n\r\n\"И нашите момчета, които са били бити посред бял ден, и трите момчета, които са били нападнати от по-голяма група, са имали пари и телефони, но никой не е обран. Те не го правят с цел обир”, подчерта Даниела Николова.\n\r\nПолицията издирва нападателите, а майката се надява да бъдат заловени и да получат наказание.", "date": "2018.04.22", "title": "Банда роми напада и бие до \"Западен парк\", но не обира"}
{"url": "https://www.dnes.bg/stranata/2018/04/22/ekolozi-na-protest-za-koral-ne-iskat-beton-na-plaja.374352", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Екозащитници протестираха в района на плаж \"Корал“ заради ограда, поставена от частна фирма. Според тях коловете са забити върху пясъчните дюни и достъпът до плажа е ограничен.\n\n\r\nПо думите на протестиращите е неприемливо изведнъж някой да се появи и да забие колчета в дюните без никакво законово основание.\n\r\n\"Няма санкции, въпреки че има жалби. Всеки си прехвърля топката. Всички се чудят кой е отговорен за случващото се. \n\r\nНе вярвам на \"Корал\" да се лее бетон\", категоричен е един от природозащитниците пред \r\nОт 10 години има грандиозен проект на мястото да се изгради вилно селище, но все пак гражданите твърдят, че няма да допуснато леенето на бетон.\r\n                    \r\n                    \r\n\"Ние оставаме тук и ще продължаваме да защитаваме местността. Няма да се откажем от исканията си\", отбеляза недоволен от забитите колчета.\r\n ", "date": "2018.04.22", "title": "Еколози на протест за \"Корал\", не искат бетон на плажа!"}
{"url": "https://www.dnes.bg/notifikacii/2018/04/22/ne-spim-razvivame-alchaimer-viarno-e-i-obratnoto.374210", "text": "Дори една безсънна нощ води до мигновено повишаване нивата на белтъка бета-амилоид в мозъка. Натрупването на плаки от бета-амилоиден протеин се посочва като основна причина за развитие на болестта на Алцхаймер. Така, в дългосрочен план хроничните проблеми със съня може да се явят ключов предразполагащ фактор за развитие на невродегенеративното заболяване във всяка възраст. \r\nНови данни за предразполагащата роля на безсънието към развитие на болестта на Алцхаймер идват от проучване на Департамента по здравеопазване на САЩ. Проучването не само доказва, че хората, които редовно не си доспиват, са в риск от Алцхаймер, но и подсказва, че връзката в случая е двустранна. С времето натрупването на бета-амилоидна плака в мозъка влошава значително качеството на съня, а това обяснява хроничните проблеми със съня при диагностицираните с болест на Алцхаймер.\r\n \r\nУчените от Националните институти по здравеопазване на САЩ, които са провели въпросното проучване, поставят акцент върху общоукрепващата роля на съня и най-вече върху рисковете от хроничното безсъние. Един от основните процеси, протичащи в мозъка по време на сън, е неутрализирането на бета-амилоидния белтък – отпадeн продукт от мозъчната дейност в будно състояние. При липса на достатъчно сън мозъкът не успява да се очисти от натрупаната бета-амилоидна плака, а колкото повече от нея се натрупа, толкова по-трудна става комуникацията между невроните в отделните мозъчни центрове. С времето се развиват неврологични нарушения, които от една страна водят до когнитивен упадък, а от друга – допълнително влошават качеството на съня.\r\n \r\nТака се формира своеобразен порочен цикъл: недоспиване-невродегенеративни процеси-хронични проблеми със съня.\r\n \r\n\r\n ", "date": "2018.04.22", "title": "Не спим – развиваме Алцхаймер, вярно е и обратното"}
{"url": "https://www.dnes.bg/rusia/2018/04/22/makron-predupredi-ako-sme-slabi-putin-shte-se-vyzpolzva.374353", "text": "Френският президент Еманюел Макрон определи руския президент Владимир Путин като \"много силен човек, пред когото никога не трябва да проявяваме слабост\" в момент, когато напрежението между Запада и Москва е особено изострено, предаде Франс прес. \n\n Руският президент е \"много силен човек, силен президент\", каза Макрон в интервю на английски за телевизия Фокс нюз, излъчено днес преди утрешното му държавно посещение във Вашингтон.\n\r\n\"Мисля, че никога не трябва да проявяваме слабост пред президента Путин. Когато сте слаби, той се възползва от това\", каза Макрон.\n\r\n\"Той е силен и интелигентен, но не и наивен и е обсебен от стремежа да се меси в нашите демокрации\", заяви френският президент за руския си колега.\r\n                    \r\n                    \r\n\"Меси се навсякъде в Европа и САЩ, за да отслаби демокрациите ни, защото смята, че това е полезно за страната му. Той иска Велика Русия. Хората се гордеят с политиката му. Той се държи изключително сурово с малцинствата и с противниците си с някаква представа за демокрацията, която аз не споделям\", отбеляза Макрон, като същевременно увери, че постоянно поддържа контакт с Путин.\n\r\n\"Уважавам го. Познавам го. Не си правя илюзии\", заключи Макрон.\n\r\n ", "date": "2018.04.22", "title": "Макрон предупреди: Ако сме слаби, Путин ще се възползва"}
{"url": "https://www.dnes.bg/obshtestvo/2018/04/22/sled-deloto-v-sasht-jeliaz-ostanal-bez-rabota-kompaniiata-riskuvala.374346", "text": "Днес обаче заради обвиненията той не работи в компанията, чието име не иска да назовава. Наложило се да я напусне, защото фирмата рискувала да остане без лиценз.\n\r\nЖеляз Андреев, който бе обвинен от САЩ, че е нарушил търговското им ембарго на Сирия, две години е работил с приятелката си Милена Здравкова, преди да станат гаджета. Двамата са били колеги в злополучната компания AW tronics, заради която американските власти искат екстрадирането му, разказа пред \"\" Андреев. Именно приятелката му организира протестите в негова защита, докато той беше в ареста по Великден.\n\n\n\n\r\n                    \r\n                    \r\nДвамата се запознават през 2012 г. в София. Преди да дойде в столицата, Желяз израства в Добрич, където е и роден. 29-годишният млад мъж е завършил едно от елитните училища в града - природо-математическата гимназия \"Иван Вазов\". Кандидатствал след 7-и клас и бил приет в профил \"Информатика\", в който засилено се изучавали и математика и английски език. Сам се насочил към специалността, но преди да направи избора, го обсъдил с родителите и сестра си. Бил добър ученик, а като втори чужд език изучавал руски. Признава обаче, че досега не е работил с него, а само с английски.\n\r\nВъпреки техническата специалност, която избрал за гимназиалното си образование, от дете Андреев проявявал интерес към историята. Затова решил да кандидатства с нея след завършването на средното си образование. \n\r\nПрез 2008 г. успял да влезе в Софийския университет, след като кандидатствал отново. Бил приет да учи \"Културология\". \"Тя покрива история, философски въпроси, медии\", казва младежът. Смята, че изборът му давал доста широк спектър от познания по теми, към които имал интерес.\n\r\nПри идването си в София Желяз си наел квартира в общежитие в Студентския град, \"както повечето учащи от провинцията\". За да се издържа, разчитал основно на родителите си. Искал обаче да им помогне и затова започнал с приятели да се снима като статист във филми и предавания. \"Не помня заглавията, но лентите бяха италиански\", казва младежът.\n\r\nДокато учел, Андреев се хващал и на други сезонни работи, но първата на трудов договор в София започнал през 2012 г. Бил в чуждестранен колцентър и трябвало да се обажда на клиенти от 2 държави. Останал по-малко от година, защото условията не му харесали и напуснал през януари 2013 г. \"Имах и лични причини, затова реших да се съсредоточа върху ученето\", разказва Андреев.\n\r\nВ следващите няколко месеца Желяз кандидатства по обява за друг колцентър.\n\r\nЕдва ли когато пуска автобиографията си за работа в американската компания със софийски офис AW tronics, младежът е предполагал какво ще му се случи там.\n\r\nПрез май е назначен в нея на едно от най-ниските нива - junior sales. \"Още когато започнах, ми дадоха портфолио с клиенти от цял свят, включително Сирия. Моята работа според длъжностната характеристика беше да провеждам ежедневни телефонни разговори с тези клиенти и да предлагам услугите на компанията\", казва младежът. Той трябвало да договаря продажбите на авиационни части, но нямал никаква представа, че САЩ са въвели ембарго към Сирия, тъй като никой не ги инструктирал. Андреев е категоричен, че не е подписвал договори, а само се е обаждал.\n\r\n\"Причината да съм в тази ситуация е, че съм имал нещастието злополучната сирийска компания да бъде в моето портфолио\", казва днес младежът. Още със започването си в американската фирма се запознал с Милена. Тя почнала работа там 2 месеца преди него. \"В началото не бих казал, че имахме някакви близки отношения\", споделя Андреев. С времето обаче се сближили и станали гаджета в края на 2015 г.\n\r\nХодели година и половина, преди да заживеят заедно през лятото на 2017 г. Няколко месеца по-рано научават за обвиненията срещу Желяз в САЩ. Разбират за тях от приятел, който им изпратил линк към дописка в американски сайт. Още тогава опитали да направят връзка с различни адвокати и обсъждали по какъв начин би било добре да подходят, ако нещо лошо се случи. Междувременно вече били напуснали AW tronics, но отново работели заедно. \n\r\n\"Намерихме доста по-добро кариерно развитие в много по-професионална среда\", мотивира решението Андрев. Днес обаче заради обвиненията той не работи в компанията, чието име не иска да назовава. Наложило се да я напусне, защото фирмата рискувала да остане без лиценз. Приятелката му обаче още е там.\n\r\nАндреев е категоричен, че Милена е момичето за него, и иска да се ожени за нея. Двамата са обсъждали сватба.\r\n\"В момента обаче тези наши планове са поставени настрани заради делото. Това е приоритетът, върху който сме се концентрирали и нещото, което искаме да изчистим възможно най-бързо\", казва младежът.\n\r\nТой бил изненадан от огромния обем работа, който Милена, приятелите и семейството му свършили за няколкото дни, в които той бил в ареста по Великден. Те създадоха фейсбук група в негова подкрепа, организираха и протести в няколко града чрез социалните мрежи.\n\r\n\"Аз не бях наясно с толкова широкия обществен отзвук, докато съм бил в ареста\", казва Желяз. Все пак обяснява, че приятелката му може и да изглежда много нежна и плаха, но е страшно силен човек. \"В кризисни моменти и ситуации успява да се мобилизира по начин, по който много малко хора съм виждал да го правят\", описва любимата си Андреев.\n\r\nСлед излизането му от ареста двамата имат бурна седмица с множество срещи, а Желяз се регистрира адресно в дома на Милена в София, както е указал Добричкият окръжен съд, след като го пуска с подписка.\r\nОтиват и при омбудсмана Мая Манолова, а тя им помага да открият дарителска сметка за наемането на адвокат в Маями, Флорида, където се води делото срещу Желяз. До четвъртък в нея бяха събрани малко над 2000 лв. Трябват им обаче между 30 и 50 хил. долара. \"Това са непосилни суми, още повече за млади хора, които тепърва започват кариерното си развитие\", казва Андреев. Той е благодарен за помощта на омбудсмана, както и че прокуратурата реши да не атакува пред горната инстанция решението да бъде освободен от ареста.\n\r\nГолямата цел на младежа обаче е не просто да спечели предстоящото дело за екстрадиция, а обвиненията в САЩ изцяло да отпаднат. Затова и се надява сумата да бъде събрана по-бързо, за да може да си наеме юрист в Маями. Младежът научил от медиите за дипломатическите совалки, които МВнР е започнало, но няма официална информация за тях. Надява се, че ще помогнат.", "date": "2018.04.22", "title": "След делото в САЩ Желяз останал без работа, компанията рискувала "}
{"url": "https://www.dnes.bg/obshtestvo/2018/04/22/kato-ima-reklama-na-cigari-neka-pokazva-umirasht-ot-rak.374345", "text": "СЗО и експерти от България, Европа и света настояха за подобряване и прилагане на политиката за контрол на тютюна в България и ЕС в контекста на ограничаване на рекламата, промоцията и спонсорството на тютюневи изделия.\r\nНа кръгла маса, посветена на темата, д-р Гергана Гешанова, председател на Коалиция за живот без тютюнев дим, коментира, че у нас имаме големи традиции в производството на тютюневи изделия, но имаме и големи традиции в борбата с тютюнопушенето.\n\n\n \"През 2005 г. беше приета рамковата конвенция за контрол на тютюна на СЗО. В България беше създадена и голямата гражданска инициатива \"България без дим“, която обединява хиляди българи, които искат да не бъдат опушвани от тютюневия дим”, обясни Гешанова.\r\n                    \r\n                    \r\nТя припомни, че тази гражданска инициатива помогна много за забраната на пушене на закрити обществени места. \r\nСпоред нея рекламата на цигари никога не показвала лошата страна на нещата.\n\r\n\"Те никога не показват болница или човек, който не може да диша и умира от рак. Те показват една фалшива прекрасна страна на тютюнопушенето, която подлъгва голяма част от младите хора. В България сме извървели дълъг път - имаме забрана на пушене на обществени места на закрито, грозни снимки, висок акциз, забрана за реклама в медиите. Но все още има изключително дълъг път, който да извърви страната ни, за да достигнем най-добрите практики по света“, посочи още Гешанова, цитирана от Нова телевизия.\n\r\n\"Готови сме да работим заедно с правителството и гражданските организации, за да постигнем мисията си. Това е бъдещето на децата на тази красива страна. Всяка година си отиват без време над 20 000 души в България поради тютюнопушене. Това е абсолютно неприемливо и трябва да работим много усърдно, за да се справим с това предизвикателство“, заяви д-р Скендер Сила, представител на СЗО и ръководител на офиса на Световната здравна организация за България.\n\r\nТой коментира, че всяка година тютюнът убива 7 милиона души и развива много болести.\n\r\n\"Тютюнът не само утежнява здравната система, но и икономиките. Следователно всички здравни организации призовават всякакви форми на реклама на тютюневи изделия да бъдат забранени, за да може да се намали броят на тютюнопушещите. Съвсем ясно е доказано, че при излагане на реклами се увелича процентът на млади хора, които пушат. При това младите хора до 25-годишна възраст казват, че редовно са изложени на подобни реклами“, посочи представителят на СЗО.\n\r\nСкендер Сила изтъкна още, че в последното десетилетие в България тютюнопушенето се е увеличило.\n\r\n\"Днес над 1 млн. от зрелите българи пушат. Това е поради липсата на стратегия и политика. СЗО е изключително угрижена за положението в България“, каза Сила.\n\r\n43% мъжете и 27% от жените пушат, което е далеч по-висока стойност спрямо глобалното ниво. България трябва спешно да се опита да се справи с тази епидемия, категоричен бе още представителят на СЗО.", "date": "2018.04.22", "title": "Като има реклама на цигари: Нека показва умиращ от рак!"}
{"url": "https://www.dnes.bg/za-da-se-razbirame/2018/04/22/talant-a-5-nachina-da-bydete-po-harizmatichni.374243", "text": "Харизмата е дарба, която не всички притежават. Хората, които я имат, някак лесно и без усилие намират начин да спечелят одобрението и уважението на околните. Те се сприятеляват бързо, отстрани изглежда сякаш не полагат никакви усилия, а нещата просто им се получават.\r\nНе всеки притежава този социален талант. Но пък всеки би могъл да поработи, за да усъвършенства своите скрити умения.\r\nКакво можем да научим от природно харизматичните личности?\r\n\r\nНяма значение какво тяло притежавате и как изглежда то. Погрешно е да се смята, че единствено перфектната фигура би могла да печели симпатии и погледи. Харизмата няма общо с тялото като физика, а с тялото като излъчване, вибрация, енергия.\r\r\n                    \r\n                    Езикът на тялото е този, който ще ви помогне да приобщите повече хора към социалния си кръг и най-вече да бъдете по-харесвани.\r\nНе дръжте ръцете си скръстени пред тялото, защото показвате нежелание за общуване. Успокойте блуждаещия си поглед, защото той показва неангажираност и липса на интерес. Дръжте се естествено и не подскачайте нервно от крак на крак. Това издава тревожност.\r\nУсмихвайте се повече. Задавайте леки и неангажиращи въпроси. Споделяйте мнение внимателно, за да не накърните нечии убеждения и мнение.\r\n", "date": "2018.04.22", "title": "Талант, а? 5 начина да бъдете по-харизматични"}
{"url": "https://www.dnes.bg/snimka-na-denia/2018/04/22/novata-sedmica-zapochva-sys-slynce-i-visoki-temperaturi.374330", "text": "Топъл и слънчев ще бъде първият работен ден от новата седмица, сочи прогнозата на НИМХ-БАН.\n\r\nПрез нощта ще е ясно, а през деня ще остане топло и предимно слънчево. Около и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. \n\r\nЩе духа слаб северозападен вятър, в Източна България - ще се ориентира от изток-югоизток. Минималните температури ще са между 7 и 12 градуса, дневните - предимно между 25 и 30 градуса.\n\r\nНад Черноморието ще бъде предимно слънчево. Около и след обяд ще се развие купеста облачност, но само на отделни места по Северното Черноморие ще превали, възможно е и да прегърми. Ще духа слаб до умерен вятър, който ще се ориентира от изток-североизток. Ще се затопли и максималните температури ще са между 18 и 23 градуса. \r\nТемпературата на морската вода е 12-13 градуса. Вълнението на морето ще е 1-2 бала.\n\r\nНад планините ще бъде предимно слънчево и топло. В следобедните часове ще се развие купеста облачност, но само на отделни места в Рило-Родопска област ще превали, възможно е и да прегърми. Ще духа слаб до умерен северозападен вятър. Максималната температура на височина 1200 метра ще е около 18 градуса, на 2000 метра - около 11 градуса.\n\r\nПрез първата половина от новата седмица времето ще остане топло и предимно слънчево. В следобедните часове, главно над планинските райони, ще се развива купеста облачност, по-значителна във вторник и през нощта срещу сряда, когато на отделни места ще превали краткотраен дъжд.\n\r\nВ сряда след пладне краткотрайни превалявания ще има главно в Рило-Родопската област. Вятърът ще е от запад-северозапад, предимно слаб. Минималните температури най-често ще са между 9 и 14 градуса, а дневните през повечето дни - между 25 и 30 градуса.", "date": "2018.04.22", "title": "Новата седмица започва със слънце и високи температури"}
{"url": "https://www.dnes.bg/health/2018/04/22/kich-ili-neobhodimost-e-iogata-za-myjete.374212", "text": "Независимо от факта, че в йога липсва съревнование често от значение за мъжете, те започват все повече да се интересуват от индуистка философия поради нейните ползи в дълбоко енергиен аспект. Веднъж запленени от физическите и духовни практики в йога, те стават постоянни и отделят време за своята практика. Това е напълно логично, тъй като за много мъже концентрацията е основна част от тяхната работа, а равновесните асани работят за остър и бистър ум.\r\nЕто някои йога упражнения, които определено биха тонизирали цялостно тялото на мъжа, както и биха успокоили понякога хаотичното му ежедневие.\r\n \r\nПоза воин 2 - Вирабадрасана е лесна за мъжете, тъй като тя е част от асаните за трета чакра, която е и мъжка чакра. Асаната дава увереност и мъжете се чувстват комфортно в нея. Позата засилва мускулатурата на краката и укрепва торса. С редовна практика, човек увеличава енергията си и се чувства тонизиран и здрав.\r\n \r\nПоза Воин 2 се изпълнява в права позиция и не е необходима постелка. Разтворете краката около метър. Обърнете дясното стъпало на дясно и обърнете внимание на петите да останат в една линия. Сгънете десният крак в коляното, така че коляното и глезенът да бъдат на една височина точно над стъпалото и изпънете левия крак като натискате земята с вътрешната част на стъпалото. Разтворете ръцете и насочете погледа в пръстите на дясната ръка. Стегнете седалището и приберете таза навътре. Задръжте в позата и повторете с левия крак.\r\n \r\n\r\n \r\r\n                    \r\n                     ", "date": "2018.04.22", "title": "Кич или необходимост е йогата за мъжете?"}
{"url": "https://www.dnes.bg/obshtestvo/2018/04/22/simpatiite-ni-kym-rusiia-ne-rastat-no-antizapadnite-nastroeniia-da.374321", "text": "Кризата в Сирия изостря българските страхове, сочи социологическо проучване на агенция АФИС.\n\r\nНад половината (55%) от пълнолетните граждани са на мнение, че напрежението между Запада и Русия през идните месеци ще продължи да нараства, показват данните от последното национално представително изследване на агенцията. На обратното мнение – че ще спадне, са едва 17%. Още 30% смятат, че градусът на напрежението ще се запази на сегашното ниво.\n\r\nПериодът на провеждане на изследването съвпадна с американските ракетни удари над Сирия, които създадоха риск конфликтът между САЩ и Русия да навлезе в неуправляема спирала.\n\r\nНа въпроса \"Кой, спаред Вас, се стреми към подобен конфликт?\", 44% отговарят, че \"главно Западът\" желае влошаване на обстановката. Само 5% дават противоположния отговор – \"главно Русия\".\r\n                    \r\n                    \r\nВ медиите тече политически дебат за това, трябва ли България да вземе страна в противоборството на световните сили и ако да, чия страна и колко решително да го направи. Какво мислят гражданите на България? На въпроса, \"Ако подобно напрежение се запази или нарасне, каква трябва да бъде позицията на България?\", категорично преобладаващият отговор на 64% от хората е – \"Възможно най-неутрална\". Общо 11% смятат, че България трябва да застане на страната на Запада, а общо 25% – на страната на Русия.\n\r\nАвторите на изследването подчертават, че България не прави изключение във възприемането на Запада или част от Запада като източник на заплаха за мира. \n\r\nВлияе ли случващото на международната арена на вътрешнополитическите нагласи и ориентации? Отговорът е и не, и да, сочи изследването. Промяна в електоралните нагласи няма. Готовността за гласуване за отделните партии и коалиции се запазва на досегашните нива. Ако сега се стигне до избори за Народно събрание в новия парламент ще попаднат в низходящ ред ГЕРБ, БСП, ДПС и Обединените патриоти. Всички останали политически сили засега остават извън сметките на евентуалното бъдещо разпределение на депутатските мандати. \n\r\nЗа сметка на това рязко е скочил делът на гражданите, които не възнамеряват да подкрепят нито една партия или коалиция – от 29% на 36%.\n\r\nГеополитическата криза обаче оказва силно влияние на доверието в някои основни институции и водещи политически лидери. Рязък спад на доверието регистрираме спрямо Европейския съюз и Българската армия – съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция. \n\r\nПокачва се и доверието към трима от политическите лидери – Бойко Борисов, Корнелия Нинова и Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада.\n\r\nАФИС отчита също, че симпатиите към Русия и руската политика нито намаляват, нито се увеличават, но за сметка на това бележат съществен ръст антизападните настроения.", "date": "2018.04.22", "title": "Симпатиите ни към Русия не растат, но антизападните настроения – да"}
{"url": "https://www.dnes.bg/notifikacii/2018/04/22/problemite-sys-sigurnostta-na-facebook-zastignaha-i-google.374326", "text": "Никой от Google не завиждаше на Марк Зукърбърг миналата седмица, докато той беше разпитван от Конгреса. Но от години интернет гигантът със сигурност желае личните данни, които направиха Facebook сериозен играч в дигиталната реклама. А стратегиите, които компанията предприе, за да се конкурира с Facebook, сега поставят Google на ключово място в битката за опазването на личните данни, на фона на скандала с най-голямата социална мрежа в света, пише в свой анализ Bloomberg.\n\r\nКамарата на представителите и Сенатът разпитваха Зукърбърг около 10 часа след разкритията, че данните на милиони потребители на Facebook са попаднали в ръцете на Cambridge Analytica, консултантска фирма, която е работила по предизборната кампания на Доналд Тръмп през 2016 г.\r\nИзслушванията се фокусираха върху дигиталната информация и инструментите, които Facebook е изградила, за да предлага таргетирани реклами. Никоя компания няма по-голям бизнес в тази сфера освен Google. Когато изслушването приключи, демократите и част от републиканците призоваха за по-широка регулация за опазване на данните, което поставя Google на горещия стол редом до Зукърбърг.\n\r\n\"Във всяко отношение Google събира повече данни. Във всяко отношение Google има много по-голям рекламен бизнес“, коментира Дейвид Чавърн, президент на News Media Alliance. Той очаква, че регулацията, която се предвижда, ще засегне цялата индустрия, а не само Facebook.\r\nТехнологичните гиганти виждат по-големи шансове от законодателна гледна точка, ако демократите спечелят Камарата на представителите или дори в Сената по-късно тази година. В този момент компаниите ще могат да започнат да настояват за отстраняването на някои предложения, които биха били нетърпими за тях, твърди директор на една от големите интернет компании. Едно от опасенията е, че предложенията ще накарат потребителите да се откажат напълно от събирането на данни, твърди източникът, определяйки това като недосегаема основа на интернет бизнес моделите.\n\r\nДосега Alphabet, компанията майка на Google, беше засегната от малка част от проблемите на Facebook, която беше обвинена в разпространението на фалшиви новини и в позволяване на руска намеса в изборите в САЩ.\n\r\nНо преди две години Google промени своя рекламен бизнес по начин, който го направи по-уязвим от гледна точка на споделянето на данни. Компанията обяви нови правила за своята система DoubleClick, която насочва и позиционира реклами в мрежата. Рекламодателите могат да започнат да комбинират предложенията на Google със свои собствени инструменти за следене на данните (като „бисквитки“), за да научават повече за заявките за търсене, историята на локациите, посещавани от потребителя, телефонни номера и данни за кредитни карти. До този момент Google държеше личните данни отделно.\n\r\nПо това време Google заяви, че новият подход позволява на рекламодателите да следят по-лесно потребителите през различни устройства. Но двама бивши директори на Google, отговарящи за рекламата, твърдят, че агресивното рекламно таргетиране на Facebook е предизвикало това решение. Източниците са пожелали да останат анонимни. Google е отказала да коментира въпроса.\n\r\nОще преди това обаче Google работеше по това да се конкурира сериозно с Facebook в това да знае кои хора са онлайн. През 2015 г. интернет гигантът пусна Customer Match – инструмент, който позволява на рекламодателите да таргетират рекламите си, използвайки Gmail адресите на потребителите. Това е копие на популярно предложение на Facebook, наречено Custom Audiences. Google Plus, социалната мрежа на компанията, не успя да привлече лоялна потребителска база, но все пак накара милиони хора да си направят профили в Google. Тези промени помогнаха на бизнеса на Google с дисплейна реклама да процъфти. Наскоро Morgan Stanley го оцени на около 36 млрд. долара.\n\r\nРекламната индустрия бързо подчерта, че сагата с Cambridge Analytica е различна от рекламното таргетиране, което предлага Google. Но при маратона от разпитвания на Зукърбърг през изминалата седмица, политиците или бяха забравили, или не се интересуваха особено от тази разлика. Тези нюанси се губят и за самите потребители.\n\r\nСкорошно проучване на Gallup откри, че 35% от потребителите на Google са много притеснени за проблемите със сигурността на данните им. За сравнение през 2011 г. делът им е бил 25%. Потребителите на Facebook са дори още по-скептични. 43 на сто от тези, които ползват социалната мрежа, включени в изследването, посочват, че имат същото притеснение. И все пак проучванията показват, че потребителите на Google са малко по-загрижени, че техните лични данни ще бъдат продадени или ползвани от други компании.\n\r\nGoogle вече променя своята политика по отношение на данните, за да отговори на новата регулация в Европа, или т.нар. GDPR, който влиза в сила през май.\r\n", "date": "2018.04.22", "title": "Проблемите със сигурността на Facebook застигнаха и Google!"}
{"url": "https://www.dnes.bg/politika/2018/04/22/ninova-s-uprek-kym-gerb-vodiat-ataka-sreshtu-prezidenta.374332", "text": "ГЕРБ водят координирана атака срещу президента Радев и БСП, заяви лидерът на социалистите Корнелия Нинова в предаването \"Неделя 150\" на БНР. Повод за думите й станаха скандалите след проведения Консултативен съвет за националната сигурност (КСНС) тази седмица.\n\r\n\"Изненадах се след края на КСНС, защото вътре и дума не е ставало за излизане на България от ЕС и НАТО. Нито един от текстовете не навежда на такава мисъл и изведнъж отвън се говори това. Целта на това е страх от авторитета на президента Радев. Второ – неприемане, че те загубиха една институция. Те не могат да проумеят, че могат да имат институция, която не им е послушна\", смята Нинова. \n\r\nСпоред нея в момента се провежда атака срещу президента Радев и БСП за сваляне на авторитета на президента. \"Координирана, защото мисля, че това се прави от г-н Цветан Цветанов в ролята му на уж лошото ченге, г-н Борисов – уж добрия. Вътре на КСНС Борисов и Цветанов атакуваха в синхрон г-н Радев. Единият за тъмнината и светлината, прозрачността и кражбата в държавата – Бойко Борисов, а другият за превъоръжаването на Армията и затова какъв самолет да бъде купен. Стратегия за сваляне на авторитета на Румен Радев виждам зад това\", аргументира се Нинова.\r\n                    \r\n                    \r\nПо повод призива на президента държавата да се управлява на светло, за да не гоним инвеститори и български граждани в чужбина, тя посочи, че промяна може да има, но тя трябва да започне с прозрачност, информираност, \"да се знае всичко, да е на светло и да продължи със следващи крачки – онези, които грешат, крадат, да носят отговорност\".\n\r\nЛидерът на БСП коментира и обвиненията в популизъм по повод призивът й за намаляване на депутатските заплати и почивни дни на народните избраници. Нинова цитира нейно изказване от месец юли 2017 година, когато е избрана за вицепрезидент на Социалистически интернационал: \"Това съм го казала преди една година, на върха на срещата, където са лидери от цял свят. \"Ако искаме да променяме света, трябва да започнем от себе си. Пропастта между политическия елит в Европа, и в България, се увеличава. Смятам, че всяка привилегия на политиците е стъпка към политическото ни самоубийство в ситуацията, в която се развива Европа, а и България\", посочи лидерът на БСП.", "date": "2018.04.22", "title": "Нинова с упрек към ГЕРБ: Водят атака срещу президента!"}
{"url": "https://www.dnes.bg/stranata/2018/04/22/avtobus-blysna-baba-na-zebra-v-pazardjik.374333", "text": "Жена на 82 години е настанена в Областната болница в Пазарджик в тежко състояние, след като е била блъсната от автобус в града, съобщава \"Фокус\".\r\nСигналът за инцидента е подаден малко след 12 ч. \r\nИнцидентът е станал на пешеходна пътека, на която жената е пресичала.\r\nПо първоначални данни водачът на междуселищния автобус не е употребил алкохол.", "date": "2018.04.22", "title": "Автобус блъсна баба на \"зебра\" в Пазарджик"}
{"url": "https://www.dnes.bg/kino/2018/04/22/djeims-kameryn-mydri-oshte-prodyljeniia-na-avatar.374335", "text": "Световноизвестния режисьор Джеймс Камерън все още се надява да заснеме четири филма, продължения на блокбастъра му \"Аватар\" от 2009 година, предаде агенция Ройтерс.\n\r\nКамерън заяви пред медиите, че в момента се намира в стотния снимачен ден на второто и третото продължение на научно-фантастичната сага, съгласно договора си с филмовата къща \"Фокс\".\n\r\nАко продукциите се окажат успешни, той ще пристъпи към реализацията на четвъртия и петия \"Аватар\", за които вече е написал сценариите.\n\r\n\"Аз лично съм свързан и с четирите продължения\", заяви Камерън в студиата в Манхатън бийч в Калифорния, където се снимат новите ленти. Снимки с герои и същества от четирите новни продукции са окачени по стените на студиата, но те не бяха показани на репортерите.\r\n                    \r\n                    \r\nПрез месец септември 2017 година се появиха съобщения, че Камерън е пристъпил към снимките на продължението на \"Аватар\". Излизането на втората част на лентата е предвидено за 2020 година.", "date": "2018.04.22", "title": "Джеймс Камерън мъдри още продължения на \"Аватар\""}
{"url": "https://www.dnes.bg/travel/2018/04/22/rekordnite-7-3-mln-za-stari-veshti-ot-parijkiia-ric.374336", "text": "Търгът с разпродажбата на обзавеждането на известния парижки хотел \"Риц\" реализира приходи от 7,3 милиона евро, което представлява световен рекорд при подобен вид аукциони, съобщи БТА като цитираФранс прес.\n\r\nНаддаванията бяха организирани от тръжната къща Аркюриал.\n\r\nМебелите и предметите от открития през 1898 хотел от Сезар Риц се продадоха много по-скъпо, в сравнение с предишни аукциони на известни парижки хотели.\n\r\nХотел \"Крийон\" реализира от подобна разпродажба 5,9 милиона евро през 2013 година, а хотел \"Плаза Атене\" - 1,4 милиона пак през 2013 г.\n\r\nСтойността на реализираните лотове от \"Риц\" надминава седем пъти първоначалната им оценка, която беше 1 милион евро. Около 50 на сто от изложените предметите бяха придобити чрез наддавания в интернет, като успехът на разпродажбата се дължи най-вече на мрежата. \r\n                    \r\n                    \r\nДеветдесет и пет на сто от представените 3 400 лота бяха реализирани над първоначалната им оценка.\n\r\nХотел \"Риц\" в Париж e бил редовно посещаван през годините от знаменитости от ранга на Коко Шанел, Марсел Пруст, Ърнест Хемингуй, принцеса Даяна.\n\r\nТой отвори отново врати преди две години след 4-годишен ремонт. Разпродажбата на лотовете от обзавеждането му, които вече не \"пасват\" на интериора, беше оповестена по-рано през годината.", "date": "2018.04.22", "title": "Рекордните €7,3 млн. за стари вещи от парижкия \"Риц\""}
{"url": "https://www.dnes.bg/usa/2018/04/22/gol-myj-ubi-trima-v-denonoshten-restorant-v-sasht.374338", "text": "Мъж, облечен само със зелено яке, застреля трима души и рани четирима в денонощен ресторант \"Уафъл Хаус\" в околностите на Нашвил, щата Тенеси, съобщи в Туитър градската полиция, цитирана от Ройтерс и БТА.\r\nНападателят, който според описанието бил въоръжен с автомат AR-15, влязъл в заведението в Антиок, предградие на Нашвил, малко преди 03,30 ч. (08,30 ч. по Гринуич) и открил огън по посетителите. Един от посетителите му отнел оръжието. \r\nПолицаи разказали за Си Ен Ен, че мъжът захвърлил якето, преди да избяга пеша. Не е ясно дали носи още едно оръжие.\r\nСпоред местни медии втори инцидент със стрелба наблизо може би има връзка със случая.\r\nПолицията издирва стрелеца, като предупреждава, че го смята за въоръжен и много опасен.\r\nЕдин от ранените е в критично състояние в болница.", "date": "2018.04.22", "title": "Гол мъж уби трима в денонощен ресторант в САЩ"}
{"url": "https://www.dnes.bg/stranata/2018/04/22/baba-se-udavi-v-otvodnitelen-kanal-v-montansko-selo.374339", "text": "Възрасна жена се удави в отводнителен канал в монтанското село Смирненски. \r\nФаталният инцидент станал към 14 часа на в събота в близост до дома й, съобщиха от полицията. \r\n79- годишната Атанаска Стоянова от столицата живеела в наследствена къща в селото. \r\nТя излязла да се разходи, навела се да погледа водата, но се подхлъзнала и паднала и така намерила смъртта си в канала. \r\nСлед сигнал от съседи огнеборци от пожарната в Брусарци оказали съдействие на екип от спасители Лом и тялото й е извадено. \r\nОбщина Брусарци е изградила отводнителни канали по пет улици в село Смирненски и за почистване на коритото на река Гаговица през 2014 година. \r\n ", "date": "2018.04.22", "title": "Баба се удави в отводнителен канал в монтанско село "}
{"url": "https://www.dnes.bg/football/2018/04/22/koi-moje-da-smeni-stoichkov-v-barsa-otgovoryt-nikoi.374340", "text": "Португалската футболна легенда Шимао Саброса гостува в предаването „Код Спорт“ по ТВ+. Той е продукт на академията на Спортинг (Лисабон), дала на света Луиш Фиго и Кристиано Роналдо. Шампион обаче става с другия местен гранд Бенфика, където играе три пъти повече мачове и е още толкова по-обичан. Триумфира в Лига Европа като футболист на Атлетико (Мадрид). А колкото и да е странно - никога не печели трофей с Барселона. В националния отбор играе на финалите на две европейски и две световни първенства. В 85 мача заби 22 гола, като два са във вратата на великата Бразилия.\n\r\n- Здравейте, сеньор Саброса! Мислите ли, че е възможно Португалия да направи един нов удар на световното първенство в Русия?\r\n                    \r\n                    \r\n- Мисля, че е възможно след европейското, на което Португалия стана шампион, не толкова с най-добрия си футбол, а по-скоро с прагматизма си. Успяхме да стигнем до финала и там да победим. Напълно заслужено, защото този отбор знаеше кога точно е важно да вкара гол. Смятам, че Португалия отдавна заслужаваше да се поздрави с титла от голямо първенство.\n\r\n- А преди началото на Европейското през 2016-та вярвахте ли, че е възможно Португалия да спечели титлата?\n\r\n- Вярвах много в нашия национален селекционер, защото го познавам отлично. Успехът до голяма степен се дължи на дарбата да направиш един много сплотен отбор. Ролята на Кристиано като лидер също беше много важна. Между всички футболисти имаше истинско приятелство, а той беше пример за всички. Всички тези неща събрани на куп помогнаха на Португалия да стигне толкова далеч и да ликува като европейски шампион.\n\r\n- Доколко Португалия зависи от Кристиано Роналдо?\n\r\n- Разбира се, че зависи много. Той е най-добрият в света. Най-добрият португалски футболист от неговото поколение. Разбира се, имаме и други много качествени футболисти, които играят в големи клубове, като например Бернардо Силва, Уилиям Карвальо, Адриан, който сега се връща в Лестър, също и Жоао Марио, който отново спечели доверието на Уест Хям... Много млади и качествени играчи, които носят голяма надежда. Дали обаче ще стигнем далеч? Световното първенство е много различно от европейското! Много по-трудно е, а и конкуренцията е жестока. Всичко е възможно. Португалия сега просто мечтае за удар и на мондиала.\n\r\n- Какъв човек е Роналдо извън терена?\n\r\n- Много дълго време съм съжителствал с него. Впечатленията, с които остават хората, когато е на терена, са за много сериозен човек. На лидер, който винаги иска да печели и лесно се сърди. Но това няма нищо общо с истинския Роналдо. Този, когото неговите съотборници познават. Извън терена е много весел и забавен. Винаги измисля страхотни шеги и много се смеем. Понякога дори е прекалено скромен човек за мегазвезда, каквато е. Но пък винаги е забавен.\n\r\n- Постоянно го сравняват с Меси. Вие кого харесвате?\n\r\n- Това е една вечна битка на двама гиганти. Една година Меси печели награда, на следващата Кристиано. Това е прекрасно за всички нас, които обичаме футбола, защото е истинска привилегия да живеем във времето на двама страхотни футболисти. Дано още дълги години да играят и двамата на топ ниво, за да правят хората щастливи. Някои харесват повече Кристиано, а други предпочитат Меси. Надпреварата между тях е много полезна за футбола. Кой ще вкара повече голове, кой ще спечели повече титли, кой ще направи повече асистенции... Това е най-хубавото, което може да се случи на футбола. На мен ми харесват и двамата. Кристиано е машина! Това е човек, който работи неуморно всеки ден. На тренировките винаги идва първи и си тръгва последен. Меси пък има вродени качества. Природата му е дала всичко и не трябва толкова да работи. Харесват ми и двамата.\n\r\n- Колко време още мислите, че Роналдо ще играе на това високо ниво?\n\r\n- Мнението ми е, че Кристиано, благодарение на физиката си, на здравословния живот, който води и на начина, по който се пази, ще е на върха поне още 3-4 години. Неговите тренировки започват сутрин в Реал (Мадрид) и после продължават в домашните му фитнес и басейн. И този график на работа го прави железен.\n\r\n- Играл сте 12 години в националния отбор на Португалия. Как преживяхте загубата от Гърция на финала на европейското?\n\r\n- Да, бях там през 2004 година... Загубихме финала с Гърция и ни беше много трудно, много тежко. Но го надживяхме и след това на световното през 2006-а стигнахме на полуфинал, в който загубихме срещу Франция на Зинедин Зидан. Истината е, че на мондиала се представихме много по-добре и тогава имахме един наистина страхотен национален отбор, в редиците на който блестяха Фиго, Руи Коща, Деко, Маниш, Паулета, аз. Играчи и звезди с много тежест в европейския футбол, но за жалост така и не успяхме да ликуваме с титла.\n\r\n- Играл сте и с Роналдо, и с Луиш Фиго. По какво си приличат и по какво се различават?\n\r\n- Фиго беше моят идол като дете. А по-късно бе и мой съотборник и в Барселона, и в националния отбор. Станахме добри приятели. Невероятен човек и футболист. Спечели Златната топка във време, когато футболът беше различен. Имаше много повече играчи на върха: Фиго, Зидан, Ривалдо... На сцената се изявяваха наистина много играчи с реални претенции за „Златната топка“. А днес това са само Меси и Роналдо. Само двамата водят тази битка. Неймар се доближава, но още е доста далеч зад тях. А за мен Фиго винаги ще бъде номер едно в играта един на един. Той не вкарваше толкова много голове като Кристиано. Когато Роналдо изгря, успяваше лесно да преодолява защитниците, но сега не е като преди. Сега той живее, за да вкарва голове. Разликата между двамата е, че Кристиано вкарва много повече голове от Фиго, но пък Фиго през цялата си кариера запази маниера си на игра, докато Кристиано се промени много. Двамата са безценни за Португалия. Фиго стана легенда за страната ни след ерата Еузебио, като спечели „Златната топка“ и разнесе футболната слава на Португалия в целия свят.\n\r\n- Как феновете приеха това, че сте играл за Спортинг, а след това за Бенфика?\n\r\n- Играх първо за Спортинг, после преминах в Барселона, а при завръщането ми в Португалия ме привлече Бенфика. Има голямо съперничество между двата клуба – Спортинг и Бенфика. Първите две години в Бенфика бяха наистина сложни за мен. Някои фенове направо искаха да ме убият, защото отидох във вечния съперник след като още от дете бях играл в Спортинг. Беше много сложно, но като минаха първите две години, нещата се поуспокоиха. Тези две години обаче бяха много трудни за мен.\n\r\n- През 1999 г. Барселона ви купи за много сериозна сума. Какво означаваше за вас този трансфер?\n\r\n- Да, така е. Бях на 19 години и имах мечта да играя с Фиго, защото беше моят идол. Първата година бе трудно да намеря място в отбора, защото играеха Фиго на дясното крило и Ривалдо на лявото, а в тима беше и холандецът Клуйверт. Нормално – двамата най-добри в света по това време бяха на терена за Барса. Така че приех първата година като обучение. Тренирах с Фиго, Гуардиола, Луис Енрике, с братята Де Бур и научих много. Двете години, които прекарах в Барселона се оказаха най-важните в кариерата ми на футболист. Там израснах. Научих много за движението по терена, за футболната тактика и анализирах техния специфичен почерк на игра. Това ми помогна много за бъдещето и станах нещо много по-различно от това, което бях преди да отида там.\n\r\n- Една година след това Фиго избра да отиде от Барселона директно в Реал (Мадрид). Как вие приехте един от най-шокиращите трансфери във футбола?\n\r\n- Никой не можеше да повярва, че това се е случило. Фиго бе идол за Барселона. Направи една наистина впечатляваща година в каталунския гранд. След това се случи трансферът. Беше много драматично за клуб като Барселона да загуби най-добрия си играч, своята най-голяма звезда. Ние, футболистите го приехме обаче като нещо, което се случва във футбола. Много рядко, но го има в картите. И ние като професионалисти трябва преди всичко да защитаваме цветовете на клуба, в който играем. Всеки някога, за добро или за лошо, трябва да вземе подобно трудно решение в живота си. Сигурен съм, че Фиго и до ден-днешен съжалява за избора си, но истината е че тогава го виждах щастлив. А когато срещаш твой съотборник и приятел щастлив, всичко останало няма значение. Нищо, че играе в противниковия отбор срещу теб. Това все повече е нормално в професионалния футбол.\n\r\n- Вкарахте гол в едно от най-паметните за историята Ел Класико. Мачът, в който Фиго се върна за първи път на „Камп Ноу“, но вече с фланелката на Реал и го замериха със свинска глава и бутилки с уиски…\n\r\n- Да, това беше първият му мач в Барселона след преминаването в Реал. Уникален мач! Валя дъжд през цялото време. Стадионът беше препълнен. Имаше толкова много публика и тя беше толкова шумна, че не можехме да чуем свирката на съдията. Разигра се страхотно Ел Класико. Показахме много добра игра. Със силния си характер Фиго успя да изтърпи всичко, но ние победихме. Първи вкара Луис Енрике, а аз забих втория гол. Бяхме много щастливи, защото за Барселона най-важното е да победи Реал“. Знам, че тогава Фиго изигра най-трудните 90 минути в кариерата си. Той обаче има много силен характер и успя мъжки да понесе всичко.\n\r\n- Защо по онова време Барселона не успя да постигне големи успехи? Една година преди вас си беше тръгнал Христо Стоичков. Дали може да се каже, че вие бяхте неговият заместник там?\n\r\n- Никой не може да замени Стоичков! Той е една от големите футболни легенди. Не можеш да намериш никога заместник на такъв играч. Идол в Барселона! Хората там го боготворят! Липсваше им много. Като играч той имаше невероятен изстрел с левия крак и неповторим хъс. Няма футболист, с когото можете да го заместите.\n\r\n- След Барселона искахте да се върнете в Спортинг, но отидохте в Бенфика. Как стана това?\n\r\n- Спортинг не искаше да ме купи, защото преминаването в Барселона беше мое решение, а не на клуба. А пък от Барса ми казаха, че ако искам да си тръгна оттам, те трябва да ме продадат. А точно в този момент Спортинг нямаше достатъчно пари, за да ме купи и искаше каталунският тим да ме преотстъпи. От Барса обаче им отказаха и им заявиха в прав текст - или ще ме купят или няма да ме пуснат. И тогава Бенфика излезе на сцената и извади пари за мен. А аз само исках да продължа кариерата си и да се наслаждавам, играейки футбол. Трябваше да подпиша с Бенфика и го направих.\n\r\n- После обаче бързо станахте капитан на Бенфика, а с ваш гол срещу Порто, тимът спечели първата си купа след осемгодишна суша. Какво беше усещането?\n\r\n- Бихме Порто, който само няколко дни след това спечели Шампионската лига след финал срещу Монако. Моуриньо им беше треньор. Ние ги победихме с 2:1 и четири дни по-късно те триумфираха в Шампионската лига. Истината е, че тогава имаха страхотен отбор начело с Моуриньо и с играчи като Деко, Маниш, руснакът Алейничев и много други. Това, че дни по-късно вдигнаха трофея на Шампионската лига, прави победата ни над тях още по-сладка. След дълга суша Бенфика успя най-накрая да спечели титла и оттам вече започнахме да побеждаваме наред.\n\r\n- Вие вярвате ли, че Бенфика е прокълнат в големите европейски финали?\n\r\n- Така говорят хората. Играха два финала на Шампионска лига и ги загубиха. Да стигнеш до финала на най-престижния турнир винаги е постижение, но те продължават да не могат да спечелят трофея. Това че винаги са много по-добри от съперниците си, но все не могат да победят, кара хората да мислят, че наистина изгонения треньор Бела Гудман ги е проклел. Футболът е такъв. Хората, които си мислят, че може да съществува черна магия зад тези неуспехи, преувеличават. Аз не вярвам в това. Просто точно тази непредвидимост е едно от най-хубавите неща на футбола. На терена излизат 11 срещу 11 и този отбор, който е по-добре подготвен, има повече късмет или използва по-добре възможностите си, печели. Това е.\n\r\n- Бяхте в Атлетико (Мадрид) като следваща дестинация.\n\r\n- Тогава Атлетико имаше много добър проект и за него искаха да ангажират много силни играчи. Заедно с мен дойдоха Форлан, Рейес, Фаузи... Бяхме много добър отбор. Пробихме в Шампионска лига, спечелихме Лига Европа, както и Суперкупата на Европа. Тогава общо взето започна възходът на Атлетико. В клуба се смениха структурите и започна да се работи върху проекта за превръщането му в европейски гранд. Когато зад един отбор стои такъв солиден проект и организация, е много по-лесно да се работи.\n\r\n- Говорихте за тези два финала, които спечелихте. Как ги видяхте през вашите очи?\n\r\n- Първият финал беше срещу Фулъм. Знаехме, че имаме по-добър отбор, но това не е достатъчно - трябваше да изиграем мача и да победим. Спечелихме с 2:1 и това бе много важен успех за Атлетико, защото от много години клубът не бе печелил нищо в Европа. После играхме за Суперкупата срещу Интер. Моуриньо вече не беше треньор там, а го беше заменил Рафа Бенитес. Играхме в Монако и направихме един наистина страхотен мач. За мен това беше началото на новия голям Атлетико.\n\r\n- Избрахте Бешикташ след това…\n\r\n- Бернд Шустер беше треньор на Бешикташ. При него беше и Гути. Именно те двамата ми се обадиха и ми казаха: „Трябва да дойдеш тук и да ни помогнеш!“. Изкарах две прекрасни години. Спечелихме турския шампионат. Да, наистина две уникални години. Феновете в турския футбол и по-специално тези на Бешикташ са невероятни.\n\r\n- Спортинг – Бенфика, Барселона – Реал, Бешикташ – Галатасарай – кое дерби е най-интересно?\n\r\n- Бенфика – Спортинг не е като Ел Класико! Дерби е разбира се, но не е толкова популярно в света. Но това са двете ми любими дербита: Спортинг – Бенфика и Барселона – Реал (Мадрид).\n\r\n- Последната ви дестинация в Европа беше Еспаньол. Като че ли съдбата продължава да ви праща в градския съперник на клуб, в който преди това сте играли...\n\r\n- Така е, но съм длъжен винаги да подхождам като професионалист. Докато бях в Турция реших, че трябва да се преместя някъде малко по-близо до Португалия , за да мога да виждам семейството си. И както Шустер ми се обади, за да ме викне да помагам в Бешикташ, така с мен се свърза Маурисио Почетино, който сега е треньор на Тотнъм, за да ме покани да играя в неговия Еспаньол. Така че се възползвах от предложението и играх две години. И там приключи кариерата ми на футболист в Европа.\n\r\n- Съвсем накрая отидохте в Индия. Как беше там? Знаете ли, че там игра един българин - Димитър Бербатов?\n\r\n- Да той беше в... Как се казваше този отбор? Керала. Да, Керала. Индия е много любопитно място. Познавах собственика на клуба, където играх. Един от собствениците, който е доктор и ми е приятел. Ортопед, живеещ в Дубай. Един ден ми се обади и ми каза: „Трябва да дойдеш да ни помогнеш! В Индия моят отбор започва битка в Суперлигата.“ Така да се каже отидох там на приятелски начала. Но наистина ми хареса много. Тогава беше само за три месеца. Сега, разбира се, шампионатът там е доста по-дълъг. Тези три месеца бяха много хубави и изживях невероятни неща. Успях да предам опита си на индийците. Там имат голяма нужда от това, за да вдигнат нивото на футбола си. Така че тези три месеца бяха прекрасни за тях, за да научат от мен, каквото мога да им покажа. А за мен беше чудесно да се запозная с уникалната Индия и нейната култура. И от това, което видях мисля, че местната Суперлига ще има голям успех в бъдеще.\n\r\n- Освен Стоичков и Бербатов, имате ли и други впечатления от българския футбол?\n\r\n- Да, имам. Когато подписах с Атлетико (Мадрид), там беше моят приятел Мартин Петров, който после отиде в Манчестър Сити. Разбира се, ние си останахме приятели. Точно когато подписах с Атлетико, той беше там и се възстановяваше от една контузия. После замина за Манчестър, а по-късно съдбата реши да играем пак заедно, но в Еспаньол. Разбира се, най-известните са Стоичков и Бербатов. А пък с Петров играхме заедно. С нашия национален отбор съм играл няколко пъти срещу България. Знам, че имате добри играчи и трябва да получат шанс, за да могат да покажат качествата си в големите европейски отбори.\r\n", "date": "2018.04.22", "title": "Кой може да смени Стоичков в Барса? Отговорът - никой!"}
{"url": "https://www.dnes.bg/usa/2018/04/22/ako-kysmetyt-ne-e-s-teb-napada-te-akula-mechka-zmiia.374341", "text": "За по-малко от четири години американецът Дилън МакУилямс е бил ухапан от змия, събудил се една сутрин с глава в челюстите на мечка, и едва не загубил крака си след нападение на акула, предава БТА като цитира Франс прес.\n\r\n\"Родителите ми са благодарни, че съм все още жив\", коментира 20-годишният късметлия от щата Колорадо. Дилън е голям приключенец и в четвъртък бил нападнат край бреговете на хавайския остров Кауаи от 2-метрова акула. Той успял да преплува с ранения си крак около 30 метра, за да потърси помощ на брега. \"Не знаех дали не съм изгубил половината от крака си\", доверява Дилън.\n\r\nОтървал се само със седем шева. \n\r\nПрез месец юли миналата година пък му били направили други 9 шева на скалпа след неблагополучна среща с кафява мечка в летен лагер в Колорадо. \r\n                    \r\n                    \r\nДилън се събудил с глава, потънала в пастта на мецаната. \n\r\nТя го захапала и започнала да го влачи, а той успял да се спаси, като й бръкнал с пръсти в очите. Преди да попадне в обятията на мечката младежът бил ухапан от гърмяща змия в щата Юта. \n\r\nНо влечугото изглежда пуснало малко отрова и след няколко дни Дилън успял да се възстанови\n\r\n ", "date": "2018.04.22", "title": "Ако късметът не е с теб: Напада те акула, мечка, змия"}
{"url": "https://www.dnes.bg/notifikacii/2018/04/22/jena-oglavi-socialdemokratite-v-germaniia.374342", "text": "Германската социалдемократическата партия избра за свой председател бившата министърка на труда Андреа Налес - първата жена начело на най-старата политическа формация в страната, която ще има за задача да извде социалдемократите от сегашната им криза, предаде Франс прес.\n\r\nНа извънреден конгрес в западния град Висбаден 47-годишната самотна майка Налес получи 66 процента от гласовете срещу бившата полицайка и кмет на Фленсбург Зимоне Ланге.\r\n\"Днес на този партиен конгрес разбихме стъкления таван в ГСДП. И той ще остане отворен\", изрази задоволство Налес.\r\nАндреа Налес заменя на лидерския пост Мартин Шулц, който оглави партията през март 2017 г., но я доведе до най-тежкото й изборно поражение на 24 септември и напусна поста през февруари.\r\nЗа пръв път двете най-големи германски национални партии се ръководят от жени - социалдемократите от Налес, а консерваторите от Ангела Меркел. Жени заемат и ключови постове начело на крайната левица, еколозите и крайната десница.\n\r\nИзбирането на Налес е исторически момент, изрази задоволство и.д. лидер на социалдемократите, финансовият министър Олаф Шолц. По думите му това е \"знак за отдавна очакван прогрес и е хубаво, че настъпва сега\".\n\r\nАндреа Налес ще има за задача да сплоти раздираната от разделения партия, която с нежелание се включи в трета голяма коалиция с канцлерката Ангела Меркел.\n\r\nВ днешната си реч Андреа Налес обеща да се бори за повече социална справедливост в Германия. \"Солидарността е нещото, което най-много липсва в този глобализиран, неолиберален и свръхдигитализиран свят\", заяви тя.\n\r\nНалес изрази и решимостта си да спре възхода на крайнодясната популистка партия \"Алтернатива за Германия\".\n\r\nТова е борба за \"нищо по-малко от съхраняването на демокрацията\", каза тя. /БТА/", "date": "2018.04.22", "title": "Жена оглави социалдемократите в Германия"}
{"url": "https://www.dnes.bg/usa/2018/04/22/erdogan-pak-provokira-sasht-snabdiavat-teroristi-s-bezplatno-oryjie.374348", "text": "Президентът на Турция Реджеп Таийп Ердоган отново ескалира напреженито със САЩ.\r\nТози път той обвини щатите и съюзниците им, че снабдяват терористите с безплатно оръжие, докато в същото време отказват да продават същите оръжия на Турция. \n\n\n В интервю пред турската телевизия NTV Ердоган отсече: “Откъде идва заплахата? Идва предимно от стратегическите ни партньори. Ние не можем да купим оръжия от САЩ с нашите пари, но, за съжаление, САЩ и коалиционните сили дават тези оръжия, заедно с амуниции, на терористичните организации безплатно“.\n\r\nПодкрепата на САЩ за терористичната групировка отдавна дразни Анкара и по-конкретно това, че Вашингтон гледа на ПКК (Работническата партия на Кюрдистан) и издънката й в Сирия  - \"емократически съюз“ (ДС) и военното й крило \"Отряди за народна самоотбрана“ (ОНС), като на \"надежден партньор“ в борбата срещу \"Ислямска държава“ и продължава да я снабдява с оръжия и оборудване въпреки яростните протести на Турция.\r\n                    \r\n                    \r\nЩо се отнася до предстоящите предсрочни избори, Ердоган заяви, че управляващата \"Партия на справедливостта и развитието“ ще продължи да управлява ако народът желае това и ще отстъпи ако той каже \"достатъчно“.\n\r\nВ петък, припомня турското издание Yeni Safak,цитирана от \"Фокус\", турският парламент прие закон, с който назначи провеждането на предсрочни президентски избори на 24 юни.\n\r\nПреди това тези избори бяха назначени за ноември 2019 година.\r\n ", "date": "2018.04.22", "title": "Ердоган пак провокира: САЩ снабдяват терористи с безплатно оръжие!"}
{"url": "https://www.dnes.bg/obshtestvo/2018/04/22/niama-postradali-bylgarski-voenni-pri-atentata-v-kabul.374331", "text": "Няма пострадали български военнослужещи при атентата в Кабул, докладва полковник Георги Маргитин - национален командир на 35-ия контингент на Въоръжените ни сили, който участва в мисията на НАТО \"Решителна подкрепа\" в Афганистан.\r\nЕксплозията е станала на голямо разстояние от базата, в която работят и живеят българските военни, отбелязват от Министерството на отбраната. \r\n\"Ислямска държава\" пое отговорност за атентата в Кабул, като по нови данни на властите 31 души са убити и 54 са ранени.", "date": "2018.04.22", "title": "Няма пострадали български военни при атентата в Кабул"}
{"url": "https://www.dnes.bg/kino/2018/04/22/trudnosti-po-vreme-na-voina-v-doktor-jivago.374048", "text": "В трети епизод от сериала \"Доктор Живаго\"Юри е все още в плен на партизаните... Междувременно благодарение на медицинските си умения Лара успява успешно да изроди бебето на Тоня. Но по време на раждането тя разбира коя е жената, която й помага...\r\nПогнусен от войната, след като става свидетел на мъж, който прострелва жена си и тяхното дете, а след това се самоубива, Юри успява да избяга от похитителите си. Решена да напусне Юрякино, Тоня посещава Лара преди да тръгне, като й споделя, че няма да приеме Юри обратно, ако той е все още влюбен в нея.\r\nПолуумрял, Юри най-накрая успява да стигне до къщата на Лара. Времето и нейните грижите му помагат да оздравее, но въпреки това за него е все още прекалено рисковано да напусне дома й. Комаровски намира Лара и иска да я отведе на сигурно място, но тя и Юри отказват да тръгнат с него и вместо това решават да избягат в къщата на Крюгер. Комаровски отново успява да ги открие, но този път Юри преценява, че е най-добре да се откаже от Лара...\r\r\n                    \r\n                    Юри заминава за Москва, където неочаквано разбира, че Тоня вече живее в Париж. Той се разболява сериозно, но продължава да изпълнява ролята си на лекар. Един ден, докато седи в малко кафене, той вижда момченце през прозореца и осъзнава, че това е неговият син. Силно въодушевен Юри се изправя, но внезапно пада и умира... \r\nСлед смърта му вдовицата и момчето посещават гроба на Юри. Лара е внезапно задържана от секретната полиция, но успява да предаде на сина си книгата с поеми на покойния му баща и му казва да бяга...\r\nГледайте трети епизод на \"Доктор Живаго\" на 22 април от 19.50 часа по телевизия .", "date": "2018.04.22", "title": "Трудности по време на война в \"Доктор Живаго\""}
{"url": "https://www.dnes.bg/notifikacii/2018/04/22/policiiata-arestuva-fena-ranil-policaika-s-bombichka.374311", "text": "Полицията разкри и задържа фена на Левски, който метна бомбичка и рани полицайка по време на дербито с ЦСКА в сряда. \n\nУлтрасът е неосъждан до този момент и роден през 1993 г., съобщава \"\".\r\nПо информация на изданието името му е Йордан.\r\nПо време на мача е носел не една, а две маски на лицето си.\r\nЗадържаният е бил в сектор \"Б\", откъдето е метнал взривното устройство, което се взриви в стъкло пред тунел с полицейски резерви. От удара стъклото се пръснало и парче се е забило в окото на служителката на жандармерията Гергана Зашева.\r\nНаложи се спешна операция, благодарение на която зрението на младата жена бе спасено. Предстои й обаче нова операция след месец. \r\nПри инцидента пострада и нейния колега Петър Иванов, но по-леко.", "date": "2018.04.22", "title": "Полицията арестува фена, ранил полицайка с бомбичка"}
{"url": "https://www.dnes.bg/mish-mash/2018/04/22/ot-karlovo-do-vyrha-na-sveta-spomeni-za-hristo-prodanov.374114", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес се навършват 34 години от смъртта на алпиниста Христо Проданов. \r\nТой загина на спускане от най-високия връх в света, след като през април 1984 година стигна сам до Eверест без кислороден апарат, по най-трудния и дълъг път – западния, непалски, склон, наричан още \"Жестокият път“. Изкачва се за 33 дни, което също е рекорд за този маршрут. \r\nВъв \"Фамилно\" спомени за Христо Проданов разказва доайенът на българския алпинизъм доц. Сандю Бешев, негов близък приятел и наставник от младежките години. \r\nОт доц. Бешев ще чуем за пътя на героя – от Карлово до върха на света. \r\nЩе чуем и коментара му за обстоятелствата, довели до  смъртта на Проданов.\r\nРазказът му гледайте днес от 10.30 ч. във \"Фамилно\" по Bulgaria ON AIR.", "date": "2018.04.22", "title": "От Карлово до върха на света: Спомени за Христо Проданов"}
{"url": "https://www.dnes.bg/obshtestvo/2018/04/22/zakonyt-zadyljava-koloezdachite-pesh-na-peshehodna-pyteka.374312", "text": "При преминаване през пешеходна пътека колоездачът е длъжен да слезе от велосипеда и да премине през нея като пешеходец. Този текст е записан изрично в член 123 на новия на Закон за движение по пътищата, който бе публикуван в петък от МВР за обществено обсъждане, съобщава \"Труд\".\n\r\nНа практика в това няма нищо ново, но правилото масово не се спазва от хората на колела и така се създава опасност на пътя както за самите тях, така и за другите водачи.\n\r\nИ в сегашния, и в бъдещия закон, се сочат няколко ключови изисквания към любителите на велосипеда. За да е изрядно, колелото трябва да е с изправни спирачки, да имат звънец, но не друг уред за звуков сигнал. Задължително е да има фар, излъчващ бяла или жълта светлина отпред и червен светлоотразител отзад, като се допуска и поставянето на устройства за излъчване на червена светлина отзад. Отстрани на колелата или по рамката трябва да има светлоотразители. Колоездачът трябва да кара възможно най-вдясно по платното в посока на движение, като на места може да върти педалите и по банкета, ако настилката позволява това.\r\n                    \r\n                    \r\nКатегорично е изискването велосипедистът да се движи облечен със светлоотразителна жилетка по тъмно извън населените места, както и да не кара \"без ръце\".\n\r\nГлобата за липса на жилетка е 10 лева, а за каране без светлини и светлоотразители – 50 лв. В новия ЗДвП санкцията за жилетката скача тройно – 30 лева, а другата си остава 50 лв. \n\r\nСпоред черната статистика през 2017 г. по българските пътища са убити 22-ма велосипедисти, а 348 са ранени. Често контузиите са тежки и водят до трайни увреждания, тъй като при катастрофа велосипедистът няма никаква защита.\r\n ", "date": "2018.04.22", "title": "Законът задължава колоездачите: Пеш на пешеходна пътека"}
{"url": "https://www.dnes.bg/obshtestvo/2018/04/22/haide-navyn-nedeliata-slyncheva-gradusite-do-29.374313", "text": "Слънчев и топъл ще бъде почивния неделен ден, сочи прогнозата на НИМХ-БАН.\r\nЩе духа слаб до умерен вятър от запад-северозапад. Максималните температури ще са между 24° и 29°, в София – около 25°. \r\nНад Черноморието също ще бъде слънчево. Ще духа слаб до умерен запад-северозападен вятър. Ще се затопли и максималните температури ще са между 21° и 25°. Температурата на морската вода е 11-13°. \r\nНад планините ще бъде слънчево и топло. Ще духа слаб до умерен вятър от запад, северозапад. Максималната температура на височина 1200 метра ще е около 18°, на 2000 метра – около 10°.", "date": "2018.04.22", "title": "Хайде навън! Неделята слънчева, градусите до 29"}
{"url": "https://www.dnes.bg/obshtestvo/2018/04/22/proletta-doide-salatata-stava-vse-po-evtina.374314", "text": "Индексът на тържищните цени (ИТЦ), който отразява цените на хранителните стоки на едро, падна тази седмица с 1,65 на сто до 1,508 пункта, сочат данните на Държавната комисия по стоковите борси и тържищата.\n\r\nДоматите поевтиняха тази седмица с 1,4 на сто и се продават по 2,17 лева за килограм. Краставиците от внос пък поевтиняват с 12,5% до 2,30 лева средно за килограм. \n\r\nКартофите поевтиняват с 8,8 на сто и се търгуват по 0,52 лева за килограм на едро. Цената на морковите пада с 2,4% до 0,81 лева за килограм, а зелето се търгува по 0,60 лв./кг на едро. Зелената салата поевтинява с 8,5 на сто до 0,60 лева за брой.\n\r\nЯбълките поскъпват със 5,5 на сто и се продават по 1,35 лв./кг. Цената на лимоните се повиши с 5,0%, до 2,10 лева. \r\n                    \r\n                    \r\nКравето сирене поевтинява с 0,5 на сто, до 6,00 лв./кг; кашкавалът, тип \"Витоша\" се търгува по 10,32 лв./кг, а олиото по 1,92 лева за литър. Каймата поскъпва с 2,1% и се търгува по 4,90 лева за килограм. \n\r\nПилешкото замразено месо поскъпва се продава по 4,00 лева за килограм на едро. Захарта се търгува по 1,15 лв./кг, а брашното, тип \"500\" поевтинява с две стотинки до 0,7 лева. Яйцата се продават по 0,22 лева за брой на едро в края на седмицата.\r\n ", "date": "2018.04.22", "title": "Пролетта дойде: Салатата става все по-евтина"}
{"url": "https://www.dnes.bg/zvezdi/2018/04/22/na-49-godini-pochina-aktioryt-vyrn-troiyr.374315", "text": "Актьорът Върн Тройър, станал известен с ролята си на Мини Ми в комедийната филмова поредица \"Остин Пауърс\", почина в събота, съобщи ДПА, цитирайки изявление на семейството му във Фейсбук.\r\nТройър беше висок само 81 см поради генетична аномалия. В изявлението на семейството не се съобщава официално причината за смъртта.\r\nГлавният актьор в поредицата \"Остин Пауърс\" Майк Майърс заяви, че Върн Тройърс ще му липсва и го определи като изключителен професионалист и много позитивен човек.\r\nВърн Тройър е признавал публично, че има проблеми с алкохола. През април пък беше съобщено, че той е приет в болница, припомня БТА.", "date": "2018.04.22", "title": "На 49 години почина актьорът Върн Тройър"}
{"url": "https://www.dnes.bg/notifikacii/2018/04/22/iran-predupredi-kndr-bez-sporazumeniia-s-trymp.374316", "text": "Стремежът на САЩ да промени ядреното споразумение с Иран изпраща много опасно послание, че страните не трябва да преговарят с Вашингтон, предупреди иранският външен министър Джавад Зариф в момент, когато американският президент Доналд Тръмп се готви за среща със севернокорейския лидер Ким Чен Ун, на която да разговарят за денуклеаризация, предаде Ройтерс.\n\r\nДжавад Зариф заяви снощи пред репортери в Ню Йорк, че няма смисъл френският президент Еманюел Макрон и германската канцлерка Ангела Меркел да се опитват да успокоят Тръмп. \n\r\nОчаква се до 12 май американският президент да реши дали да възстанови икономическите санкции срещу Техеран, отменени през 2015 г. по силата на ядреното споразумение между Иран и шест световни сили, припомня Ройтерс. Тръмп оказа натиск върху европейските съюзници на Вашингтон да работят за коригиране на споразумението. Очаква се тази седмица Меркел и Макрон да се срещнат с Тръмп във Вашингтон.\r\n\"САЩ не само не приложиха своята част от споразумението, а искат и още\", заяви Зариф, който е в Ню Йорк, за да участва в заседание на Общото събрание на ООН. Според иранския външен министър посланието, което се изпраща на света е, че \"не трябва да се сключват споразумения със САЩ, защото в края на деня ръководният принцип на САЩ е \"каквото е мое си е мое, каквото е твое подлежи на преговори\".\n\r\nЗариф заяви по-рано, че ако Вашингтон се оттегли от споразумението, Иран обмисля различни варианти, включително подновяване на ядрената дейност.\r\n", "date": "2018.04.22", "title": "Иран предупреди КНДР: Без споразумения с Тръмп"}
{"url": "https://www.dnes.bg/sport/2018/04/22/futbolna-nedelia-machovete-po-televiziiata-dnes.374317", "text": "Неделния ден по традиция е богат на футболна програма. Ето мачовете, които може да гледате по телевизията днес, 22 април:\n\r\n14,00 Арсенал Тула - Зенит, пряко по Мтел Спорт 2\n\r\n15,30 Арсенал - Уест Хем, пряко по Диема Спорт 2\n\r\n16,00 Лацио - Сампдория, пряко по RING\n\r\n16,30 Аугсбург - Майнц, пряко по Евроспорт 2\n\r\n16,30 ЦСКА Москва - ФК Краснодар, пряко по Мтел Спорт 2\n\r\n17,00 Челси - Саутхемптьн, пряко по Диема Спорт\n\r\n17,15 Малага - Реал Сосиедад, пряко по F+\n\r\n17,30 Пирин - Витоша, пряко по Нова Спорт\n\r\n18,30 Манчестър Сити - Суонзи, пряко по Диема Спорт 2\n\r\n19,00 A3 Алкмаар - Фейенорд, Купа на Холандия, финал, пряко по Мтел Спорт 2\r\n                    \r\n                    \r\n19,00 Кьолн - Шалке, пряко по Евроспорт 2\n\r\n20,00 Дунав - Етър, България, пряко по Диема Спорт\n\r\n21,45 Ювентус - Наполи, пряко по RING\n\r\n21,45 Атлетико Мадрид - Бетис, пряко по Sport+ HD и F+\n\r\n22,00 Бордо - Пари Сен Жермен, пряко по Нова Спорт\n\r\n23,00 Сиатъл Саундърс - Минесота Юнаитед, пряко по Евроспорт 2\n\r\n01,00 Портланд Тимбърс - Ню Йорк Сити, пряко по Евроспорт 1\n\r\n", "date": "2018.04.22", "title": "Футболна неделя: Мачовете по телевизията днес"}
{"url": "https://www.dnes.bg/obshtestvo/2018/04/22/horata-zabraviat-razuma-zapochvat-da-jiveiat-po-inerciia.374318", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт всички същества на този свят, само ние имаме разум и трябва да го използваме. Хората често забравят това, като потъват в бита, започват да живеят по инерция – без да мислят, само ядат, стават, работят, връщат се... Тъжен е моментът, когато стигнеш до края на жизненото си поприще и се запиташ за какво бях на този свят, какво направих? И този въпрос е много страшен! Това заяви известният български драматург, поет и писател Стефан Цанев в предаването „Опорни хора“ по телевизия Bulgaria On Air.\n\r\n\"Човек трябва да мисли философски за смъртта. И който има деца, да вярва на децата си. Защото човек се обезсмъртява чрез децата си\", посочи още Цанев. \r\n                    \r\n                    \r\nСпоред него усещането на българина, че живее по-зле отколкото през комунизма, идва от това, че другите народи живеят много по-добре и \"ние това го разбрахме\".\n\r\n\"Навремето другаря Сталин като не пускаше никой да излиза, всички си мислеха, че в Съветския съюз се живее много добре. А ние, че живеем по-добре, отколкото беше например през 65-та година, в това няма спор. Малко забравяме тези неща, които сме придобили\", подчерта драматургът.\n\r\nПо думите му българските политици, ако искат, могат да направят живота в България по-добър. \"Противопоставянето, явно им е необходимо да съществуват. Свикнахме някак, с вечния конфликт между БСП и ГЕРБ. Но тези скандали, те не ги правят в името на хората, а за тях самите\", допълни той.\n\r\nДаже, което е лошо, че го казвам, колкото е по-зле, за хората на изкуството е толкова по-добре, защото тогава талантът се изостря, неговата сетивност и готовност за протест. Защото всеки иска да живее добре, но когато човек живее много добре става мързелив, почва да губи съпротивителни сили, тръгва по течението, наслаждава се на живота и полека лека забравя\", допълни Стефан Цанев.\n\r\n", "date": "2018.04.22", "title": "Хората забравят разума, започват да живеят по инерция"}
{"url": "https://www.dnes.bg/eu/2018/04/22/merkel-ostana-pochti-sama-vkyshti.374319", "text": "Канцлерът на Германия Ангела Меркел губи един по един най-верните си европейски партньори: В Италия - заради избори, в Испания – заради спора около Пучдемон, а във Великобритания – заради Брекзита. Какви ще са последиците?, пита в свой анализ .\n\r\nУнгария вече от години не е сред близките партньори на канцлерката. Унгарският премиер Виктор Орбан е един от най-отявлените критици на миграционната ѝ политика. Орбан е и лидерът на онези държави от Централна и Източна Европа, които се противопоставят на исканото от Меркел преразпределяне на бежанците. \r\n                    \r\n                    \r\nОрбан желае една етнически хомогенна Унгария и повече власт за националните държави, вместо за Брюксел. Ангела Меркел го поздрави за преизбирането му, но това беше чисто протоколно. Партията на Орбан „Фидес“ е член на фракцията на ЕНП в Европарламента, но между Меркел и Орбан съществуват огромни идеологически различия. Затова Ангела Меркел е наясно, че Виктор Орбан няма да бъде неин съюзник в следващите години.\n\r\n\n\r\nСъвсем друг е случаят с Испания. Страната, управлявана от консерватора Мариано Рахой, беше един от най-тесните европейски съюзници на Германия. Освен това Испания е една от малкото европейски държави без някаква значима дяснопопулистка партия. Но решението на германски съд да освободи сепаратисткия лидер Карлес Пучдемон натовари двустранните отношения. Все пак доверието между двамата правителствени ръководители по отношение на Каталуния не е накърнено. Ангела Меркел винаги е подчертавала, че отхвърля независимостта на Каталуния.\n\r\n\n\r\nАнгела Меркел поддържаше много добри отношения с лявоцентристкия премиер Джентилиони и го смяташе за реформатор и европеец. Но след изборите през март ситуацията в Италия се промени изцяло. Партията на Джентилиони загуби изборите и на власт дойдоха евроскептици и десни популисти - от движението \"Пет звезди\" и от \"Северна лига\". Те веднага дадоха да се разбере, че не ги интересуват стабилизационните критерии на ЕС, въпреки че Италия е затънала до гуша в дългове. Макар и да не е ясно какво точно правителство ще бъде съставено в Италия, Рим ще бъде труден партньор за канцлерката Меркел.\n\r\n\n\r\nОт декември в Австрия управлява консерваторът Себастиан Курц в коалиция с дяснопопулистката „Партия на свободата“. Тя не прокламира повече излизането на Австрия от ЕС, но си остава евроскептична. Австрийската коалиция ще се противопоставя на всички опити да се отпускат повече влияние и пари на Брюксел. От друга страна Австрия остава надежден партньор на Германия в стабилизационната политика. Виена обаче е против миграционната политика на канцлерката Меркел. \r\nОще като външен министър Себастиан Курц спомогна за затварянето на т.нар. Балкански маршрут. Освен страните от Вишеградската четворка, никой друг европейски политик не води толкова твърда антимиграционна политика както Курц. Ангела Меркел трудно ще постигне компромиси с него по този въпрос.\n\r\nАнгела Меркел изрази огромно съжаление от решението на британците да напуснат ЕС. Прагматизъм вместо идеология, откритост вместо капсулиране, стабилна икономика вместо трупане на дългове. Тези основни принципи са близки на Ангела Меркел и на ХДС. Великобритания, която е втората по големина икономика в ЕС, вторият по големина донор в Общността и ядрена сила с право на вето в Съвета за сигурност на ООН, беше един от най-силните съюзници на канцлерката. И след Брекзита Великобритания ще си остане добър партньор на Германия. Загубата за европейската политика обаче ще е голяма.\n\r\n\n\r\nХоландия по традиция е един от най-важните съюзници на Германия. Винаги, когато е ставало дума за отворени пазари, свободна търговия, конкуренция или за стабилни държавни бюджети, холандското правителство е стояло на страната на Берлин. \n\r\nДатчаните, шведите, ирландците и балтийците мислят по същия начин. Поне в това отношение те са естествени съюзници на канцлерката. Всички те обаче са загрижени за новия курс на германската европейска политика. Този курс на канцлерката предвижда увеличаване на европейския бюджет. Ако ли пък се наложат вижданията на  френския президент Макрон, еврозоната ще получи собствен бюджет и общ европейски финансов министър. Всички северни страни отказват категорично да прехвърлят тези компетенции на Брюксел. Те се опасяват, че ще трябва да плащат за неразумната икономическа политика на другите. През март осемте северни държави дори излязоха със съвместна декларация по този въпрос и Ангела Меркел не може да я игнорира.\n\r\n\n\r\nИ под управлението на Еманюел Макрон Франция остава неразделен партньор на Германия. Така поне федералното правителство и Елисейският дворец представят нещата. Голяма част от германските политици смятат, че Макрон е последната надежда за спасяването на Европа. Победата му преди по-малко от година срещу Марин Льо Пен предизвика всеобща вълна на облекчение в Берлин. Макрон минава за носител на надежда за нов европейски подем. Това дори е вписано в германския коалиционен договор. Но Макрон все още очаква ясен отговор от Берлин на своите реформаторски идеи за еврозоната. \n\r\nВ Берлин пък растат съмненията, че всъщност става дума за прехвърляне на финансовото бреме върху гърба на германските данъкоплатци. Еманюел Макрон е под засилен натиск и в самата Франция. Последните стачки показват колко силна е съпротивата срещу неговата програма за либерализиране. А след една година предстоят избори за Европарламент. Съществуват опасения, че в него могат да влязат нови представители на дяснопопулистки и евроскептични партии.\n\r\nОстава много малко време за постигането на успех, който да убеди гражданите в истинската стойност на ЕС. Независимо от всички различия, Меркел и Макрон са единни в желанието си да работят за издигането на Европа. За да го постигнат, те са зависими един от друг и то повече от всякога, пише в заключение DW.\r\n", "date": "2018.04.22", "title": "Меркел остана (почти) сама вкъщи"}
{"url": "https://www.dnes.bg/notifikacii/2018/04/22/pochina-nai-vyzrastniiat-chovek-na-zemiata.374320", "text": "Японката Наби Таджима, смятана за най-възрастния жител на планетата, почина снощи на 117 години на родния си остров Кикай, съобщи представител на местните власти, цитиран от Франс прес.\n\r\nТаджима е родена на 4 август 1900 г. Тя е починала към 20 часа местно време снощи от естествена смърт в болница на о. Кикай, префектура Кагошима, каза Сусуми Йошиюки от управлението по здравеопазване.\n\r\n\"Г-жа Таджима живееше в дом за възрастни хора. През януари тя беше приета в болница. Почина в резултат на напредналата си възраст\", каза Йошиюки.\n\r\nПрез септември 2015 г. Таджима стана най-възрастният човек в Япония, а според японски медии след смъртта на 117-годишната жителка на Ямайка Вайълет Браун през септември 2017 г. тя е станала и най-възрастният човек на света.\r\nГодишният справочник Световните рекорди на \"Гинес\", който проучваше въпроса след кончината на Браун, обаче не бе признал до момента Таджима като най-възрастният жител на планетата. Вместо това на 10 април обяви 112-годишният японец Масадзо Нонака за най-възрастния мъж на света.\n\r\nЯпония е известна с дълголетието на жителите си. Официална статистика от миналата година сочи, че в страната живеят близо 68 000 столетници. За сравнение, през 1963 година, те са били 153-ма, отбелязва Ройтерс.\n\r\nСпоред \"Гинес\" абсолютният рекорд по дълголетие, доказан официално, държи французойка - Жана Калман, починала през 1997 г. на 122 години и 164 дни.\n\r\nПо данни на американската Група за геронтологични изследвания сега най-възрастният човек на планетата отново е японка - жителката на Йокохама Чийо Мияко, която след десет дни ще навърши 117-години.", "date": "2018.04.22", "title": "Почина най-възрастният човек на земята"}
{"url": "https://www.dnes.bg/health/2018/04/22/doide-mu-vremeto-profilaktika-na-proletnite-alergii.374209", "text": "Цъфнали дръвчета, отрупани градинки и паркове с цветя – всичко създаващо настроение, но не и за тези, които свързват пролетните месеци със сезонните алергии.\r\nАлергичната реакция е следствие на повишената реактивност на имунната система спрямо различни дразнители (алергени) от околната среда, които при нормални условия не предизвикват реакция на организма.\r\n \r\nОсновните симптоми, с които се характеризира клиничната картина са кихане – залпово и многократно; хрема, която се характеризира с бистър секрет, дразнене и сърбеж в носа; зачервени и подпухнали очи, с тъмни кръгове под тях – алергичен конюнктивит; възможно е появата на чувство за задух и суха кашлица. Носът е запушен, налице е намалено или липсващо обоняние, появява се дразнене по небцето и дори в ушния канал. Симптомите са сходни, независимо от вида на алергена.\r\n \r\nОсновните разлики между алергичната хрема и тази при настинка са, че при алергичната хрема има изразен сърбеж, без наличие на повишаване  на телесната температура.\r\n \r\nБоледуват най-често деца и юноши, като пикът е между 9 и 20-годишна възраст, с преобладаване на мъжкия пол. По-често боледуват жителите на по-големите градове, което се обяснява с по-голямото замърсяване на въздуха със серен и азотен диоксид. Те директно увреждат лигавицата на дихателните пътища и така спомагат за по-лесното проникване на алергените през нея. Естествената реакция на организма е да повиши образуването на течен секрет от лигавицата на дихателната система, с който бързо и лесно да се извеждат вдишваните алергени.\r\n \r\nДиагнозата се поставя след подробно снета анамнеза – кога се появяват симптомите, дали се свързва с конкретен алерген, има ли фамилна обремененост и други. Обективни изследвания са кожно-алергичните проби, които имат за цел да установят повишена реактивност на организма при контакт с алергени. По този начин се определя конкретен етиологичен алерген.\r\n \r\n", "date": "2018.04.22", "title": "Дойде му времето - профилактика на пролетните алергии"}
{"url": "https://www.dnes.bg/notifikacii/2018/04/22/nov-atentat-v-kabul-nai-malko-chetirima-zaginaha.374322", "text": "Най-малко четирима души загинаха, а 15 бяха ранени при самоубийствен атентат срещу център за регистрация в избирателните списъци в афганистанската столица Кабул, съобщава БТА.\n\r\n\"Хората се бяха събрали, за да си вземат картите за самоличност. Експлозията стана на входа. Беше атентатор самоубиец. Има жертви, но още не знаем колко\", каза първоначално началникът на полицията в Кабул Дауд Амин.\n\r\n\"В кабулски болници до момента са докарани четирима загинали и 15 ранени\", уточни говорителят на здравното министерство Уахид Маджорех.\n\r\nАтентатът е извършен в източната част на столицата, в населения главно с шиити квартал \"Даш е Барши\". \n\r\nТова е първото нападение в Кабул срещу център, подготвящ избирателните списъци за парламентарните избори на 20 октомври от началото на регистрациите на 14 април.\rПредишният атентат в Кабул беше извършен точно преди месец, на 21 март - първия ден от персийската нова година. Жертвите бяха над 30, а ранените - поне 70. Отговорност за извършеното от камикадзе тогава нападение пое групировката \"Ислямска държава\".", "date": "2018.04.22", "title": "Нов атентат в Кабул. Най-малко четирима загинаха"}
{"url": "https://www.dnes.bg/kino/2018/04/22/aktiorite-razminali-se-s-legendarna-rolia.374245", "text": " Изборът на актьора, който се въплъщава във водещата роля, може да доведе до провала или до успеха на филма, а режисьорите обикновено имат по няколко потенциални кандидати.\r\nНачинът, по който правят този избор, се простира отвъд физическите характеристики и заучаването на реплики.\r\nЛичността и артистичната визия също са важни фактори за гладко протичане на целия снимачен процес.\r\nПо време на кастинга се вземат под внимание различни фактори и се подбира най-добрият актьор, като другите отпадат.\r\nВ тази връзка ще ви предложим един очарователен списък от актьори, които за малко се разминават с легендарна роля – представете си колко различни биха били тези филми, ако режисьорите бяха направили друг избор.\r\nВижте кои са другите актьори в", "date": "2018.04.22", "title": "Актьорите, разминали се с легендарна роля"}
{"url": "https://www.dnes.bg/sofia/2018/04/22/chasti-ot-sofiia-vremenno-bez-voda-v-ponedelnik.374325", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 23 април 2018 г. (понеделник), във връзка с подмяна на спирателни кранове на ул. „Партений Нишавски“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\n\r\nпо ул. „Партений Нишавски“ от ул. „Одрин“ до бул. „Ген.Михаил Д.Скобелев“\n\r\nпо ул. „Осогово“ от ул. „Партений Нишавски“ до ул. „Позитано“\n\r\nпо ул. „Българска морава“ от ул. „Партений Нишавски“ до ул. „Камен Андреев“ + бл.15, 18 и бл.2 на бул. „Ген.Михаил Д.Скобелев“\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Партений Нишавски“ ъгъла с ул. „Българска морава“.\n\r\nНа 23 април 2018 г. (понеделник), във връзка с пресвързване на уличен водопровод на ул. „Борис Арсов“ кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Борис Арсов“, ул. „Нилс Бор“, ул. „Проф. Станчо Ваклинов“, ул. „Петър Карапетров“, ул. „Йордан Радичков“, ул. „Проф. Милко Борисов“ и ж.к. Градините.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Арсов“ ъгъла с ул. „Йордан Радичков“.\n\r\nСъщо на 23 април 2018 г. (понеделник), във връзка с изграждане на сградно водопроводно отклонение на ул. „Крушева градина“ кв. „Драгалевци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Крушева градина“, ул. „Ненко Балкански“, ул. „Гергьовче“, ул. „Кимчовец“, ул. „Еловица“, ул. „Захари Зограф“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушова градина“ №56.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\n\r\n\"Софийска вода\" АД предварително се извинява на своите клиенти за причинените временни неудобства!", "date": "2018.04.22", "title": "Части от София временно без вода в понеделник"}
{"url": "https://www.dnes.bg/sofia/2018/04/22/vegan-protest-sreshtu-cirka-ne-dryjte-jivotnite-kato-robi.374324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВеганите решиха, че отново е време за протест. Този път не изразиха недоволство срещу употребата на животни в цирка.\r\nСпоред тях, въпреки забраната за използването на диви животни, това все пак се случва. В цирковете се използвали норки и други обитатели на дивата природа, защото не били родени в естествената си среда.\r\nВеганите са категорично против това диви или опитомени животните да бъдат държани цял живот като роби и дресирани по изключително жесток начин.\r\n\r\n ", "date": "2018.04.22", "title": "Веган протест срещу цирка: Не дръжте животните като роби"}
{"url": "https://www.dnes.bg/temida/2018/04/22/ot-5-do-15-godini-zatvor-chakat-fena-ranil-s-bombichka-policaika.374327", "text": "От 5 до 15 години затвор може да получи задържаният фен на \"Левски\", който рани жена полицай по време на дербито с ЦСКА. \n\n\nЛицето е задържано за 72 часа, като мярката изтича в понеделник. Прокурорът ще иска налагане на постоянна мярка „задържане под стража“, съобщи на брифинг в Съдебната палата градският прокурор Емилия Русинова.\n\r\n\"Повдигнато му е обвинение за нанасяне на тежка телесна повреда по хулигански подбуди. Наказанието за това престъпление е от 5 до 15 години\", заяви Русинова, цитирана от \"Фокус\".\n\r\nПрокурорът посочи, че са установени множество свидетели, които дават показания за поведението му след извършване на деянието. \"Към момента, според събраните данни, дрехите, бомбата и маската са му дадени от непознато за него лице\", обясни прокурор Русинова.\r\n                    \r\n                    \r\nОт прокуратурата потвърдиха изтеклата по-рано информация, че задържаният фен е роден през 1993 година. \"Не е познат на МВР, няма регистрации, не е осъждан\", коментира Емилия Русинова. \n\r\nМъжът е задържан вчера, като се е явил в СДВР с адвокат и е направил пълни самопризнания. \"Първите му думи бяха, че съжалява за стореното\", посочи директорът на СДВР ст. комисар Ивайло Иванов. По думите му арестуваният е близък до ядрото на агитката на \"Левски\".\r\nСамоличността на обвиняемия е установена още в петък  следобед, макар че се е опитвал да се укрие. Имал намерение да се  предаде идната седмица, но вчера дошъл с адвокат в СДВР и направил пълни  самопризнания, отбеляза Иванов.\r\nВ отговор на въпрос дали е спасено окото на ранената служителка на жандармерията Гергана Зашева, директорът на СДВР Ивайло Иванов каза, че предстои още една операция, а по думите на лекарите след три до шест месеца ще се установи точно състоянието на зрението й. \r\n ", "date": "2018.04.22", "title": "От 5 до 15 години затвор чакат фена, ранил с бомбичка полицайка"}
{"url": "https://www.dnes.bg/mish-mash/2018/04/22/supermodeli-i-svatbenoto-belio-kakvi-sa-tendenciite.374254", "text": "Наближава най-активният сватбен период, а модните къщи отговарят с актуалните тенденции за сезона.\r\nТака бъдещите булки имат възможност да изберат най-подходящите визии за големия си ден.\r\nМодните къщи представят новостите при роклите, а супермоделите на Victoria`s Secret дебютираха своите предложения за бельо.\r\nВдъхновението идва с Тейлър Хил, Роми Стридж, Стела Максуел и Лаис Рибейро за сексапилна фотосесия.\r\nФокусът за бъдещи булки е поставен върху нежни и оформящи тялото бодита, сексапилни сутиени и предизвикателни комплекти в бяло.\r\nМоделите представят разнообразие, подходящо за всеки тип сватбена рокля.\r\nВсички кадри от сексапилната фотосесия можете да видите в галерията на ", "date": "2018.04.22", "title": "Супермодели и сватбеното бельо – какви са тенденциите?"}
{"url": "https://www.dnes.bg/notifikacii/2018/04/22/piian-shofior-s-2-18-promila-otnese-patrulka-v-razgrad.374328", "text": "Пиян шофьор блъсна патрулен автомобил в опит да осуети полицейска проверка в Разград, съобщават от Областната дирекция на МВР в Разград.\r\nПътно-транспортното произшествие е станало около 05.50 часа на 22 април на улица \"Перистъ\"  в Разград. Лек автомобил \"Фолксваген Голф\" не спира при подаден звуков и светлинен сигнал от служебен \"Опел Астра\". \r\nПоследваният от полицейските служители автомобил изгубил управление и при опит да бъде изпреварен удря задната част на патрулката. В резултат на сблъсъка са причинени значителни материални щети по двете МПС-та. \r\nВодачът на Фолксвагена – 34-годишен мъж от Разград, е тестван за употреба на алкохол. Дрегерът отчел 2,18 промила. \r\nМъжът отказал да предостави кръв за медицинско изследване. Задържан е в РУ-Разград. По случая е образувано бързо производство.", "date": "2018.04.22", "title": "Пиян шофьор с 2,18 промила отнесе патрулка в Разград"}
{"url": "https://www.dnes.bg/football/2018/04/22/berbatov-spira-s-futbola-ako-ne-si-nameri-nov-otbor.374329", "text": "Мегазвездата на българския футбол Димитър Бербатов най-вероятно ще сложи край на славната си кариера, ако това лято не си намери нов отбор, съобщи лично Бербо пред Нова телевизия.\n\r\n\"Ако и това лято не си намеря отбор, в който да играя, кариерата ми ще свърши. Но никой футболист не е готов за това. Когато приключиш с футбола, малка част от теб умира\", каза Бербатов, който се върна към първите си стъпки във футбола.\n\r\n\"Нямах футболна топка в Благоевград, имах баскетболна и играех с нея. На махленско ниво. Играеш с по-големите от теб, бутат те, удрят те, ти ревеш, никой не ти обръща внимание\", спомня си Митко за първите си стъпки във футбола.\n\r\nСпоред него е по-добре, че е живял в нищета. \"Спомням си времена, в които сме събирали трохите хляб, за да си направим филия\".\r\n                    \r\n                    \r\n\"Всеки футболист мисли, че може да е треньор, но това не е така. Много големи футболисти не са станали добри треньори и обратното - хора, които не са играли футбол, са страхотни треньори\", сподели Митко. Той отбеляза, че не е разочарован от България. \"Аз съм живял в другите държави и всичко, което го имаме тук, го има и там. Аз съм реалист\", казва Бербатов.\n\r\nНападателят сподели, че да бъде в една съблекалня и в един отбор с Роналдо, Руни и Фърдинанд му е доставало огромно удоволствие.\n\r\n", "date": "2018.04.22", "title": "Бербатов спира с футбола, ако не си намери нов отбор"}
