{"url": "https://www.dnes.bg/balkani/2018/08/01/kirilicata-zadyljitelna-sys-zakon-v-syrbiia.383809", "text": "Сръбското правителство ще формира съвет за сръбския език, чиято работа ще бъде да се грижи за спазването на служебната и обществена употреба на кирилицата, пише белградският вестник \"Вечерне новости\", цитиран от БТА.\n\r\nСъветът ще има девет членове, които паралелно с Комисията по стандартизация на сръбския език ще се грижат за нормирането, развитието и защитата на официалните език и азбука.\n\r\n\"Новости\" научават, че предложението, направено от министерството на културата, трябва да се приложи с изменение и допълнение на закона за официална употреба на езика и азбуката. \n\r\nСпоред него цялостната комуникация на държавните, областните и органите на местното самоуправление трябва да бъдат задължително на сръбски език и на кирилица. Същото се отнася и за образователните и научните институции, както и за медиите с държавен капитал, а също и за електронните медии.\r\n                    \r\n                    \r\nПредложеният закон определя латиницата като помощна азбука и ако нещо се пише на двете писма, кирилицата задължително е с предимство.\n\r\nАко институциите, които имат задължението да използват кирилицата, нарушат това предписание, отговорното лице ще бъде наказано с глоба от 5000 до 100 000 динара (42,35 евро до 847 евро). \n\r\nГлобата за фирма, която изпише на латиница името на стока и услуга, упътване за употреба, декларация или гаранционен лист, ще бъде от 500 000 до милион динара (8470 евро).\n\r\n ", "date": "2018.08.01", "title": "Кирилицата – задължителна със закон в Сърбия"}
{"url": "https://www.dnes.bg/stranata/2018/08/01/plamna-kamion-na-pytia-ruse-razgrad.383880", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКамион, натоварен с дърва, пламна в движение. Инцидентът е станал на изхода на Русе по пътя за Разград. За щастие водачът е успял да се спаси от огъня и не е пострадал.\r\nИнцидентът е станал на кръстовището, където често се случват катастрофи заради отнето предимство. Шофьорът на камиона е спрял, за да пропусне друг автомобил, когато усетил мирис на гориво и веднага отбил встрани.\r\nВ този момент се чул гръм и лумнали пламъците. Огънят е обхванал кабината на влекача, която е изгоряла напълно. Бързата намеса на пожарникарите е предотвратила пренасянето на пламъците към дървения товар.\r\nВодачът обясни, че камионът е на 8 години, минал е технически преглед и всичко му е редовно, предава .\r\n ", "date": "2018.08.01", "title": "Пламна камион на пътя Русе - Разград"}
{"url": "https://www.dnes.bg/akoshtete-vqrvaite/2018/08/01/retrograden-merkurii-na-koi-zodii-shte-se-otrazi-nai-leko.383874", "text": "По време на ретроградния Меркурий, който започна на 26 юли в знака Лъв, астролозите съветват - ако не сте сигурни в нещо, не го направете. Има голям шанс да се обърка всичко. През това лято трябва да се припомни, че към Меркурий се присъединяват още четири ретроградни планети - Марс, Сатурн, Плутон и Нептун. Добавете и кървавата Луна в края на юли и се получава истинска атракция.\r\n \r\nРетроградният Меркурий в Лъв обещава безпрецедентна експлозия на емоции, които са много трудни за контролиране. Има обаче три зодиакални знака, за които тази аларма не важи. Това трио може да използва енергията на ретроградния Меркурий за реализирането на плановете и интересите си. Кои са тези късметлии?\r\n \r\n\r\n \r\nМеркурий ще ви позволи да попиете като гъби нова информация и знания, които могат да ви помогнат в професионалната реализация. Докато в живота на другите има безкрайно объркване, вие ще бъдете освободени от всякакви сътресения. Изглежда, че Меркурий спира всички наоколо само, за да се увери, че сте се справили ефективно с всички ваши задачи. Възползвайте се от тази възможност, сега ще имате повече време, отколкото преди края на годината.\r\n \r\n\r\n \r\nЛъвовете няма да усетят нищо ретроградно, особено в отношенията - независимо дали става въпрос за приятели или интимни партньори.\r\n \r\n", "date": "2018.08.01", "title": "Ретрограден Меркурий! На кои зодии ще се отрази най-леко?"}
{"url": "https://www.dnes.bg/obshtestvo/2018/08/01/borba-s-diskriminaciiata-kzd-s-rekordni-samoseziraniia.383878", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроблем, отдавна известен на България, но все още търсещ решение - дискриминацията. Въпреки че живеем в модерни времена, дискриминирането по различни признаци все още е ежедневие. На места се смята, че жените не са достатъчно достойни да заемат ръководни позиции, а за проблемът наскоро сезираха от Комисията за защита от дискриминацията. \n\r\nОбидните реплики и расистки обръщения пък, са другата, още по-грозна страна на монетата. А негативното отношение води до редица проблеми като намирането на работа например. Как е възможно хората от различен етнос, раса да не бъдат дискриминирани - в предаването \"Директно\" коментира председателят на КЗД Ана Джумалиева. \r\n                    \r\n                    \r\n\"Интеграцията е двупосочен процес, защото освен че имаме определени очаквания, ние също трябва да дадем максимумът като общество и институции. Голяма роля имат и медиите - свидетели сме на положителни примери, които играят съществена роля, за да се случи интеграцията по-лесно\", сподели в предаването Ана Джумалиева. \n\r\nВсе още, обаче, сякаш съществуват случаи, в които институции отказват достъп до определени услуги на хора от различна раса или етнос - достъп до басейни, до различни институции. \n\r\nХората с двигателни увреждания, от друга страна, също се сблъскват с редица трудности, породени от недостъпната архитектурна среда. \n\r\n\"Имаме много жалби, свързани с недостъпна среда, а и дискриминация по признак увреждане. Точно заради това през 2017 г. от КЗД стартирахме безсрочната кампания \"Достъпна България\". Тази година имаме рекорден брой самосезирания само във връзка с недостъпната среда\", коментира председателят на Комисията пред камерата на .\n\r\nКъм момента много от културните обекти в България, например, не са пригодени за посещение от хора с двигателни проблеми. има, обаче, и такива, които осигуряват достъп. Точно поради тази причина от КЗД стартират кампания, която освен да постановява нарушения и да налага санкции, да издава и поощрителни сертификати. \n\r\nКъм момента от комисията извършват и аналитичен доклад, който цели да покаже кои региони и до каква степен са достъпни за хората с двигатени проблеми. Резултатите от него, обаче, ще бъдат известни до няколко месеца.", "date": "2018.08.01", "title": "Борба с дискриминацията: КЗД с рекордни самосезирания"}
{"url": "https://www.dnes.bg/notifikacii/2018/08/01/bejanci-si-otivat-za-liatnata-pochivka-v-siriia-afganistan.383811", "text": "115 мигранти с бежански статут са се връщали в родните си страни за почивка, срещи с роднини или бизнес от началото на годината. Това съобщи държавният секретар за миграцията на Белгия Тео Франкен.\n\r\nБроят им е нарастнал спрямо предходната година, като те са станали и по-изобретателни, избирайки летища в съседните държави, за да не бъдат заловени от властите.\n\r\nСтава дума основно за сирийски и афганистански граждани, които са получили хуманитарна закрила в Белгия заради военните действия в родните им държави.\n\r\n\"Ние даваме международна закрила на хора, които не могат да се върнат в родните си държави. Това им дава право на някои придобивки, но също води до някои условия\", коментира Франкен пред местното \"Радио 1\".\r\n\"Ако се връщат доброволно за ваканция, значи те повече не се опасяват, че ще бъдат преследвани\", добавя министърът.\n\r\nВсички те рискуват бежанският им статут в Белгия да бъде отнет.\r\nДелата им ще бъдат отворени, за да се прецени отново дали те се нуждаят от закрила в ЕС, съобщи Франкен.\n\r\nУвеличените гранични проверки и подобряването обмена на информация между европейските държави, са причина повече хора да бъдат залавяни на летищата, преди да вземат самолетите за вкъщи. Подобрената координация в ЕС позволява на властите по-бързо да бъдат информирани, ако някой с бежански документи бъде установен да напуска ЕС от друга европейска държава.\n\r\nМеждувременно, Испания поиска извънредна помощ от ЕС за справяне с увеличения брой мигранти, пристигащи от Африка, след като трафикантите се пренасочиха от маршрута от Либия към Италия от Мароко и Тунис към Испания. \n\r\nОт пролетта Западносредиземноморския път стана най-използваният за трафик на хора това лято. За разлика от коридора от Либия, където се използваха гумени лодки, трафикантите товарят хората в Мароко на корабчета, което увеличава шансовете им за успешен преход през морето и позволява повече хора да бъдат превозвани едновременно.", "date": "2018.08.01", "title": "Бежанци си отиват за лятната почивка... В Сирия, Афганистан...!"}
{"url": "https://www.dnes.bg/obrazovanie/2018/08/01/deian-stamatov-e-za-novo-vynshno-oceniavane.383882", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДве седмици повече ще учат бъдещите седмокласници, предстоят и леки промени в Националното външно оценяване. Бъдещите седмокласници са първият випуск, който ще бъде обучаван по новите програми и учебници.\n\r\nЦелта е Националното външно оценяване да провери знанията от целия прогимназиален курс. Според новите наредби седми клас вече ще се явява финален за началния образователен етап, затова учениците ще учат до 30 юни, тоест с две седмици повече.\n\r\nДиректорът на 119 СУ \"Акад. Михаил Арнаудов\" в София Деян Стаматов обясни, че няма да има промени при формата на изпитването, освен във времето.\n\r\n\"Остава си форматът както и до сега. Първият модул са въпроси, на които трябва да отговорят учениците, вторият е върху непознат текст, който трябва да преразкажат учениците\", разясни Стаматов в студиото на \"Денят ON AIR\".\r\n                    \r\n                    \r\nДиректорът сподели и мнението си, че е нужна промяна на формата, по който се провежда външното оценяване, за да няма зазубряне на материал и да има смисъл от този изпит.\n\r\n\"Нашите изпити трябва да бъдат сериозно променени във времето, за да имат смисъл и в тях да се включват въпроси от всички изучавани предмети\", подчерта Стаматов пред .\n\r\nДиректорът на 119 училище обаче е на мнение, че промените в сферата на образованието у нас се случват много трудно и винаги има голямо напрежение.\n\r\n\r\n ", "date": "2018.08.01", "title": "Деян Стаматов е за ново външно оценяване"}
{"url": "https://www.dnes.bg/eu/2018/08/01/daniia-zabrani-burkite-no-miusiulmanki-skochiha-na-zabulen-protest.383835", "text": "\n\r\nОт 1 август в Дания официално влиза в сила закон, който забранява носенето на облекла, които покриват изцяло лицето не жената. \n\r\nРелигиозни общности обаче вече се обявиха против подобно ограничение. Сред хората, които са против е и Сабина, която е решена да продължи да излиза на улицата забулена в знак на протест.\r\n\"Аз няма да спра да нося никаб, а ако трябва да го направя, искам решението за това да е лично мое\", аргументира се Сабина, която е част от движението \"Жените в диалог\".", "date": "2018.08.01", "title": "Дания забрани бурките, но мюсюлманки скочиха на \"забулен протест\""}
{"url": "https://www.dnes.bg/obshtestvo/2018/08/01/rashidov-za-carskite-koniushni-investitorski-apetit-ima.383881", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатутът на т.нар. \"Царски конюшни\" ще бъде решен след 15 август и най-вероятно той ще стане обект от национално значение. Това обяви министърът на културата Боил Банов. \n\r\nПредшественикът му Вежди Рашидов, който сега е председател на комисията по култура в Народното събрание, обяви, че също смята палежът на сградата в София за умишлен.\n\r\n\"Тютюневите складове също се запалиха. Някъде има апетит инвеститорски. На това място хората и пари ще печелят\", каза Рашидов в студиото на \"Денят ON AIR\". Той допълни още Царските конюшни могат да бъдат възстановени и настоя това да стане.\n\r\n\"След като са продадени, поне да ги опазим. Трябва да запазим облика на стара София, на стария Пловдив, стария Бургас, стара Варна и стария град Търново\", настоя Вежди Рашидов пред .\r\n                    \r\n                    \r\nСпоред него законодателството и сега не е лошо, но са му нужни определени поправки и допълнения.\n\r\nПредседателят на комисията по култура в парламента обяви също, че според него трябва да се наложат по-строги санкции за собствениците на подобни сгради, които не полагат грижи за тях.\n\r\nРашидов припомни още, че в сградата на Царските конюшни е искал да има музей, но липсата на средства е спряла реализацията на идеята му по времето, когато той е бил министър.\n\r\n ", "date": "2018.08.01", "title": "Рашидов за \"Царските конюшни\": Инвеститорски апетит има!"}
{"url": "https://www.dnes.bg/akoshtete-vqrvaite/2018/08/01/grafa-zavede-dyshteria-si-v-italiia-za-rojden-den.383846", "text": "Дъщерята на Графа, Никол, навърши 7 години на 31 юли. Изглежда семейството е решило да отпразнува рождения ден на малката принцеса на почивка в Италия, тъй като и Влади, и жена му, Мария, публикуваха снимки в Instagram от там. \r\n\"Нашата кукла, вече на 7!\", написа Мария Ампова на един от фотосите, на който е снимана Никол. Вижда се, че Графа и семейството му са посетили градчето Сирмионе, което е разположено на тънък полуостров на южния бряг на езеро Гарда. От там се разкриват наистина магични гледки.\r\n \r\nСпециално за рождения ден на Никол, те са отишли и в увеселителния парк Гардаленд, който се води трети по популярност в Европа. 9-годишният им син, Крис, също е бил с тях.\r\n \r\n", "date": "2018.08.01", "title": "Графа заведе дъщеря си в Италия за рожден ден"}
{"url": "https://www.dnes.bg/stranata/2018/08/01/spasiha-momiche-razhojdalo-se-na-ostrov-v-arda.383865", "text": "Около 13 часа днес, в дежурния център на пожарната служба в Хасково бил получен сигнал от мъж и жена, че 17-годишно момиче се намира на малък остров в река Арда и животът му е застрашен от придошлите води на реката, съобщиха от пресцентъра на МВР.\r\nНезабавно към мястото на инцидента, близо до село Бориславци, бил изпратени екипи от пожарната служба. На място жената и мъжът им обяснили, че заедно с момичето били на разходка до острова, когато нивото на водата в реката рязко се повишило. \r\nДвамата успели да се доберат до брега и потърсили помощ от пожарната служба.\r\nПожарникарите осъществили контакт с бедстващото момиче и предприели всички необходими действия за спасяването му. Спасителната операция приключила щастливо около 14.30 часа.\r\nТримата участници в инцидента са били в добро здравословно състояние и не им е оказвана медицинска помощ.", "date": "2018.08.01", "title": "Спасиха момиче, разхождало се на остров в Арда"}
{"url": "https://www.dnes.bg/zvezdi/2018/08/01/djuliana-gani-potvyrdi-za-razvoda-pokaza-novoto-gadje.383868", "text": "Джулиана Гани излиза с фитнес инструктор. След като в продължение на няколко дни миската пускаше намеци във Фейсбук за развода и новата й любов, тя не се стърпя и разкри кой е той. \r\n \r\n\"За всички злобни коментари по наш адрес! Ликувайте\", написа русокоската под нейна снимка с любимия Илиян Найденов. Той от своя страна също я отбеляза в няколко и обяви на всички, че това е \"неговото момиче\".\r\n \r\nНай-вероятно двамата са се запознали във фитнес залата. Преди време Джулка заяви в един телевизионен формат, че спазва специален хранителен режим, а новото й гадже е специалист по здравословно хранене и изготвя такива. \r\n \r\n\"Разменихме ролите... Увереност, къде е? Уморих се да бъда силната във връзката, искам да се чувствам ЖЕНА!\", сподели носителката на титлата \"Мис Силикон\" в социалната мрежа, където сподели статия за това защо е добре да премахваме някои хора от живота си. \r\n \r\nМного от феновете на Джулиана Гани коментират ежедневните й постове за развода, който тя потвърди официално. Голяма част от тях споделят, че я подкрепят за новата й връзка, но има и такива, които коментират, че красавицата просто си прави евтин пиар. \r\n \r\n", "date": "2018.08.01", "title": "Джулиана Гани потвърди за развода, показа новото гадже"}
{"url": "https://www.dnes.bg/sofia/2018/08/01/sofiia-pod-pytna-blokada-i-sled-15-septemvri.383859", "text": "Заради дъждовете през юли, а и очакваните през август, пътните ремонти в София ще продължат и след 15 септември, когато малчуганите ще тръгнат на училище.\n\n\r\nЗаради валежите в София, ремонтите се бавят средно с пет дни, призна зам.-кметът по транспорта Евгени Крусев.\r\nСпоред него, ако времето позволява, строителите ще имат възможност да наваксат изоставането, като целта на местната власт е основните ремонти да бъдат приключени дни преди  15 септември.\r\nИ все пак по-големите реконструкции ще продължат и през есента. Един от проектите, който няма да бъдат приключени през септември, е ремонтът на \"Граф Игнатиев\".\r\r\n                    \r\n                    Той със сигурност ще продължи до към края на октомври, тъй като там дейностите са по-обхватни, обясни Крусев.\r\nТой провери днес как върви ремонта на другата основна артерия в центъра на столицата - бул. \"Васил Левски\". Там и след ремонта няма да има велоалеи, обяви зам.-кметът.\r\n\"Наблюденията показаха, че повечето велосипедисти използват парка, съответно има и велоалея по бул. \"Евлоги и Христо Георгиеви\", която е успоредна на бул. \"Васил Левски\", така че за момента велоалея не се предвижда\", обясни той.\r\nНовата организация на движението по булеварда обаче предвижда бус ленти и в двете посоки, но с разрешение за престрояване на коли в тях в последните метри преди кръстовището.\r\nЕвгени Крусев обясни, че такава организация се предвижда и на други места в София.\r\n\"На кръстовищата, където се правят десни завои, ще може да се завива от самата бус лента – това е новостта, която въвеждаме тук. Този модел ще следваме при всички бус ленти в София. По бул. \"Васил Левски\" е първата такава бус лента. Предстои да се преработят бус лентите по \"Цариградско шосе\", по \"Сливница\" и по \"Данаил Николаев\", като там ще въведем същия принцип. На самите кръстовища бус лентата да стига до самото кръстовище, до стоп линията, а съответно всички, завиващи на дясно, да могат да завиват от дясната лента, а който продължи направо от бус лентата се счита за нарушител. Предвиждаме нова бус лента да се изгради по бул. \"Евлоги и Христо Георгиеви\", между \"Черни връх\" и бул. \"Драган Цанков\" тя ще бъде само в посока към стадион \"Васил Левски\", каза той.\r\nЦелта на Столичната община е да накара повече хора да ползват градския транспорт.\r\n\"Искаме той да се движи в обособени, бързи трасета и да бъде алтернатива на автомобилите\", обобщи зам.-кметът.", "date": "2018.08.01", "title": "София под пътна блокада и след 15 септември "}
{"url": "https://www.dnes.bg/sofia/2018/08/01/pod-syvetskata-armiia-kloshari-plyhove-voda.383866", "text": "\n\r\nКлошари, плъхове, кал, стичаща се вода, непоносима жега и чат-пат любопитни тийнейджъри населяват галериите под основата на паметника на Съветската армия в София.\r\nВходът до него е отворен капак в Княжевската градина, който привлича младежите да надникнат в него. \r\nЗа отворения капак и опасностите за преминаващите в парка беше сигнализирано на Столична община, които се погрижиха мястото да бъде обезопасено, информира \"Буллфото\".", "date": "2018.08.01", "title": "Под \"Съветската армия\": Клошари, плъхове, вода..."}
{"url": "https://www.dnes.bg/usa/2018/08/01/trymp-i-izmislicite-mu-za-nato-kakvo-kazva-i-kakvo-pokazvat-faktite.383840", "text": "Президентът Доналд Тръмп не разказва достоверната история за НАТО.\r\nВ понеделник той говори за НАТО, все едно, че \"в основата си\" това е бизнес, който е линеел, преди той да се появи. Това беше най-новото извъртане в една от най-трайните му измислици. Това въобще не е бизнес, а разбира се, военен съюз. Той не е на път да фалира, а Тръмп не е направил обрат, пише Калвин Удуърд от Асошиейтед прес.\n\r\nПоглед към неговите изявления на пресконференцията с италианския министър-председател Джузепе Конте:\n\r\n\r\nЗа неотдавнашната среща на НАТО: \"Отидох в НАТО. А НАТО по същество излизаше от бизнеса, `щото хората не плащаха и тя западаше все повече, и повече, и повече\".\n\n\n\r\r\n                    \r\n                    За генералния секретар на НАТО Йенс Столтенберг: \"Той каза, че не е можел да събира пари, преди да се появи президентът Тръмп. Миналата година каза, че сме събрали 44 милиарда долара. А тази година парите се изливат вътре. И така, поуката е, че страните от НАТО сега плащат много повече пари\".\n\r\n\r\nДържавите не плащат, за да бъдат в НАТО и не дължат на организацията нищо повече от вноски за предимно административен фонд, за който Тръмп не говори. Страните членки не са в дълг към НАТО. Сега парите \"не се изливат\" вътре. Събираемостта не се е повишила, както заяви той.\n\r\nВсъщност Тръмп роптае заради това колко харчат страните членки за националните си бюджети за отбрана.\n\r\nПравителството на Тръмп не е първото, което тласка страните в НАТО да харчат повече за собствените си въоръжени сили, за да намалят зависимостта си от САЩ. Всъщност, през 2014 г., при правителството на Обама, членките на НАТО се съгласиха да се насочат към изразходване на 2 процента от техния БВП за собствената им отбрана до 2024 г.\n\r\nДонякъде неясно формулираният ангажимент беше поет в отговор на действията на Русия в Украйна и анексията на Крим. Никой не очакваше всички съюзници веднага да се придвижат до 2 процента; повишението трябваше да е постепенно.\n\r\nВъзможно е, макар да не е установено, настъпателността на Тръмп да е пришпорила някои държави да увеличат разходите по-бързо от планираното или да погледнат по-сериозно на достигане на целта от 2 процента.\n\r\nНо срещата на върха на НАТО този месец, когато Тръмп заяви, че е извоювал нов ангажимент на партньорите от НАТО за техните военни разходи, тези партньори не го подкрепиха. Няколко европейски лидери казаха, че те просто са се съгласили да продължат да вършат това, което са правили и досега - да повишават военните разходи съгласно целта, поставена през 2014 г.\n\r\nНевярното твърдение на Тръмп, че НАТО \"събрала\" 44 милиарда долара през 2017 г., се отнася до оценката колко от партньорите на Вашингтон в алианса са повишили общо военните си разходи през миналата година.\n\r\n\r\nНие даваме рамо навсякъде с между 70 и 90 процента от разходите за НАТО. Не е честно. Това не е честно. Особено, когато вземеш Германия, а Германия плаща 1 процент, малко повече от 1 процент\".\n\r\n\r\nТова не е вярно. Военният бюджет на САЩ съставлява около 70 процента от военните разходи на страните от НАТО, взети заедно, но това важи за военни ангажименти по целия свят, не само в Европа.\n\r\nМакар да порица Германия, че харчи само 1 процент от БВП за въоръжените си сили (всъщност 1,24 процента за 2017 и 2018 г.), той не спомена пред \"новия си приятел\" Конте, стоящ до него, че Италия изразходва дори по-малко: около 1,15 процента през 2017 и 2018 г. \r\n \r\n/БТА/\r\n ", "date": "2018.08.01", "title": "Тръмп и измислиците му за НАТО. Какво казва и какво показват фактите?"}
{"url": "https://www.dnes.bg/cars/2018/08/01/kanadsko-zabavlenie-uvolniha-shofior-pryskal-narochno-hora-s-voda.383827", "text": "\r\nКанадски шофьор на товарен миниван се прости с работата си, след като беше заснет как нарочно минава през локвите в дъждовно време, за да пръска хората на тротоарите.\r\nВидеото беше публикувано в местните медии и това струваше работното място на мъжа, чието име не се съобщава.\r\nПо информация на CBCNews, шофьорът дори се забавлявал с действията си. Те били заснети от друг автомобил, а видеото е изпратено на фирмата Black&McDonald, за която работил мъжът. Нейните шефове изобщо не се поколебали и го уволнили, като се извинили на пострадалите от действията му.\r\r\n                    \r\n                    Подобни постъпка се наказват сурово в много държави по света. В Англия наскоро 22-годишен младеж остана без книжка за 6 месеца и плати 500 паунда глоба, след като си позволи нарочно да минава през локвите, за да пръска пешеходците.\n\r\nСъдът в Колчестър прецени, че действията на Самюел Лис са умишлени, тъй като той дори не е направил опит да спре или намали скоростта преди локвата. В резултат младежът имокрил сериозно група деца, излизащи от училище.\r\nДействията на Лис обаче били забелязани от полицай, който станал основен свидетел на обвинението.\r\n", "date": "2018.08.01", "title": "Канадско забавление! Уволниха шофьор, пръскал нарочно хора с вода"}
{"url": "https://www.dnes.bg/obshtestvo/2018/08/01/plan-za-2018-a-ogramotiavat-10-hil-dushi-nad-16-g.383855", "text": "Ограмотяване на 10 000 възрастни над 16 години е една от мерките, които предвижда Планът за действие за 2018 г. в изпълнение на Националната стратегия за учене през целия живот за периода 2014 - 2020 година.\r\nВ Плана са включени и приоритетни дейности, свързани с намаляване на относителния дял на преждевременно напусналите образователната система.\n\r\nВ областта на училищното образование и обучение планът предвижда 2000 ученици да повишат своята информираност за Международното образователно изследване PISA 2018, а 5 000 ученици в VI клас да участват в оценяване за измерване на степента на тяхната четивна грамотност.\r\n1300 учители ще участват в обучение, насочено към прилагане на различни методи за оценяване на учениците в контекста на PISA 2021.\r\n                    \r\n                    \r\nОсновният фокус през 2018 г. в областта на професионалното образование и обучение ще продължава да бъде връзката между образованието, обучението, ученето и нуждите на пазара на труда. Повече от 1100 безработни, предимно младежи, ще бъдат включени в стажуване и чиракуване, осигурено с финансиране от държавния бюджет. Такива възможности ще се предоставят и по ОП \"Развитие на човешките ресурси\" 2014-2020 г.\r\nЩе се реализират и още 70 паралелки за дуално обучение, като ще се работи за засилване ролята на бизнеса в него.\n\r\nЗа популяризиране на ученето през целия живот сред всички български граждани за четвърта поредна година ще бъдат организирани национални дни на учене през целия живот, в които се предвижда да вземат участие повече от 300 участници.", "date": "2018.08.01", "title": "План за 2018-а: Ограмотяват 10 хил. души над 16 г. "}
{"url": "https://www.dnes.bg/temida/2018/08/01/ivancheva-se-pobolia-prieha-ia-v-bolnica-okovana-kato-hanibal-lektyr.383851", "text": "Арестуваната с подкуп кметицата на столичния кв. \"Младост\", Десислава Иванчева, която съдът отстрани от поста, е приета в болница.\n\n\n\r\nТя беше откарана там с белезници, стана ясно от съобщение в профила в социалната мрежа Facebook на Иванчева. \r\nТя е приета за една седмица с цел да се изследва тумор на хипофизата ѝ, който има от две години.\r\n\"Силно се надяваме туморът да не се е увеличил, но е възможно, като имаме предвид болките в главата ѝ, от които отдавна се оплаква, огромният стрес, който преживя от показния арест и престъплението по набеждаване за подкуп, извършено срещу нея и заместничката й Биляна Петрова, унижението в съдебните зали и медиите, както и пребиваването в отвратителните условия в ареста\", пише в съобщението, публикувано от пиарът на екскметицата Петър Кърджилов, когото тя искаше да направи кмет на \"Младост\".\r\r\n                    \r\n                    \"Вижте във видеото как е окована Деси Иванчева - като Ханибал Лектър, само маската са пропуснали, но пък я бяха наплашили достатъчно като ѝ бяха забранили да говори\", пише още в съобщението.  \r\nПо-късно днес ще бъде внесена подписка, адресирана до правосъдния министър Цецка Цачева, за пускането на свобода на Иванчева и Петрова, за самоотвод на спецпрокуратурата и за започване на независимо разследване срещу организираната престъпна група, която е набедила двете жени във взимане на подкуп.\r\n", "date": "2018.08.01", "title": "Иванчева се поболя. Приеха я в болница окована като Ханибал Лектър! "}
{"url": "https://www.dnes.bg/stranata/2018/08/01/bezstopanstvenite-kucheta-24-hil-priiutite-sa-47.383849", "text": "Общият брой на безстопанствените кучета у нас е 24 194 за 2017 г.  Броят им през 2016 г. е бил 25 861, по данни от всички общини в  България.\r\nДнес правителството прие Отчет за изпълнение на общински програми за овладяване на популацията на безстопанствените кучета за 2017 г.\r\nСамо 15 от общо 265 общини нямат приети такива програми. Регистрираните приюти в страната са 47.\r\nПрез 2017 г. са заловени 22 318 безстопанствени животни, от които 3 817 са осиновени.\r\nВ областите Бургас, София град, Стара Загора и Русе е най-голям процентът на осиновени кучета.", "date": "2018.08.01", "title": "Безстопанствените кучета – 24 хил., приютите са 47"}
{"url": "https://www.dnes.bg/sofia/2018/08/01/horo-se-vie-izviva-v-chakalniata-na-centralna-gara-rojden-den-e.383844", "text": "\n\r\nЦентралната гара в София навърши 130 години, а събитието беше отбелязано с  фолклорен флашмоб.\n\r\nСлужители на железницата, ансамбъл \"Българани\" и пътници се хванаха на хоро в чакалнята.\r\nПървата сграда на Централна гара е проектирана от архитектите Антонин Колар, Богдан Прошек и Тодор Марков и е пусната в експлоатация през 1888 година.\r\nТя е напълно разрушена на 15 април 1974 г., а новата - по проект на арх. Милко Бечев, е открита на 6 септември същата година, припомнят от НКЖИ. Последният цялостен ремонт на гарата приключи в началото на 2016.\r\nЗа пръв началник на Софийската гара е назначен Йосиф Карапиров, служител в Хиршовата железница.\r\r\n                    \r\n                    От НКЖИ припомнят и историята на международната трансбалканска железница Виена-Цариград, част от която преминава през България.\r\nСлед Освобождението Австро-Унгария, Сърбия, България и Турция се задължават да построят на своите територии съответните железопътни участъци. За страната ни това е Цариброд- София-Вакарел.\r\nПреговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция.\r\nНепосредствено след това в Народното събрание на България се внася закон за построяването на железопътната линия Цариброд-София-Вакарел. Предприемачът Иван Грозев създава българско акционерно дружество, което получава залог от Българската народна банка.\r\nСъгласно договора жп линията трябва да бъде предадена за експлоатация в края на 1886 г., но заради събитията около Съединението и обявената война на България от Сърбия, тя е завършена през 1888 г.\r\nНа 7 юни линията е свързана със сръбските железници, а на 1 август е въведена в международна експлоатация.\r\nОткриването на линията за международни съобщения, а заедно с това и освещаването на Централна гара София става на 1 август 1888 г., когато по обяд пристига първият международен влак от Лондон и Париж легендарният Ориент експрес, който отпътува рано на другия ден за Пловдив, Одрин и Цариград.\r\nЗа времето си гара София е била най-внушителната не само за България, но и за Балканите.\r\nТя е имала скромен висок свод над вестибюла, съединен с часовникова кула, която гледа към Витоша.\r\nВ нея се помещават всички служебни канцеларии, а за пътниците е имало три чакални: първи клас с червени кадифени канапета, втори клас - със зелени и трети - с дървени пейки.\r\nГарата се е осветявала от газови лампи.", "date": "2018.08.01", "title": "Хоро се вие, извива... в чакалнята на Централна гара. Рожден ден е!"}
{"url": "https://www.dnes.bg/notifikacii/2018/08/01/v-razgara-na-svetovnoto-moshenik-metna-prodavachka-s-10-bona.383852", "text": "Мошеник измами 26-годишна жена, работеща като консултант на телеком в хипермаркет в Монтана.\r\nМошеникът правил залози за мачове и успял да измами жената с 10 000 лева.\r\nХитрецът, спец по спортния хазарт, си изработил своя схема. При последното залагане той обявил, че залага 10 000 лева на определено спортно събитие, но не носи парите и ще ги донесе по-късно. \r\nСлужителката му повярвала и привела 10 000 лева служебни пари, но клиентът не донесъл сумата.\r\nИзмамата станала по време на еуфорията на световното първенство по футбол.\r\nПо случая е образувано досъдебно производство.\r\nНа 11-и май тази година в същият хипермаркет бе осъществен по-голям удар, когато псевдоинкасо служител прибра оборота от 500 000 лева. Обирджията все още не е разкрит.", "date": "2018.08.01", "title": "В разгара на световното: Мошеник метна продавачка с 10 бона"}
{"url": "https://www.dnes.bg/eu/2018/08/01/otnovo-piloti-na-ryanair-na-stachka-na-10-avgust.383853", "text": "Пилотите на Ryanair в Белгия ще стачкуват на 10 август, съобщи Белгийската кокпит асоциация, призовавайки членовете си да подкрепят протеста.\r\nСлед успешната стачка от 25 и 26 юли, когато над 600 полета на компанията в Европа бяха отменени, новият протест отново ще промени плановете на пътниците в пика на отпуските, предупреждават от асоциацията.\r\nБелгийската акция е в подкрепа на инициативата на ирландските пилоти, които ще протестират на 3 август, петък. Тогава към тях ще се присъединят и колегите им от Швеция и Холандия.\n\n\r\nГерманските пилоти също ще се включат, но датата още не е насрочена, тъй като те имат задължение да предупредят само 24 часа по-рано. Засега немският синдикат е дал срок на Ryanair да даде предложение за преговори до 6 август и ако това не стане ще обяви дата на протеста.\r\r\n                    \r\n                    В изявление на холандския синдикат на летците се казва, че \"нараства усещането, че компанията не желае да постигне разбирателство със служителите си\".\r\nБелгийските пилоти съобщиха, че ще проведат седяща стачка на летището в Шарлероа, което е главен хъб на ирландския нискотарифен превозвач от 5:30 ч. сутринта на 10 август.\r\nОсновното недоволство на служителите е свързано с отказа на превозвача да води \"ефективен социален диалог\" и да сключва договори според трудовото законодателство в страната, в която е нает работникът и да му изплаща възнаграждението на банкова карта, издадена в съответната държава. Германските синдикати настояват за колективни трудови договори за персонала.\r\nКато ответна мярка Ryanair предупреди за съкращения на пилоти в ирландското поделение на превозвача. Президентът на компанията Майкъл О’Лиъри заяви, че работни места ще се изтеглят в Полша от страните, \"които стачкуват, само за да стачкуват\".\r\nПред ирландските медии О’Лиъри декларира, че Ryanair, която има бази в 37 държави, е готова да се освободи от персонал в страните, които създават проблеми.\r\nЕвропейската комисия, която следи за правата на пътниците съобщи, че връщането на парите или пренасочване с друг полет за отменените маршрути, са задължения на превозвача, които не подлежат на дискусия и трябва да се прилагат към всички засегнати пътници. Основателността на искания за допълнителни компенсации обаче трябва да бъде оценена от органа за защита на потребителите в държавата, според гражданството на жалбодателя.", "date": "2018.08.01", "title": "Отново: Пилоти на Ryanair на стачка – на 10 август"}
{"url": "https://www.dnes.bg/obshtestvo/2018/08/01/nova-lekarska-kampaniia-dareniia-za-d-r-irena-ivanova.383858", "text": "И лекарите от \"Александровска\" организират кампания в помощ на д-р Ирена Иванова. Те започват събиране на средства в помощ на пострадалата си колежка.\r\nМладата лекарка е служител в Спешното отделение на Александровска болница, уточниха от лечебното заведение.\r\n35-годишната жена падна от 7-ия етаж в столичния квартал \"Люлин\" преди десет дни и претърпя няколко животоспасяващи операции в \"Пирогов\". Веднага след инцидента близките й отправиха призив за спешно кръводаряване, на който откликнаха десетки.\n\n\n\r\nДнес лекарите в \"Пирогов\" обявиха нова кампания за даряване на кръв и съобщиха, че поводът е тежкото състояние на колежката им. \"Необходимостта от кръв и кръвни биопродукти, както за нея, така и за други пациенти на болницата е ежедневна, а недостигът е осезаем\", написаха те в съобщение до медиите.\r\r\n                    \r\n                    Инициативата е на служители в болницата и се осъществява с подкрепата на директора на болница \"Пирогов\" и директора на НЦТХ.\r\nКолегите им от \"Александровска\" също съобщиха, че стартират кампания в подкрепа на д-р Иванова, която се лекува в \"Пирогов\".\r\n\"От тази седмица започва нов етап в лечението й, който налага използването на медицински консумативи, чиято стойност не се заплаща от НЗОК. По тази причина и за да подпомогне семейството на пострадалата наша колега, ръководството на болницата взе решение да организира кампания за събиране на дарения в нейна полза\", информираха от \"УМБАЛ Александровска\".\r\nДаренията ще се събират по сметката на Фондация \"Направи добро – Александровска\" в Сосиете Женерал Експрес Банк - BG18TTBB94001527624447 за д-р Ирена Иванова.\r\nВсеки дарил определена сума ще получи подробен отчет за разходите, придружен с копие от счетоводните документи за това.\r\nУМБАЛ \"Александровска\" предварително благодари на всички, които решат да отделят от своите средства и да дарят за възстановяването на д-р Ирена Иванова, както и на всички, които се отзоваха на призивите за кръводаряване след злополуката!", "date": "2018.08.01", "title": "Нова лекарска кампания: Дарения за д-р Ирена Иванова!"}
{"url": "https://www.dnes.bg/eu/2018/08/01/syshtestvuvanie-te-spiat-pod-mosta-bylgarite-nadnichari-ot-miunhen.383825", "text": "Те спят където намерят и работят каквото им падне - българските надничари от Мюнхен. Само в баварската столица те са хиляди. И повечето от тях водят мизерно съществуване, пише в репортаж \"Нойес Дойчланд\", цитиран от .\n\r\nЛевият берлински всекидневник „Нойес Дойчланд\" (да не се бърка с някогашния орган на компартията на ГДР) публикува обширен репортаж за българи от турскоезичното малцинство, които живеят на улицата в баварската столица и се препитават със случайна работа. \n\r\nВестникът ги описва като „надничарите на 21-ви век\": 47-годишният Исмет, 53-годишният Валентин и 43-годишният Красимир. Историите в този репортаж са поучителни за всички, които се отправят към Мюнхен, за да си търсят късмета. Впрочем, там вече живеят поне 13 хиляди българи.\r\n                    \r\n                    \r\n\n\r\n„Те са от България и според правото на ЕС могат да живеят и да работят в Германия. Право на социални помощи обаче нямат. Пък и жилище не могат да си намерят в града с най-високите наеми в цяла Германия. Така те тримата заедно с други свои другари спят под моста – на домъкнати от нейде матраци, сред няколко стола и маса от сметището. Нощем си светят със свещи и джобни фенерчета. Под моста се вижда още един куфар на колелца и дори ваза с цветя. Новите бохеми ли са това, пита изданието.\n\r\n„Тук съм направо загубен\", казва Красимир и в потвърждение показва найлонова торбичка с празни бутилки за връщане. От тях живее. Над главите си, от долната страна на моста, са залепили с тиксо една вестникарска изрезка. „Смъртта на бездомника\" – така е озаглавена статията, в която се говори за Христо Ванков. 57-годишният българин, който също спеше под моста, но не издържа на живота на улицата и почина от хроничния си диабет. (…)\n\r\nОсем часа сутринта, на ъгъла между Ланверщрасе и Гьотещрасе в Мюнхен, в един истински студен ден: в квартала близо до гарата зарзаватчиите вече изкарват стоката си, докато край светофара са се скупчили десетина мъже, които се топлят с картонени чаши кафе. Това е „Пиацата на надничарите\", както я наричат някои. Тук се събират главно хора от България, които чакат някой да им предложи работа: я на строеж, я като чистачи,или някакъв друг вид физически труд. (…)\n\r\n\n\r\nПонякога местните хора се оплакват от групичката мъже в работно облекло. Повечето от тях са от Пазарджик, град с около 70 хиляди жители в централна България. И в мнозинството си принадлежат към турскоезичното малцинство. Какво търсят тук?\n\r\n„Искам да работя и да изкарвам пари\", казва един от мъжете, който вече от три години е в Мюнхен. Проста работа: у дома няма работа, а когато има, заплащането е евро и половина на час. В Германия за три месеца изкарваш толкова, колкото в България за цяла година. Когато температурите го позволяват, повечето спят на открито – в парковете, под мостовете, в жилищни входове, в стари автомобили. (…)\n\r\nГермания е предпочитана цел на трудовите мигранти от Югоизточна Европа, четем по-нататък в публикацията. В момента в Мюнхен живеят 13 хиляди българи и 18 800 румънци – повечето от тях в мизерни условия. Двете страни са членки на ЕС и гражданите им имат право на свободно придвижване – тоест могат свободно да избират къде да живеят и да работят. Но социалната мрежа, която може да им помогне, е доста рехава. Това се отнася примерно до здравните осигуровки. Много от тези хора, които въртят дребен бизнес или пък се водят самонаети, не изкарват достатъчно пари, за да могат да се осигурят здравно. Нямат и постоянно местоживеене.\"\n\r\n\n\r\nВъв втората част от дългия репортаж, публикуван в берлинския „Нойес Дойчланд\", се разказва тъжната история на 57-годишния Христо Ванков. Останал без работа в Пазарджик, с разпаднало се семейство, той тръгва да си търси късмета в Мюнхен, където вече 13 години живее на улицата. Диабетът го мъчи, често има и припадъци. С помощта на хуманитарни организации се опитва да получи от общината право на подслон в някой от приютите. За целта обаче трябва да докаже, че няма дом в България, или да представи свидетелство, че наемодателят му е прекратил договора и вече няма покрив над главата си. \n\r\nВ крайна сметка Христо Ванков печели съдебния спор, но тъй и не доживява да получи подслон от общината. „Без здравна осигуровка той не можеше да получи трайно и редовно лечение, а белязаният от лишения живот на улицата си каза думата\", е записано върху некролога му.\n\r\nВ края на репортажа Исмет и Валентин се връщат заедно с репортера на последния строителен обект, където са работили, но не са получили никакви пари. След известно лутане успяват поне да разберат кой от подизпълнителите се опитва да ги измами – тях самите и покойния Христо Ванков, чиито пари те също искат да приберат. Седмица по-късно подизпълнителят все пак им изплаща едноседмичния труд.\n\r\nВ допълнение към този репортаж \"Нойес Дойчланд\" публикува и информационно каре за правата и задълженията, които имат трудовите мигранти от България и Румъния в Германия.\r\n \r\n", "date": "2018.08.01", "title": "Съществувание: Те спят под моста – българите надничари от Мюнхен"}
{"url": "https://www.dnes.bg/stranata/2018/08/01/kabinetyt-odobri-nad-110-mln-za-kultura-metro-hramove.383854", "text": "Министерският съвет одобри допълнително по бюджетите на общини общо над 110 млн. лв.\n\r\nОбщина Пловдив получава 9 млн. лв. за изграждане на нова или обновяване на съществуваща културна инфраструктура - художествени галерии, кина, зали за временни експозиции, и за обновяване на друга градска среда (площад \"Централен\" и прилежащи културни пространства и др.). Финансираните обекти са в подкрепа на избрания за Европейска столица на културата за 2019 г. български град.\n\r\nПо бюджета на Столичната община е предвиден допълнителен трансфер в размер на 15 млн. лв. за разширение на метрото –  Трета метролиния, етапи І и ІІ, участъка от бул. \"Владимир Вазов\" – ЦГЧ – жк \"Овча купел\" –  кв. \"Горна баня\".\r\r\n                    \r\n                    Проектът е продължение на изграждащата се Трета метролиния от бул. \"Владимир Вазов\" до жк \"Овча купел\" със съвместна жп спирка и метростанция на жп линията София-Перник в кв. \"Горна баня\" и ново метродепо в кв. \"Земляне\".\r\n358 хил. лв. пък отиват за ремонт и довършителни дейности на православни храмове във Варна и Русе.\n\r\n ", "date": "2018.08.01", "title": "Кабинетът одобри над 110 млн. – за култура, метро, храмове..."}
{"url": "https://www.dnes.bg/obshtestvo/2018/08/01/otpuskarskiiat-avgust-e-no-ima-li-bylgarinyt-pari-za-pochivka.383862", "text": "Лятната почивка е недостъпна за почти половината от българското население, сочат резултатите от проучване на агенция АФИС, осъществено в периода 20-25 юли 2018 г. Интервюирани пряко в домовете им са 1010 пълнолетни български граждани.\n\r\nПрактически всеки четвърти българин (малко над 24%) планира да почива през това лято. Други 12% отчитат, че вече са използвали възможността за своята лятна ваканция преди края на юли и няма да почиват през традиционно отпускарския август.\n\r\nНа фона на това 45.9% от анкетираните посочват, че няма да почиват това лято. Други 13.5% отчитат, че на този етап не са взели решение дали ще отидат на ваканция.\r\n\r\n                    \r\n\r\nСпоред проучването, нашето Черноморие все още е фаворит при избор на локацията. На него ще почиват 60 на сто от имащите възможност. \n\r\nНа море в чужбина пък ще заложи близо всеки пети българин – 21% от анкетираните.Едва 15% имат намерение да предпочетат планината пред морето. Екскурзиите определено не са любим начин за разпускане – едва 6% имат намерение да направят такава в родината, а само 3 на сто декларират своите намерения за екскурзия в чужбина.\r\n\r\nЕдва ли е толкова изненадващо, че най-голямата група са тези, които декларират, че няма да имат възможност да почиват това лято. Според данните на АФИС става въпрос за 46 от пълнолетното население.\n\r\n\n\r\nАко оставим настрани колебаещите се, данните могат да изградят следния приблизителен профил:\n\r\nПочиващият българин е в по-голяма степен градски човек, с високо образование и по-висок от средния доход, във възрастовия диапазон до 50 години. Данните показват и една интересна закономерност – хората от София са склонни в по-голяма степен да почиват през юли, докато тези от областните центрове предпочитат повече август. \n\r\nПрави впечатление, че хората над 60 години и пенсионерите в много редки случаи планират летни ваканции или почивки и като цяло не се възползват от тях. Финансовите възможности са очевиден фактор в това отношение, отчитат от АФИС.\n\r\nПарите, и по-скоро тяхната липса, играят голяма роля не само при по-възрастните българи. От данните много ясно се вижда разделителната линия в доходите. Общо взето, говорейки за почивки и финансови възможности, тези, които живеят с до 500 лв. на член от домакинството, имат в пъти по-малка възможност да почиват през лятото. Българите с по-висок от този доход почиват в пъти по-често от по-бедните си сънародници. Сиреч, повече от 70 на сто от непочиващите през лятото са с доходи до 500 лв. на член от домакинството. \n\r\n\n\r\nБългаринът няма големи възможности за продължителни почивки, показват данните от проучването. Сред заявилите намерение да почиват, 42% твърдят, че ваканцията им ще бъде не повече от 5 дни. Малко по-голяма е групата на почиващите между 5 и 10 дни. Това са близо половината от имащите намерения да излязат във ваканция. Малцина са имащите възможност да си позволят по-дълга от 10 дни почивка. \n\r\n\n\r\nВажен момент е колко пари сме склонни да заделим за предстоящата почивка. Икономичният бюджет като че ли е водещ принцип и сред настроените за ваканция. Практически половината отговорили твърдят, че планираният бюджет е до 500лв. Всеки пети нашенец ще похарчи между 500 и 750 лева, а други 15% – между 750 и 1000 лв. По-заможните (готови да заделят повече от 1000 лв. са едва 14% от имащите намерения да почиват изобщо. Или с други думи това са само 4%.\n\r\n\n\r\nАко сравним описаната картина с ретроспективни данни от 2007 година, проучването откроява следните интересни подробности: \n\r\nДнес българинът почива повече в сравнение с 11 години назад. Тогава нямащите възможност за лятна ваканция са били между 55 и 60 на сто, на декларативно ниво. По отношение на продължителността на ваканцията трудно могат да се забележат съществени разлики. \n\r\nНо още нещо прави впечатление – тогава едва 4 на сто са били българите, имащи готовност да заделят повече от 1000 лв. на член от домакинството. Естествено, следва да се отчете ръстът в доходите, инфлацията и цените като цяло за този период. С други думи повече българи почиват сега, а заделяните пари са повече. ", "date": "2018.08.01", "title": "Отпускарският август е! Но има ли българинът пари за почивка?"}
{"url": "https://www.dnes.bg/obshtestvo/2018/08/01/nek-syshtestvuva-nesigurnost-za-bydeshteto-na-belene.383877", "text": "Съществува значителна несигурност относно бъдещата реализация на проекта за изграждане на втора ядрена централа у нас. Това посочва Националната електрическа компания (НЕК) в отчета си за първите шест месеца на 2018 година.\n\r\nКомпанията е оценила направените към момента разходи по проекта, но отбелязва, че не е в състояние да направи надеждна оценка на възстановимата им стойност. Причината е, че това е специфична дейност, а и липсва яснота за бъдещата реализация на проекта, която не е изцяло под контрола на НЕК.\n\r\nКъм 30 юни 2018 година направените от Националната електрическа компания (НЕК) разходи по проекта АЕЦ \"Белене\" възлизат на 2,18 млрд. лева и допълнително към тях имоти, машини и съоръжения - в размер на 78 млн. лева, е видно още от отчета на компанията.\r\n                    \r\n                    \r\n В момента Министерството на енергетиката изготвя правилата, по които ще се проведе търгът за избор на стратегически инвеститор в изграждането на АЕЦ \"Белене\". С решение на Министерския съвет ресорният министър Теменужка Петкова трябва да подготви условията до 31 октомври 2018 година. \n\r\nКато част от процедурата е предвидено да се обособи отделно предприятие, в което да бъдат включени всички активи - материални и нематериални, и пасиви на проекта. В момента те са част от НЕК.\n\r\nПредстои и оценка на активите, за да се прецени с каква апортна вноска ще може да влезе държавата в проекта при бъдеща реализация, ако бъде намерен инвеститор. Надеждите на правителството са, че те активите ще бъдат достатъчни за блокираща квота в проекта.\n\r\nНа този етап заявките на правителството са, че няма да има никакви стимули от държавата за изграждането на АЕЦ \"Белене\" - нито гарантиран заем, нито преференциални цени за произведената енергия или договори за разлика, тоест строителството ще бъде изцяло на пазарен принцип.\n\r\nДо този момент интерес към проекта са заявили няколко компании, сред които и китайската CNNC.\r\nОще новини четете в ", "date": "2018.08.01", "title": "НЕК: Съществува несигурност за бъдещето на \"Белене\""}
{"url": "https://www.dnes.bg/zvezdi/2018/08/01/nina-dobrev-sybira-ten-v-sysedna-gyrciia.383867", "text": "Нина Добрев разпуска и събира тен на остров Миконос. От няколко дни актрисата с български корени е на почивка с приятелки на гръцкия остров. Това се вижда от нейните публикации в Instagram.\r\n\"Рядка моя снимка с еднорог. Гледайте внимателно, защото едва ли ще се повтори\", написа красавицата в социалната мрежа и качи фотос, на който е с цял бански на бели триъгълници и е с надуваем пояс на кръста във формата на еднорог – хит за това лято.\r\n \r\nОсвен красотите на райското място, където е отседнала, Нина зарадва феновете със селфи от басейн, на което е с нейна приятелка. Текстът под него гласи: „Очакванията срещат реалността. Начинът, по който мислиш, че изглеждаш срещу начина, по който наистина изглеждаш“. Много от последователите ѝ коментираха, че ще се радват, ако тяхната любима звезда отскочи до Атина, за да могат да се снимат с нея.\r\n \r\nПо-рано Добрев бе със своята майка на почивка във Франция.\r\n \r\n", "date": "2018.08.01", "title": "Нина Добрев събира тен в съседна Гърция"}
{"url": "https://www.dnes.bg/usa/2018/08/01/40-godini-v-zatvora-ne-vinovni-do-dokazvane-na-protivnoto.383838", "text": "Преди 40 г. Филаделфия става поле на масова престрелка между органи на реда и членове на Движение за свобода и равенство на чернокожите.\r\nГорната фотография е всъщност една от най-емблематичните снимки на 70-те години и дългата борба за свобода на чернокожите - афроамериканец с расти, гол до кръста, протегнал ръце настрани, подобно на Исус на кръста. Бял полицейски служител насочва голяма пушка на сантиметри от гърлото на мъжа. Другият – на път да удари афроамериканецът с каска.\r\nИ го удря. Но това не се вижда на снимката. Другият чупи челюстта му с пушката. Но това също не се вижда на снимката.\r\n40 години по-късно, почти на същия ден, в който кадърът е заснет, същият чернокож американец разказва своята история.\r\r\n                    \r\n                    Денят е 8 август, годината 1978. Часът е 6 следобед. Домът на Делбърт Орр се е превърнал от просто мазе в централа на революционната група Move – активисти, които се борят срещу насилието над животни, полицейската бруталност, замърсяването и срещу робството, което \"просто е замаскирано, но никога не е било премахвано\".\r\nВ сградата е пуснат сълзотворен газ. Два часа по-късно започва вълна от изстрели. Всичко прилича на война. В опит да ги изведат от имота, стотици полицаи нахлуват в сградата, използват водни и огнестрелни оръжия, а в суматохата загива един от служителите на реда. Седем други са ранени.\r\n \r\n\"Докато излизах от сградата, исках да им покажа, че не съм въоръжен. Свалих блузата си и разперих ръце встрани\", казва пред Гардиън.\r\nДелбърт е един от деветимата афроамериканци – петима мъже и четири жени, арестувани през август 1978. Обвинени са в групово убийство на полицейски служител, въпреки че куршумът, повалил полицая, е един. Присъдите варират – от 30 години лишаване от свобода до доживотен затвор. До ден днешен, те все още продължават да твърдят, че са напълно невинни.\r\nДвама от задържаните умират в затвора. През юни, една от жените – Деби, е пусната на свобода от женския затвор в Пенсилвания. 40 години по-късно, обаче, все още шестима души лежат зад решетките. Те са сред 19-те мъже и жени, които се намират в различни затвори в САЩ. Всички те са обвинени в радикални действия, извършени в името на Черната сила в периода 1960-1980.\r\nЕдна от задържаните жени от Move е Джанин Филипс. Жената прекарва над 40 години в затвора. Джанин е арестувана, когато е едва на 22. С писмо до журналист от \"Гардиън\", вече 62-годишната жена разказва за жестоката \"стая на мъчението\" - отделно крило в затвора, което крие множество брутални тайни. Джанин прекарва първите три години от присъдата си там.\r\n\"Нямаше прозорци, само една част от стената, която беше с матирано стъкло. Не знаеш кое е ден, кое е нощ, всичко се слива. Държаха светлината включена 24 часа в денонощието всеки божи ден. Беше им заповядано да ни пречупят. Това, обаче, не се случи. Каквото и да ни причиняваха, ние оставахме силни\", споделя жената в откровеното писмо до журналиста на британското издание.\r\nТрагедията на Джанин, обаче, е още по-голяма. През 1978 г. полицията на Филаделфия се отзовава на сигнал на съседи. Органите на реда щурмуват къщата, в която се намира и Делбърт, а Джанин, която носи на ръце тримесечния си син е избутана от полицаите. Бебето пада на асфалта. Черепът му е счупен. Момченцето умира ден по-късно.\r\nСедем години след като Джанин е арестувана, тя отново получава лоши новини. При операция на полицията, срещу активисти на Move, хеликоптер пуска бомба върху една от къщите, в които се събират членовете на движението. Целта била хората да напуснат сградата. Бомбата, обаче, предизвиква пожар. В него загива 12-годишния син на Джанин, за когото се грижел един от приятелите на арестуваната жена.\r\nТогавашния кмет на Филаделфия – Уилсън Гуу дава разрешение за бомбардирането на сградата, а пожарът изравнява със земята 61 къщи. Заедно с 12-годишното момче още 4 деца изгарят живи.\r\n\"Никога няма да спра да страдам, но ще ги помня. Когато си мисля за всичко, което системата ми е причинила, ставам все по-отдадена на вярванията си и на каузата\", споделя в писмото Джанин.\r\nКметът на Филаделфия се извинява формално за огнената катастрофа, но съдът освобождава от отговорност всички официални лица, които са замесени в атаката през 1985, при която загиват 11 души, включително 5 деца. Единственият човек, успял да се измъкне жив от огнения ад е Рамона. Жената е вкарана в затвора за 7 години.\r\nВсички членове на Move приемат последното име Африка в знак на признание към основателя на движението – Джон Африка, а и за да затвърдят своето единство. Активистите са отдадени на каузата за расово равенство и се отнасят един към друг като със семейство.\r\nНевинните все още остават в затвора. Според Делбърт стрелбата през 1978 е била само от страна на полицията.\r\n\"Нямахме пистолети, няма дори наши пръстови отпечатъци по оръжията, за които се твърди, че са се намирали в сградата\", казва през Гардиън мъжа.\r\nГледната точка на властите също е потърсена от \"Гардиън\". От полицията, обаче, отказват коментар по случая със загиналия служител, както и предполагаемото участие на организацията в него.\r\n\r\nНе всички от задържаните членове на организацията имат късмета на освободената от затвора Деби. Джанин също иска предсрочно освобождаване. От съда, обаче, отказват. Според активистката това е опит или да създадат напрежение между членовете на организацията и да вменят чувство за завист, или е поредният начин да се опитат да ги пречупят.\r\n\"Каквато и тактика да ни приложат, няма да проработи. Освобождаването на Деби е пробив! Виждам как вратата леко се е открехнала. Повече от щастлива съм, че Деби е на свобода!\", пише до \"Гардиън\" Джанин.\r\nДелбърлт, обаче никога не е искал да бъде помилван. И е категоричен, че не би го направил, дори това да доведе до неговото предсрочно освобождаване.\r\n\"Как бих могъл да се разкая за нещо, което дори не съм извършил? Нямам нищо общ с убийството на това ченге през 1978 г. Те покаяха ли се за това, което се случи на дъщеря ми през 1985?\"", "date": "2018.08.01", "title": "40 години в затвора – (не)виновни до доказване на противното"}
{"url": "https://www.dnes.bg/obshtestvo/2018/08/01/iurii-shte-se-bori-s-raka-priemat-go-v-bolnica.383879", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБолници отказват лечение на онкоболен мъж заради неплатени здравни осигуровки. 50-годишният Юрий се бори сам с рака в мазе без баня и тоалетна, а семейството му оцелява с 300 лева на месец.\n\r\nДоскоро малкото мазе с ниските тавани побира мечтите на Росица и Юрий. Живеят повече от скромно, но въпреки това - щастливо.\n\r\nПреди месец Юрий е приет по спешност в столичната болница \"Света Анна\", а лекарите са категорични - има тумор в гърлото. От тогава започват с ходенето по мъките, Юрий трябва да постъпи в специализирана болница, но няма здравна осигуровка, а задълженията му са в размер на около 1340 лева.\n\r\nСемейството живее с не повече от 300 лева на месец, а заради ниските доходи 50-годишният мъж не може да си извади дори лична карта, обяви .\r\r\n                    \r\n                    Юрий диша през тръба в пропитото с мухъл мазе, без тоалетна и без баня. А дори за най-елементарните си нужди с Росица разчитат на познати.\n\r\nОт Агенцията за социално подпомагане признават, че са запознати със случая на семейството и правят всичко възможно мъжа да бъде настанен в болница. Утре Юрий ще бъде приет за преглед в университетката болница \"Царица Йоанна\".\n\r\n ", "date": "2018.08.01", "title": "Юрий ще се бори с рака - приемат го в болница!"}
{"url": "https://www.dnes.bg/football/2018/08/01/udar-za-levski-paulinio-aut-za-okolo-mesec.383847", "text": "Бразилската звезда на Левски Паулиньо няма да играе около 3-4 седмици, съобщи Дарик радио. Той получи травма по време на мача с Черно море (2:2) от втория кръг на Първа лига, когато влезе като резерва.\r\nКрилото има различна контузия от тази, която го споходи в началото на лятната подготовка. Сегашният проблем е много по-лек и ще отсъства от тренировките около седем дни.\r\nСлед това новият треньорски екип едва ли ще го рискува, защото са възможни нови проблеми, докато Паулиньо не натрупа прилична подготовка.\r\nПри това положение Паулиньо ще пропусне поне първите два мача на Славиша Стоянович срещу Ботев Враца и Дунав.\r\n", "date": "2018.08.01", "title": "Удар за Левски: Паулиньо аут за около месец!"}
{"url": "https://www.dnes.bg/stranata/2018/08/01/tir-sys-zyrno-se-obyrna-na-trakiia-na-pomosht-dinko.383842", "text": "ТИР със зърно се е преобърнал на 339 километър в посока към Бургас на автомагистрала \"Тракия\", като движението е затруднено. Това съобщиха от полицията и призоваха шофьорите да бъдат внимателни.\r\nВ момента се извършва претоварване на ТИР-а, като потребители в социалните мрежи публикуваха и снимки, на които се вижда как на помощ се е притекъл и Динко Вълев от Ямбол с влекач.\r\nОт полицията съобщават, че на същото място отново в посока към Бургас са се сблъскали два автомобила - \"Форд Фиеста\" със софийска регистрация и \"Мерцедес\" със сливенска.\r\nВ района има още един пътен инцидент. В обратната посока отново на това място се е самозапалил лек автомобил \"ДЕУ\".\r\r\n                    \r\n                    Няма сериозно пострадали при пътните инциденти. От АПИ съобщават, че заради катастрофите временно движението на леки автомобили е ограничено при км 339 в посока Бургас на АМ \"Тракия\" поради интензивен трафик и претоварване на аварирал тежкотоварен автомобил.\r\nШофьорите на леки автомобили да се движат с повишено внимание, спазвайки указанията на служителите на \"Пътна полиция\" по обходен маршрут: по път II-53 Ямбол - Средец - път II-79 Средец – Бургас.\r\nТежкотоварните автомобили се движат без ограничение по АМ \"Тракия\" в посока Бургас при км 339.\r\n ", "date": "2018.08.01", "title": "ТИР със зърно се обърна на \"Тракия\", на помощ... Динко"}
{"url": "https://www.dnes.bg/obshtestvo/2018/08/01/sofiiskite-maiki-baba-grani-plashi-decata-ne-smeiat-da-otidat-do-wc.383797", "text": "Facebook групата \"Майките на София\", в която се редуват полезни с безумни постове, зажужа срещу онлайн игра, която е хит сред децата.\r\nХлапетата масово играят \"Грани\", в която се влиза в една къща, събират се различни оръжия, с които трябва да убият зловеща баба. Тя от своя страна има меч, с който също дебне играчите и \"реже глави\".\r\nМалчуганите, които се впускали в приключението, след това умирали от страх и не искали да остават сами, оплакват се майките.\n\r\n\"Мами, имате ли проблем с децата с тази игра баба Грани? При мен е нещо страшно, постоянно иска да я сваля на таблета, дори и като е навън с другите деца пак играят на нея не знам как точно, а после умира от страх. Не иска сам да ходи до тоалетна, винаги да го придружавам независимо къде... дори и с мен в тоалетната идва, а е на почти 7 години\", повдигна темата притеснена майка.\r\r\n                    \r\n                    След нея в дискусията се включват и други потърпевши. Те също се оплакват, че децата им не смеели да ходят сами и до тоалетната, напишквали се от страх и тичали след родителите си когато напуснат стаята, цитира \"Монитор\".\r\nМайките забранявали \"Грани\", но пък играта била основна тема в училище и дори в градините.\r\n\"Беше се научил да я играе в училище, на телефоните на други деца (неговият умишлено е от възможно най-простите ). Вечер сънуваше кошмари, идваше при нас, плачеше насън (на 8 години е). Забраних изобщо да я поглежда. Обясних му, че това не е реално, че не се случва в действителността и т.н. Нещата се нормализираха след около две седмици\", разказва опита си със страшната баба друга майка.\r\nИграта е за телефон и може да бъде изтеглена от магазините за приложения без ограничение на възрастта. Това я прави леснодостъпна дори, когато хлапетата играят навън, когато родителите им нямат надзор над тях.\r\nКогато някой стартира играта, може да избира между няколко нива на трудност. Страшният ефект от играта се засилва от гласа на зловещата баба, която повтаря: \"Where are you?\" докато дебне със своето оръжие. И който е невнимателен пада жертва на Грани.\r\nОсвен това тя поставя капани, с които също трябва да се внимава. Всеки има 5 дни или 5 пъти, в които може да умре преди да види надпис \"game over\". Подобно на ескейп стаите, тук също се събират предмети, които помагат на играча да убие Грани и да избяга от нейната къща.\r\nВъв видеоканалите пък вече има клипчета, които показват как се превърта играта. Много често хватките се обясняват именно от деца, които са я играли и се гордеят с постиженията си и убийството на Грани. Сред тях особена популярност е придобила и версията на Грани с екип на аржентинския футболист Лео Меси.", "date": "2018.08.01", "title": "Софийските майки: Баба Грани плаши децата, не смеят да отидат до WC"}
{"url": "https://www.dnes.bg/politika/2018/08/01/haznata-prepylnena-izlishykyt-nad-2-mlrd-leva.383823", "text": "Планът за приходите в бюджета за годината ще бъде преизпълнен. С това се похвали премиерът Бойко Борисов пред министрите в началото на днешното правителствено заседание.\r\nПо данни на финансовото министерство излишъкът към края на юли е над 2 млрд. лева. \r\nСамо за изминалия месец в хазната има близо 310 млн. лв. повече.\r\n\"Знаете, преди година и нещо, като поехме управлението, колко беше - 3.7 дефицит, маса плащания без обезпечения\", коментира данните Борисов.\r\nПо думите му приходните агенции и службите се справят добре срещу корупцията и контрабандата и материалният израз на работата им са парите в бюджета.\r\n\"Това е за тези, които казваха, че сме задължили държавата и следващите поколения. То е точно обратното\", обобщи премиерът.", "date": "2018.08.01", "title": "Хазната препълнена, излишъкът – над 2 млрд. лева"}
{"url": "https://www.dnes.bg/sofia/2018/08/01/tasko-ermenkov-ne-se-chuvstvam-v-bezopasnost-v-doma-si.383820", "text": "                    \r\n                        \r\n                        \r\n                        \t\t\t\t\t\r\n                                                                        \r\nДомът на депутата Таско Ерменков беше обран за втори път, след като през 2015 г. крадци нахлуват в дома му и извършват перфектния обир. Този път, обаче, сценарият е малко по-различен. \r\n \r\nКражбата е станала в началото на юли под носовете на Таско Ерменков и цялото му семейство, а от полицията смятат, че всички са били упоени, включително и кучето. В писмо до медиите депутатът съобщи подробности за обира и заяви, че нито той, нито семейството му се чувстват в безопасност дори в собствения си дом. \r\n \r\n\"Не се чувствам като нещо по-изключително от останалата част от българските граждани. Аз съм един от десетките хиляди, които са били ограбени и може би един от стотиците, който е ограбен докато спи вкъщи\", заяви пред  депутатът.\r\n \r\nОт дома на Ерменков липсват чантите, които са се намирали в коридора, и часовникът на депутата от хола. Кучето, което по думите на стопаните, е чувствително към всякакъв тип шум в жилищната сграда, изобщо не се е събудило. По думите на депутата от БСП крадците са влезли през входната врата, която е била заключена четирикратно. \r\n \r\n\"В България има проблеми и полицията не може да се справи с тях. Статистика показва, че броят на кражбите е намалял, но не е ясно защо – дали има разкрити случаи или просто хората вече до такава степен не вярват на полицията, че при грабеж не се обръщат към нея\", настоя Ерменков. \r\n \r\nТой призова полицията да си върши работа, а не да изнася данни, които по думите му нямат нищо общо с реалността. \r\n \r\n\"Не е допустимо в България да се случват подобни неща. Не може българинът да живее в страх, най-вече в собствения си дом\", категоричен бе депутатът.", "date": "2018.08.01", "title": "Таско Ерменков: Не се чувствам в безопасност в дома си!"}
{"url": "https://www.dnes.bg/technology/2018/08/01/kitaiskata-huawei-mina-po-prodajbi-apple.383821", "text": "Китайската технологична компания Huawei Technologies изпревари Apple и си извоюва втора позиция по глобални продажби на смартфони през второто тримесечие. Тя се нареди веднага след Samsung Electronics, затвърждавайки растежа на китайските конкуренти, пише Bloomberg.\r\nHuawei е продала 54,2 млн. телефона през тримесечието, с 41% повече спрямо година по-рано, с което изпревари производителя на iPhone за първи път, сочат данни на компанията за пазарни проучвания IDC.\r\nНа телекомуникационния гигант се пада пазарен дял от около 16% в сравнение с 21% за южнокорейската Samsung и 12% за Apple. Xiaomi и Oppo, и двете от Китай, се озоваха извън топ пет.\r\nКитайските производители на смартфони разширяват влиянието си, докато пазарните им дялове растат на вътрешния им пазар и осъществяат експанзия в чужбина. Huawei се насочи към Европа и Африка, след като не успя да пробие на големия американски пазар. Apple пък продава смартфоните си на по-високи цени от своите конкуренти и печели от услуги като iTunes, които ѝ помогнаха да надмине очакванията за финансовите си резултати за тримесечието.Hidden Field\r\r\n                    \r\n                    „Значението на факта, че Huawei изпревари Apple това тримесечие, не трябва да бъде подценявано“, коментира Бен Стантън, старши анализатор в Canalys. “Това е първият път от седем години, в който Samsung и Apple не държат първите две позиции. Отлъчването на Huawei от САЩ я принуди да увеличи усилията си в Азия и Европа, за да постигне целите си“.\r\nCanalys посочи, че второто тримесечие е било исторически слабо за Apple. Базираната в Купертино, Калифорния, компания ще представи нови смартфони по-късно тази година, благодарение на което обикновено се набюдава ръст на продажбите ѝ през четвъртото и първото тримесечие. Тази инерция за iPhone X, чиято стартова цена е 1000 долара, не се е запазила през второто тримесечие, твърди компанията.\r\n", "date": "2018.08.01", "title": "Китайската Huawei мина по продажби Apple "}
{"url": "https://www.dnes.bg/notifikacii/2018/08/01/banski-sutieni-jegata-vdigna-prodajbite-na-belio-v-belgiia.383807", "text": "Продажбите на бельо в Белгия са се увеличили с 30% за месец, съобщи организацията за самонаетите, част от която са продавачите.\n\r\nСпоред организацията освен традиционните летни разпродажби, основна причина са необичайно високите температури в Белгия през юли.\n\r\n“Сезонните разпродажби бяха изключително натоварени заради извънредно топлото време”, разказва пред един от местните телевизионни канали продавачка.\r\n“Жените се потят много повече заради горещините и се нуждаят от много повече сутиени”, обясни тя.\n\r\nОсвен това заради времето се носели по-изрязани деколтета, което пък увеличило интереса към специалното бельо като сутиени без презрамки или с подвижни такива.\r\nБанските костюми, които се продават в магазините за бельо, също били разпродадени в по-големи количества заради необичайно дългото лято.\n\r\nШофьорите в градския транспорт в Брюксел обаче страдат от топлината и искат компанията да им разреши да носят къси панталони на работа, става ясно от тяхно писмо до ръководството. \n\r\nМного фирми в Брюксел разрешиха на служителите си бермуди вместо сака в офисите, когато термометрите преминаха 30-те градуса по Целзий, но не и градският превозвач в Брюксел. Затова служителите пуснаха подписка бермудите да бъдат включени в официалната униформа, която вече е подкрепена от над 1000 служители.\n\r\n“Не става дума само за шофьорите, но и за контрольорите, охраната и техниците”, обясниха от един от синдикатите, подкрепящи почина.\n\r\nВ подписката се казва, че аналогичните компании, обслужващи белгийските региони Фландрия и Валония, вече са разрешили късите панталони, оставяйки Брюксел назад.\n\r\nСпоред шофьорите витринните стъкла на автобусите създават саунов ефект в рейсовете по време на жегите. Ползата от климатиците е малка, тъй като вратите често се отварят, за да се качат и слязат пътниците и с тях вътре влиза горещият въздух.\n\r\nШофьорите се надяват, че ако достатъчно хора ги подкрепят, управата на градския транспорт ще добави бермудите към служебното облекло.\n\r\nБелгия изживява нетипично топло и сухо лято с температури около 30-те, продължаващи през целия юли. В петък в Брюксел бе регистрирана най-високата температура от 34,6 градуса в страната от 130 години насам. Властите наложиха ограничения за ползването на питейна вода за поливане, заради опасения за недостиг, ако времето се задържи без промяна и през август.", "date": "2018.08.01", "title": "Бански, сутиени... Жегата вдигна продажбите на бельо в Белгия"}
{"url": "https://www.dnes.bg/obshtestvo/2018/08/01/liusi-ilarionov-smeshni-sa-hvalbite-na-mvr.383819", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРежисьорът Люси Иларионов изненадващо се появи на брифинг на Министерството на вътрешните работи. Той припомни дългата сага около разследването за стрелбата срещу него и приятелката му и потърси лично обяснение и оставката на вътрешния министър Валентин Радев.\n\n\n\r\n\"Аз разбрах за този брифинг преди 10-15 дни. Следях кога ще има и просто отидох. Това събитие бе само за журналисти, но и аз имам журналистическа карта. Бях леко притеснен, но се опитах да ги изненадам. Радев не знаеше кой съм аз - не е длъжен, но все пак аз съм медийна личност\", уточни режисьорът в \"България сутрин\".\r\r\n                    \r\n                    По думите му хората от щаба на Радев са говорили заучени думи и по разследването няма да се случи нищо особено.\r\n\"Аз слушах едни хвалебства от тяхна страна. Даже ми стана смешно от техните хвалби. Мисля, че просто хората вече не им вярват. Ако знаех, че толкова дълго ще продължи разследването, просто нямаше да се захващам\", категоричен е музикантът.\r\nСпоред него българските полицаи не са добре платени, а освен това е останала излишна бюрокрация, а реално действия не се правят.\r\n\"Може би трябва в МВР да започнат да работят по-млади хора и да си вършат работата. Аз няма да се откажа, докато този човек, който стреля по мен, не си получи заслуженото. Трябва да има възмездие\", допълни Иларионов пред .\r\n ", "date": "2018.08.01", "title": "Люси Иларионов: Смешни са хвалбите на МВР"}
{"url": "https://www.dnes.bg/football/2018/08/01/iznenada-iunaited-moje-da-smeni-mourinio-sys-zidan.383814", "text": "Манчестър Юнайтед планира да ангажира Зинедин Зидан в случай, че отборът се раздели с Жозе Моуриньо, твърди \"Сън\".\r\nСпоред последни информации Специалния е в остър конфликт с клубното ръководство заради трансферната политика на клуба и определено той не е доволен, че не може да привлече играчите, които желае на \"Олд Трафорд\".\r\nПортугалецът дори си позволи публично да разкритикува своите шефове и от 2-3 дни се заговори, че може да се стигне до преждевременна раздяла между двете страни.\r\nИзданието твърди, че от борда на директорите на тима са се спряли на Зинедин Зидан в случай, че се стигне до прекратяване на отношенията между двете страни. Френският специалист постигна невероятни успехи с Реал (Мадрид), но реши сам да напусне клуба. Той изведе Реал (Мадрид) до грандиозен хеттрик от титли в Шампионската лига и в момента е свободен.\r\n", "date": "2018.08.01", "title": "Изненада: Юнайтед може да смени Моуриньо със Зидан?"}
{"url": "https://www.dnes.bg/balkani/2018/08/01/prezidentyt-pred-cord-magazine-balkanite-zaslujavat-es.383816", "text": "Обявеният хоризонт 2025 г. за присъединяване на държавите от Западните Балкани към ЕС е възможност и стимул за Сърбия и другите кандидат-членки да извършат необходимите реформи. Това е дълъг път, който изисква всички заинтересовани страни да обединят усилия за постигане на това, което беше обявено от всички сръбски политици за стратегическа цел на Сърбия – членство в ЕС.\r\nТова заявява президентът Румен Радев в интервю за сръбското издание CorD Magazine, цитиран от прессекретариата на \"Дондуков\" 2.\n\n\n\r\nДържавният глава откроява утвърждаването на върховенството на закона, защитата на правата на малцинствата, свободата на медиите, ускоряването на процесите в обществения сектор и икономическите реформи, като ключови фактори за осъществяването на  напредък в процеса на европейска интеграция.\r\r\n                    \r\n                    \"Приобщаването на Западните Балкани към обединена Европа е цел на България още от присъединяването на страната ни към Европейския съюз през 2007 г. Нещо повече, това беше и една от целите на политиката на разширяване на самия ЕС, фиксирана с решенията от т. нар. Солунски дневен ред от 2003 г. \"Замразяването\" на тази тема в дневния ред на ЕС за изминалото десетилетие не е в интерес нито на България, нито на държавите от региона, нито дори на ЕС\", посочва Румен Радев. \n\r\nПрезидентът подчертава, че сигурността, стабилността и икономическото развитие на Балканите са свързани с реализирането на европейската перспектива за целия регион. \r\n \r\n\"Като страна членка на ЕС и като балканска държава България остава ангажирана с европейската перспектива на региона и е доказала готовността си да подкрепи своите съседи от Западните Балкани по техния път към ЕС. След края на българското председателството страната ни остава активна в тройката на Председателството на Съвета на ЕС  и продължава да работи за това фокусът да остане върху региона на Западните Балкани\", посочва още държавният глава.\r\n \r\nВ отговор на въпрос за резултатите от посещението му в Сърбия през юни Румен Радев отбелязва положителната тенденция в развитието на политическия диалог, ръста в двустранния стокообмен, който надхвърля 1 млрд. евро, както и увеличението на броя на туристите. \n\r\n\"Двете страни имат добро сътрудничество в сферите на отбраната, вътрешните работи и миграцията. Заедно работим успешно по много големи проекти в областите на свързаността, което мисля, че е особено важно за бъдещето и сигурността на двете страни\", добавя Румен Радев. Президентът изразява очакването си българо-сръбския газов интерконектор да бъде завършен през 2022 г., а страната ни да ускори работата по изграждането на магистралата, която ще свързва България и Сърбия, като част от Трансевропейската транспортна мрежа, която представлява най-краткия маршрут между Западна Европа и Близкия изток.\r\n \r\nПомолен да коментира най-голямото предизвикателство пред българското национално малцинство в Сърбия, Румен Радев подчертава, че съществуващият климат на доверие и заявената политическата воля на Сърбия трябва да доведат до ефективни и дълготрайни решения на проблемите на българското национално малцинство в областта на образованието, свободата на вероизповеданията, достъпа до информация на роден език. \"Зачитането на правата на българското малцинство е важно не само за България, но също и за Сърбия, както и за двустранните ни отношения и европейската перспектива на целия регион\", посочва президентът. \r\n \r\nДържавният глава определя направените от Сърбия стъпки и постигнатите резултати за подобряване на положението на българското национално малцинство като окуражаващи. \"Това че заедно с президента Вучич посетихме Димитровград и се срещнахме с представителите на българското национално малцинство приемам като знак за единство и огромна решимост на нашите две страни да продължим и занапред да изграждаме взаимно доверие и още по-силно партньорство\", заявява още президентът. Румен Радев приветства предприетите законодателни промени по отношение на правата на националните малцинства в Сърбия и призовава  за ефективни действия за тяхното последващо прилагане на практика. \"Институцията на Националните съвети трябва да бъде окуражена да упражни в пълен обем правата си, предоставени ѝ от държавата в съответствие със сръбското законодателство\", е позицията на президента.\r\n \r\nРумен Радев изразява благодарността си на своя сръбски колега Александър Вучич за поетия ангажимент към  проблемите на българското национално малцинство и за неговата решителна подкрепа по време на срещата на двамата държавни глави в Белград за трикратното увеличаване на  финансирането от сръбската държава на медийните компании в Сърбия, които произвеждат медийно съдържание на български език. \r\n \r\nВ отговор на въпрос как вижда бъдещето на Европа и позицията на България в един реформиран ЕС, Румен Радев посочва, че следващите няколко години ще бъдат трудни и е необходимо да се проведе вътрешния дебат в рамките на Съюза. \r\n \r\n\"Нужна е радикална промяна, защото Европа премина през няколко кризи. Финансовата криза, която се случи преди почти 10 години, доведе до спад в икономическия растеж и беше трудно преодоляна. Безработицата остава на относително високи нива, особено сред младите и това доведе до изостряне на латентни социални противоречия и засегна интеграцията на етническите общности. ЕС премина през криза на доверието. Някои европейски граждани поставят под съмнение дори способността на Съюза да се справи с предизвикателствата\" отбелязва президентът. Държавният глава призовава в бъдеще ЕС да се утвърждава като съюз, \"който да обръща повече внимание на нуждите на обикновените граждани\", а  днешните разделения между \"Севера\" и \"Юга\", между \"Запада\" и \"Изтока\", да бъдат премахнати. \r\n \r\n\"Ако можем да реализираме този възглед, това ще допринесе за движението на Европа на една скорост. Преди всичко остава нуждата да се защитават тези ценности, които държаха Европа заедно повече от шест десетилетия. България също има интерес да запази основополагащите политики на Европейския съюз като икономическото сближаване и по отношение на земеделието\", посочва още Румен Радев.  \r\n \r\nПомолен да коментира отправения от него призив при визитата му през месец май в Москва за съхраняване на потенциала за преки газови доставки за България и ЕС през Черно море и дали проектът ще бъде политически приемлив за ЕС, президентът отново подчертава, че това остава най-сигурният, пряк и най-евтин маршрут. \"Необходимостта, доставките на руски газ до територията на страните от ЕС да бъдат директни, се определя както от разума, така и от изискванията за енергийна сигурност и надеждност. Те формират основата на изграждания Европейски енергиен съюз. А колкото до това дали проектът ще бъде политически приемлив за ЕС, бих желал да повторя, че осигуряването на преноса на газовите доставки по т. нар. \"Южен поток\" по никакъв начин не се различава от плановете на Германия да реализира газопровода \"Северен поток\" 2, разбира се при спазването на изискванията на Третия енергиен пакет. Надявам се, че Брюксел ще приеме идеята с разбиране, още повече като се има предвид, че това осигурява допълнителни газови доставки не само до България, но също и до Сърбия, Унгария, Австрия, Северна Италия, също и други страни\", заявява президентът.  \r\n \r\nДържавният глава подчертава, че ролята на външната политика е да отваря  врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение. \"Въпреки продължаващото напрежение в отношенията между Русия и ЕС и взаимно наложените санкции, Русия се утвърди като традиционен партньор на Европа в секторите на енергетиката, икономиката, туризма и борбата срещу тероризма. Водещите държави членки на ЕС защитават своите икономически интереси в Русия и не виждам защо това да не бъде валидно и за България\", коментира президентът. Румен Радев призовава избягването на агресивния тон да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия.  \r\n \r\nВ интервюто си за списание CorD държавният глава определя постигнатото споразумение за новото име на Македония с Гърция като един от най-трудните въпроси в нашия регион.\r\n\"Ако двете страни могат да преминат през юридическите процедури за влизане в сила на споразумението, това ще предостави солидна база за установяване на добросъседски отношения между тези две държави. Надявам се споразумението между България и Република Македония да изиграе същата роля по отношение на моята страна\", подчертава Румен Радев.", "date": "2018.08.01", "title": "Президентът пред CorD Magazine: Балканите заслужават ЕС"}
{"url": "https://www.dnes.bg/stranata/2018/08/01/ot-2019-g-startira-izgrajdaneto-na-noviia-centyr-na-tyrnovo.383813", "text": "От 2019 година стартира реализацията на мащабния проект за поетапното създаване на нов градски център на Велико Търново. Това ще стане върху територия от 190 декара, колкото е площта на Старото военно училище, съобщиха от общината. \n\r\nЗа целта, по инициатива на кмета Даниел Панов, Община Велико Търново обяви международен архитектурен конкурс за проектиране на експозиционен център - първата сграда в бъдещата централна градска част, както и за градоустройствени концепции за развитието, пространственото и устройственото планиране на цялата територия. В тази част участниците предлагат различни решения - голяма пешеходна зона, зелени площи, паркове и спортни зони, музеи и туристически атракции.\r\n                    \r\n                    \r\nОбщо 62 идейни проекта за експозиционен център и концепции за градоустройствено решение са били подадени от архитекти от цял свят. Разработките са оценявани от 9-членно жури, чийто председател бе проф. Георги Станишев.\n\r\nНа първо място авторитетното жури от архитекти от шест държави класира проекта на арх. Клаудио Нарди от Италия. С него предстои сключването на договор, както и провеждане на необходимите процедури, предшестващи изработката на технически проект за строителството на експозиционния център и съпътстващата инфраструктура. \n\r\nС идейния проект Община Велико Търново ще кандидатства за финансиране по оперативна програма \"Региони в растеж\" 2014-2020. \n\r\n\"Именно със строителството на първата сграда ще бъде поставено началото на цялото развитие на територията на Старото военно училище.\n\r\nПодадените 62 проекта пък ще бъдат подредени в изложба. Великотърновци ще могат да се запознаят с идеите за градоустройствено планиране на новия център, които ще бъдат подложени и на обществено обсъждане. Архитектите предлагат \"зелени пешеходни булеварди\", подземни улици и паркинги, за което да бъдат ползвани и съществуващите траншеи, голямо централно ларго, нови обществени сгради - библиотека, музеи и др. Наборът от тези идеи ще бъде ползван за изготвяне на нов устройствен и регулационен план на територията от 190 декара.", "date": "2018.08.01", "title": "От 2019 г.: Стартира изграждането на новия център на Търново"}
{"url": "https://www.dnes.bg/stranata/2018/08/01/mercedes-plamna-do-kalofer-shofiorkata-v-bolnica.383818", "text": "\"Мерцедес\" се запали и изгоря напълно на пътя между Баня и Калофер. Инцидентът е станал около 9 часа тази сутрин, съобщиха от МВР.\r\n25-годишната шофьорка на колата е пострадала леко, откарана е в болница за допълнителни прегледи.\r\nПо първоначални данни колата е била с газова уредба и най-вероятно пожарът е причинен от техническа неизправност.\r\nДо приключване на работата на екип на пожарната движението в посочения участък е ограничено.", "date": "2018.08.01", "title": "\"Мерцедес\" пламна до Калофер, шофьорката – в болница"}
{"url": "https://www.dnes.bg/stranata/2018/08/01/stara-zagora-pochete-boevete-krai-grada-s-unikalno-svetlinno-shou.383826", "text": "\n\r\nХиляди жители и гости на Стара Загора присъстваха във вторник вечер на впечатляващия звуков и светлинен спектакъл \"Моление за Стара Загора\". \n\r\nМемориалният комплекс \"Бранителите на Стара Загора\" се оказа тесен за всички желаещи да присъстват на тържествата по повод 141 години от боевете за Стара Загора по време на Руско-турската освободителна война /1877-1878 г./ и 140 години от Освобождението на България.\n\r\nНа два екрана вървяха историческите данни за боевете и участниците в тях, а след това предаваха изпълненията от сцената.\n\r\n\"На това паметно място, на тази сакрална могила, където лежат костите на хиляди, днес ние изпитваме уважение към подвига на знайни и незнайни герои дали живота си за свободата, към тези, които са работили за възстановяването на Стара Загора след опожаряването й. Щастливи сме, че живеем в този град, който единствен притежава знаме наградено с орден – Самарското знаме. Стара Загора дава началото на освободителната борба със Старозагорското въстание, а знамето му е в основата на националния флаг на България\", каза в своето слово заместник-кмета на града Иванка Сотирова. \r\n                    \r\n                    \r\nТя призова днес тези примери да бъдат давани на младото поколение. \"Длъжни сме да предаваме нашата история на бъдещите поколения, да се гордеят и да пазят спомена\", каза още тя.\n\r\nВ тържествата се включи и старозагорския митрополит Киприан, който зае диригентския пулт при изпълнението на ораторията \"Моление\" от Найден Андреев. На сцената излязоха изпълнители от Оркестър и хор на Държавна опера – Стара Загора, Общински духов оркестър и Военен духов оркестър при Втора механизирана бригада. Десетки светлинни лъчове съпътстваха изпълненията, събирайки музика, глас и светлина с уникално въздействие.\n\r\nНестинарският танц от танцовата драма \"Нестинарка\" по музика на Марин Големинов на балета на Операта бе друг красив момент и остави без дъх дошлите на тържествата, а спектакълът завърши с голяма заря.", "date": "2018.08.01", "title": "Стара Загора почете боевете край града с уникално светлинно шоу"}
{"url": "https://www.dnes.bg/notifikacii/2018/08/01/vremeto-minava-byrzo-kak-da-se-hranite-sled-40.383763", "text": "Времето минава бързо... Докато се обърнем и вече сме на 40. Чудесна възраст, в която можем да преоткрием себе си по много и различни начини, но е и етап от живота ни, който ни кара да се замислим върху нашите хранителни навици.\r\nКой не иска да изглежда на 40 по-добре отколкото през неговите 20? Така например, ако добавите към дневното си меню ярко оцветени храни като боровинки, цвекло, лилаво зеле или череши и други, вие осигурявате на организма си антоцианин. Това е антиоксидант, който се грижи за здравето на сърцето, мозъка.\r\nКакво още е добре да промените в хранителните си навици, за да се чувствате и изглеждате по-добре?\r\n\rМетаболизмът е съвкупността от всички химични процеси в организма. С напредване на възрастта той започва да се забавя. Хубавото е, че има как да го подобрим, но начина ни на хранене от ключово значение. Не забравяйте да хапвате често и по малко. Също така не пропускайте хранения. За да получите още по-добри резултати, добавете още протеини към вашата диета. Това ще ви помогне да поддържате мускулна маса и да не преяждате.\r\n\r\nИма 2 основни вида зърна – цели и рафинирани. При целите зърна не се отстранява нито една част от тях. Пълнозърнестите семена са чудесен източник на витамин В, калий, магнезий и фибри, което помага за храносмилането и намалява риска от сърдечни проблеми, затлъстяване и диабет. Добри примери са пълнозърнест кафяв ориз, пълнозърнест сусамов тахан и други.\r\n", "date": "2018.08.01", "title": "Времето минава бързо... Как да се храните след 40?"}
{"url": "https://www.dnes.bg/crime/2018/08/01/kola-i-kolelo-se-udariha-velosipedistyt-bere-dusha.383828", "text": "62-годишен велосипедист е в тежко състояние след катастрофа в Пловдив.\r\nСигналът е получен тази сутрин, към 6 ч., съобщиха от полицията.\r\nа кръстовище на Кукленско шосе край завод \"Рекорд\" са се сблъскали лек автомобил \"Мицубиши\" и велосипедистът, който е откаран в болница с опасност за живота.\r\nКолата е управлявана от 22-годишен шофьор.\r\n ", "date": "2018.08.01", "title": "Кола и колело се удариха, велосипедистът бере душа"}
{"url": "https://www.dnes.bg/temida/2018/08/01/gabriela-pomliala-10-koli-sgreshih-pusnete-me-sydyt-mlada-e-dobre.383829", "text": "След 2 месеца и половина зад решетките съдът пусна под парична гаранция танцьорката Габриела, която помля 10 коли в Пловдив, а после преби студентка.\r\nСъдийката, взела решението, обясни, че подсъдимата е млада и е студентка, а времето, прекарано в ареста й е било достатъчно да преосмили поведението си.\r\n\"Надявам се да оправдаете шанса, който ви се дава и да осмислите поведението си\", обърна се към Габриела съдия Виолета Низамова, цитирана от \"\".\r\nСпоред нея разумният срок за задържане на Габриела Медарова не бива да бъде удължаван.\n\n\n\r\nСъдийката обясни още, че според нея няма опасност младата жена да извърши друго престъпление.\r\r\n                    \r\n                    По-рано 21-годишната Габриела поиска да бъде пусната от ареста под парична гаранция и обясни, че е осъзнала грешката си и повече няма да я повтори.\r\n\"Виновна съм. Грешка, която никога повече няма да се повтори. Искам при семейството си\", каза Габриела.\r\nМайка й, в качеството й на защитник, обясни, че за дъщеря й ще е най-добре да бъде на свобода.\r\nПрокурор Даниела Андреева обаче настоя Габриела да остане в ареста и съобщи, че тя е заплашила със саморазправа свидетелка срещу нея.\r\nПрез април Габриела помля с колата си 10 автомобила в Пловдив, а проверката с дрегер показа, че тя е пияна и дрогирана.\r\nТанцьорката бе арестувана за кратко и пусната под парична гаранция. След около месец обаче тя отново бе арестувана – този път заради побой над студентка. Оттогава до днес тя бе в ареста.\r\n\"Съжалявам, осъзнах грешките си, научих си урока\", каза тя пред съда.\r\nАдвокатът й каза, че била много притеснена от престоя си в ареста. Според прокуратурата обаче младата жена трябва да остане зад решетките, защото производството вече е навлязло в съдебна фаза и смята, че мярката е адекватна.\r\nГабриела посрещна решението на съда да я пусне с... усмивка.", "date": "2018.08.01", "title": "Габриела, помляла 10 коли: Сгреших, пуснете ме! Съдът: Млада е, добре!"}
{"url": "https://www.dnes.bg/obrazovanie/2018/08/01/distancionni-uroci-po-bylgarski-za-synarodnicite-zad-granica.383824", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъвеждат дистационно обучение по български език и литература за сънародниците ни в чужбина. Целта е да може повече деца от различни краища на света да го научат.\r\n \r\nИдеята не е нова. Тя е била заложена в приетата преди 4 години стратегия за българите в чужбина. Реализацията ѝ обаче се бави.\n\r\nСлед няколко месеца разговори и срещи с различни институции вероятността да стане факт става все по-голяма. Вицепрезидентът Илияна Йотова подкрепя и работи ефективно са осъществяването й, а 11-та годишна конференция на Асоциацията на българските училища в чужбина (АБУЧ) премина именно под нейния патронаж.\n\r\nВ понеделник с Илияна Йотова се срещна председателят на Асоциацията и директор на българското училище във Виена Ирина Владикова.\r\n                    \r\n                    \r\nПред  тя сподели, че към днешна дата определено има напредък в това отношение. \n\r\n\"Всичко е построено с много труд, ентусиазъм и вяра. Срещите с институциите в началото бяха много трудни, но това ни обедини и ни накара да бъдем още по-упорити\", каза още Ирина Владикова.\n\r\nДистанционното обучение ще е възможност за онези деца и ученици, които живеят на места, където няма голяма българска общност и училище, да усвоят езика.\n\r\nЗа неделните училища вече има адаптирани учебни програми по български език и литература, разработени съвместно с АБУЧ и СУ \"Св. Климент Охридски\". Те са в съответствие с държавните образователни стандарти и синхронизирани с общата европейска езикова рамка.", "date": "2018.08.01", "title": "Дистанционни уроци по български: За сънародниците зад граница"}
{"url": "https://www.dnes.bg/obshtestvo/2018/08/01/bojidar-dimitrov-nameri-pokoi-razprysnaha-chast-ot-praha-mu-krai-sozopol.383831", "text": " \r\nБлизки, приятели и съграждани на уважавания историк, археолог, писател и общественик проф. Божидар Димитров участваха в ритуала по разпръсване на праха му в Созополския залив в близост до острова Свети Иван. \n\r\nНегови роднини и съратници се качиха тази сутрин на борда на кораба \"Big Baba\" от рибарското пристанище в родния му Созопол, за да станат част от ритуала, с който бе изпратен в последния му път. \r\nТака волята на професора прахът му да бъде разпръснат в морето край Созопол днес бе изпълнена. Това съобщиха от пресслужбата на Община Созопол.\n\n\n\r\r\n                    \r\n                    На днешния ден се навършва един месец от кончината на големия родолюбец. Проф. Божидар Димитров почина на 1 юли. По воля на професора той бе кремиран.\r\nЧаст от праха му е разпръсната над Македония, на която той посвети голяма част от живота си. Другата, отново по негово предсмъртно желание, днес бе разпръсната в морето край Созопол, а друга част от праха на професора ще бъде поставена в гроба на майка му в градските гробища на Созопол.\r\nДнешният ритуал се проведе в присъствието на дъщеря му Мария, сестра му Мария, кмета на Созопол Панайот Рейзи, шефа на музея Димитър Недев, археолози и приятели, които отплаваха с кораб към парчето земя.\r\n\"Имам чувството, че е до мен и дава интервю. Много ми е тъжно, като държа урната. С него можех да си споделям всичко. Винаги се целувахме за довиждане, прегръщахме се, сякаш за последно. Знае колко го обичам и в момента е до мен\", едва сдържаше емоциите си дъщеря му Мария.\r\n\"Това е последният завет на брат ми, това беше неговото място и милееше за него. Обичаше Созопол и Созопол обичаше него\", промълви сестра му.\r\n\"Загубих много голям приятел, на който съм разчитал винаги. Даде всичко от себе си за Созопол\", заяви Рейзи, цитиран от \"24 часа\".\r\n\"Страхотен човек, името му - Божи дар, много му приляга\", коментира Димитър Куцаров, един от приятелите му, с които професорът на младини се е гмуркал в морето на Созопол. \r\nОт пресслужбата на местната община съобщиха, че по-късно днес по време на редовно заседание на Общинския съвет ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров.\n\r\nДокладната за именуване на Археологическия музей е по предложение на директора на Общинския Културен институт \"Музеен център\" - Созопол Димитър Недев. В мотивите си Недев посочва неоценимия принос на проф. Божидар Димитров за опазване и популяризиране на културно-историческото наследство на Созопол като част от националното и общоевропейско културно наследство.\r\nОсвен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в стария град на Созопол.\r\n ", "date": "2018.08.01", "title": "Божидар Димитров намери покой! Разпръснаха част от праха му край Созопол"}
{"url": "https://www.dnes.bg/eu/2018/08/01/bez-iznenada-bylgarinyt-harchi-nai-mnogo-za.383786", "text": "Най-голямото перо от харчове в \"потребителската кошница\" на българина за 2017 г. е била храната, отчитат данни от анализ на Евростат за финансовите характеристики на потреблението за домакинствата в ЕС.\n\r\nПо този показател страната ни е в компанията на Румъния, Латвия и Естония, където храната е най-важният показател в разходите за потребление на домакинствата.\n\r\nОбщият потребителски разход на българина по различни пера е бил 82 процента от общо 100, от които близо една трета, или 30 процента, са отивали за храна и неалкохолни напитки.\n\r\nВторото по големина перо в разходите на българина са били финансите, отделени за поддръжка на жилището: за вода, ток, газ, отопление с парно или твърди горива - около 15 на сто.\r\n                    \r\n                    \r\nЗа транспорт и социални осигуровки българинът е отделял около 7 на сто от доходите си. За облекло и обувки, както и за обзавеждане и поддържане на дома си, а също и за алкохол и цигари - 4,2 на сто.\n\r\nЗа здравеопазване българинът е отделял 5,4 процента, за свободно време, културен отдих, както и за различни видове комуникации - по 4,4 на сто и др.\n\r\nВ структурата на общия доход на българина през м.г. най-висок относителен дял заема работната заплата - 54,5 на сто. Доходите от всички други социални трансфери /пенсии, обезщетения за безработни, добавки за деца и други социални помощи и обезщетения/ формират около 30 на сто от общия доход на домакинствата у нас през 2017 г.\n\r\nОт предметите за дълготрайна употреба най-масово българските домакинства са използвали телевизора - близо 99 от домакинствата у нас са имали по един телевизор, а 30 на сто - по два или повече телевизора.\n\r\nПоловината от българските домакинства /над 52 процента/ са имали по един автомобил, а 5 на сто - по два или повече автомобила.\n\r\nМобилни телефони притежават вече 94 процента от българите, а стационарни телефони - 32 процента и т.н.\n\r\nХарактеристиките на потребление на домакинствата в ЕС варират и в голяма степен зависят от равнището на доходите, културните навици и географското положение на страните, отчита анализът на Евростат, цитиран от БТА. Все пак най-голямата част - почти една четвърт от разходите за потребление на повечето домакинства в ЕС, са отивали за поддръжката на жилището: вода, електричество, газ или друг вид отопление /тук се изключва покупката на жилището/.\n\r\nСледващото най-голямо перо от разходите на европейците е било за транспорт - 13 на сто. Около 12 процента европейците са харчили за храна.\n\r\nСледващи по важност разходи за европейците са били за \"ресторанти и хотели\" и \"отдих и култура\" с дялове от около 9 процента, отчита анализът.\n\r\nНай-голям е бил делът на разходите за дома във Финландия - близо 30 процента, Дания - 29 процента, Великобритания - 27 процента, Швеция и Франция - по 26 процента и др.\n\r\nНай-разточителни в харченето за ресторанти и хотели са били жителите на Малта - 19 процента, Кипър - 17 процента и Испания - 16 процента.\n\r\nСитуацията при съседите ни е следната - в Гърция най-висок дял от 20 процента се харчат за поддръжката на дома, около 17 процента - за храна и 16 процента - за хотели и ресторанти.\n\r\nВ Румъния най-значителни /подобно на България/ са разходите за храна - 28 на сто, за дома се харчат около 22 процента от доходите на домакинствата, а трето най-голямо перо са разходите за транспорт - 12 процента.\n\r\nПрез 2017 г. Дания е била най-скъпата държава-членка в перото за \"ресторанти и хотели\" - 51 процента над средното за ЕС., за \"храна\" - също 50 процента над средното за ЕС, за \"отдих и култура\" - 48 на сто над средното за ЕС.\n\r\nИрландия пък е била най-скъпата държава-членка за алкохолни напитки и тютюневи изделия - 74 на сто над средното за ЕС.\n\r\nЛюксембург е бил най-скъпата страна в ЕС за жилища, вода, електричество и газ - 63 процента над средното за ЕС.\n\r\nГърция е била лидер по скъпотия за комуникациите - 54 на сто над средното за ЕС , а Швеция е била най-скъпа за \"дрехи и обувки\" - 34 процента над средното за ЕС, отчита още анализът на Евростат.\n\r\n ", "date": "2018.08.01", "title": "Без изненада: Българинът харчи най-много за…"}
{"url": "https://www.dnes.bg/akoshtete-vqrvaite/2018/08/01/tia-li-e-nai-krasivoto-momiche-5-godishnata-djare.383785", "text": "Запознайте се с най-красивото момиче на света - 5-годишната Джаре от Нигерия. Малката красавица впечатли световната мрежа с външния си вид.\r\nВъпреки че Джаре не е професионален модел, е очевидно, че има всички изгледи да се превърне в такъв. Фотограф убеждава майката на момичето да ѝ създаде профил в Instagram, разказва .\r\nПрофилът включва не само нейни снимки, но и на другите ѝ две също толкова фотогенични сестри - 7-годишната Джоми и 10-годишната Джоба. Досега профилът им има 77,5 хил. последователи.\r\n ", "date": "2018.08.01", "title": "Тя ли е най-красивото момиче? 5-годишната Джаре!"}
{"url": "https://www.dnes.bg/notifikacii/2018/08/01/nad-80-raneni-pri-razbivane-na-samolet-v-meksiko.383787", "text": "Близо 85 души са ранени при разбиването на самолет на компанията \"Аеромексико\" малко след излитането му от мексиканския щат Дуранго на път за столицата град Мексико, предадоха Ройтерс и Асошиейтед прес.\r\nВ болница са приети 49 души, като двама от тях са в критично състояние, съобщи губернаторът на Дуранго Хосе Аиспуро.\r\nНа борда на самолета Ембраер 190 е имало 97 пътници и четирима души екипаж.\r\nСпоред Аиспуро в момента на излитането самолетът е попаднал в силна градушка и е бил подложен на мощно въздушно течение, отбелязва Франс прес, цитирана от БТА.\r\n ", "date": "2018.08.01", "title": "Над 80 ранени при разбиване на самолет в Мексико"}
{"url": "https://www.dnes.bg/snimka-na-denia/2018/08/01/avgust-zapochva-s-dyjd-s-usloviia-za-gradushki.383788", "text": "Днес отново на много места в страната ще се развива купесто-дъждовна облачност. Ще има краткотрайни валежи, в следобедните часове с гръмотевици. \n\r\nАтмосферното налягане е средното за август и през деня ще се задържи почти без промяна. \n\r\nОстават и условията за градушки. \n\r\nЩе духа слаб до умерен вятър от север-североизток. \n\r\nМаксималните температури ще са предимно между 28° и 33°, . Такава е прогнозата на НИМХ при БАН.\n\r\nНад Черноморието ще преобладава слънчево време с временни увеличения на облачността и на места ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-27°. Вълнението на морето ще бъде 1-2 бала.\r\nНад планините ще се развива купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен, предимно източен вятър. Максималната температура на височина 1200 метра ще е около 23°, на 2000 метра – около 16°.\r\n ", "date": "2018.08.01", "title": "Август започва с дъжд, с условия за градушки"}
{"url": "https://www.dnes.bg/notifikacii/2018/08/01/bojidar-iskrenov-na-56-radostta-na-naroda.383745", "text": "\n\r\nНа днешния първи ден от август рожден ден празнува легендата на българския футбол Божидар Искренов-Гибона. Роден през 1962 година в София, той е бивш футболист, национал, започнал впечаляващата си спортна кариера в редиците на \"Левски\".\n\r\nВ своята кариера той е играл за „сините“, Реал Сарагоса, швейцарския Лозана, Ботев Пловдив, ЦСКА, Шумен и Септември София.\n\r\n\n\r\nЮноша е на Левски и играе със синята тениска цели 10 години - от 1979 г. до 1989 г.\n\r\nПървият му гол е на 18 февруари 1981 в 1/8-финал за купата срещу Локомотив (София) (4:1).\r\nПрякорът му е Гибона, наричан е още \"Радостта на народа\". Наричат го още и Гиби.\n\r\nЖивее близо 10 години в САЩ, където създава школа са млади играчи\n\r\nПреди няколко години се се ожени за втори път. Негова половинка е бившата състезателна по художествена гимнастика и настояща треньорка Кремена Ангелова. Тя е и негова ученическа любов.\n\r\nПрез 2008 г. участва в местните избори. Кандидатира се за районен кмет на Подуяне от листата на ДПС.\n\r\nПреди време участва в шоуто \"Dancing Stars\", където впечатли повече с чар, отколкото с танцови умения.\n\r\nШампион през 1984, 1985 и 1988 г., носител на купата на страната през 1979 , 1982, 1984, 1986 с Левски и през 1993 г. с ЦСКА.\n\r\nИзиграл е 263 мача и 58 гола в \"А\" група и 40 мача и 12 гола за купата на страната.\n\r\nЗа националния ни отбор има 50 мача и 5 гола.", "date": "2018.08.01", "title": "Божидар Искренов на 56: Радостта на народа"}
{"url": "https://www.dnes.bg/notifikacii/2018/08/01/6-milionen-karakas-ostana-bez-tok-tri-chasa.383790", "text": "Столицата на Венецуела Каракас бе засегната от спиране на тока, което обхвана 80 процента от 6-милионния град. Президентът Николас Мадуро заяви, че то е било причинено от саботаж на опозицията и че извършителите скоро ще бъдат арестувани, предаде Франс прес.\n\r\nСривът на обществените услуги в потопената в политическа и икономическа криза страна редовно се приписва от властите на вдъхновени от опозицията \"саботажи\", отбелязва АФП.\n\r\n\"Те саботираха електропреносната система на Каракас. До няколко часа ще ги заловим и не се изненадвайте, ако сред тях има политически лидери и интелектуалци\", заяви Мадуро в обръщение по държавната телевизия.\n\r\nСпирането на тока парализира за три часа транспорта, търговията, телефонните комуникации и интернет. Международното летище на Каракас спря работа за около час. Засегнати са били и болнични заведения като родилен дом в западната част на столицата.\r\nОпозиционният лидер Енрике Каприлес пък заяви, че е всеизвестно, че парите за сектора на електроенергетиката са откраднати.\n\r\n\"Става дума за милиони долари. Сключени договори не са били изпълнени, не е извършвана и поддръжка\", каза той.\n\r\nСпоред министъра на електроенергетиката Луис Мота, който се позовава на доклад на разузнаването, неизвестни лица са срязали трансформаторни кабели в централа в северния щат Миранда.\n\r\nСпирането на тока е нещо обичайно във Венецуела, особено в провинцията. В редица западни щати на страната има режим на тока, който понякога е спиран за по 12 часа, пише БТА.\n\r\nПравителството обвинява политическите си опоненти за тези инциденти с цел покачване на общественото недоволство, а опозицията заявява, че причината са негодните инсталации, в които не се инвестира достатъчно.\r\n ", "date": "2018.08.01", "title": "6-милионен Каракас остана без ток три часа"}
{"url": "https://www.dnes.bg/index/2018/08/01/policeiski-kucheta-patrulirat-s-obuvki-v-ciurih.383791", "text": "Полицейските кучета в Цюрих патрулират с обувки, за да бъдат предпазени лапите им от нагорещения асфалт, предаде ДПА.\r\nВ очакване температурите да останат над 30 градуса през седмицата дресьорите на кучетата се надяват да вдъхновят и собствениците на домашни питомци да последват примера.\r\nАсфалтът се нагрява до минимум 50 градуса в големи горещини. Ако настилката е толкова гореща, че човек не може да задържи ръка върху нея повече от 5 секунди, това означава, че температурата е висока и за кучешките лапи, обясняват от полицията в социалните медии.\r\nСъветът е по-едрите кучета да носят обувки, а по-дребните да бъдат носени на ръце, пише БТА.\r\nЗа полицейските кучета в Цюрих носенето на обувки не е необичайно. Освен в летните жеги косматите служители биват обувани, за да се предпазят лапите им от счупени стъкла, или за да не драскат автомобилните седалки по време на акции за търсене на наркотици. \r\n ", "date": "2018.08.01", "title": "Полицейски кучета патрулират с обувки – в Цюрих"}
{"url": "https://www.dnes.bg/index/2018/08/01/receptata-dnes-liubimite-turski-kiuftenca-na-djesika-alba.383699", "text": "\r\n1 кг пуешко\r\n¼ чаша ситно нарязани моркови\r\n¼ чаша ситно нарязан лук\r\n2 супени лъжици италианска подправка микс\r\n2 супени лъжици зехтин\r\n1 чаша галета\r\n¼ чаша ситно нарязани тиквички\r\n2 големи яйца\r\n1 супена лъжица сол\r\n¾ чаша разтворен пилешки бульон\r\n \r\n\r\n\r\nВ голяма купа смесете свареното и накъсано на ситно пуешко, морковите, тиквичките, лука, яйцата, италианската подправка, солта и галетата. Загрейте зехтина в голям тиган на средна температура. Оформете малки кюфтенца и пържете по 7 минути от всяка страна.\r\n \r\nДобавете в тигана и пилешкия бульон, покрийте с капак, докато сосът се редуцира. След като течността се абсорбира почти напълно, свалете от котлона.\r\n\r\n\r ", "date": "2018.08.01", "title": "Рецептата Dnes: Любимите турски кюфтенца на Джесика Алба"}
{"url": "https://www.dnes.bg/sofia/2018/08/01/centralnata-gara-v-sofiia-stava-na-130-godini.383789", "text": "\n\r\nДнес се навършват 130 години от откриване на Централна гара София. По този повод и по случай Деня на железничаря, който по традиция се отбелязва през първата неделя на август, от 12.00 часа в чакалнята на гарата ще се състои фолклорен флашмоб. Това информират от отдел \"Връзки с обществеността и протокол\" на Национална компания \"Железопътна инфраструктура\".\n\r\nСлужители на железницата, ансамбъл Българани и пътници ще отбележат годишнината на знаковата сграда с празнични хора.\n\r\nПървата сграда е проектирана от архитектите Антонин Колар, Богдан Прошек и Тодор Марков и е пусната в експлоатация през 1888 г.. Тя е напълно разрушена на 15 април 1974 г., а новата - по проект на арх. Милко Бечев, е открита на 6 септември същата година, се отбелязва в информацията.\r\n                    \r\n                    \r\nНа 3 април 2014 г. започна цялостен ремонт на гарата със средства от ОП \"Транспорт\", който приключи в началото на 2016.\n\r\nЗа пръв началник на Софийската гара е назначен Йосиф Карапиров, служител в Хиршовата железница.\n\r\nОт НКЖИ припомнят и историята на международната трансбалканска железница Виена-Цариград, част от която преминава през България.\n\r\nСлед Освобождението Австро-Унгария, Сърбия, България и Турция се задължават да построят на своите територии съответните железопътни участъци. За страната ни това е Цариброд- София-Вакарел. Преговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция.\n\r\nНепосредствено след това в Народното събрание на България се внася закон за построяването на железопътната линия Цариброд-София-Вакарел. Предприемачът Иван Грозев създава българско акционерно дружество, което получава залог от Българската народна банка.\n\r\nСъгласно договора жп линията трябва да бъде предадена за експлоатация в края на 1886 г., но заради събитията около Съединението и обявената война на България от Сърбия тя е завършена през 1888 г. На 7 юни линията е свързана със сръбските железници, а на 1 август е въведена в международна експлоатация.\n\r\nОткриването на линията за международни съобщения, а заедно с това и освещаването на Централна гара София става на 1 август 1888 г., когато по обяд пристига първият международен влак от Лондон и Париж /легендарният Ориент експрес/, който отпътува рано на другия ден за Пловдив, Одрин и Цариград.\n\r\nЗа времето си гара София е била най-внушителната не само за България, но и за Балканите. Тя е имала скромен висок свод над вестибюла, съединен с часовникова кула, която гледа към Витоша. В нея се помещават всички служебни канцеларии, а за пътниците е имало три чакални: първи клас с червени кадифени канапета, втори клас - със зелени и трети - с дървени пейки.\n\r\nГарата се е осветявала от газови лампи.\n\r\nОтбелязването на годишнина на Централна гара София е част от събитията, с които ще бъде отбелязана 130-та годишнина от съществуването на Българските държавни железници, наследници на които са Национална компания \"Железопътна инфраструктура\" и \"Холдинг БДЖ\" ЕАД.\r\n ", "date": "2018.08.01", "title": "Централната гара в София става на 130 години"}
{"url": "https://www.dnes.bg/notifikacii/2018/08/01/otide-si-petio-kolev-bratyt-na-todor-kolev.383794", "text": "Братът на артиста и комик Тодор Колев - Петьо е умрял внезапно на 28 юли, съобщиха от федерацията по джудо. \r\nПогребението е днес от 13 часа на Централните софийски гробища.\r\nПетьо Колев дълги години бе деятел, треньор и спортен директор на родното джудо. \r\nТой има шести дан в бойното изкуство.\r\nПоклон пред паметта му!", "date": "2018.08.01", "title": "Отиде си Петьо Колев – братът на Тодор Колев"}
{"url": "https://www.dnes.bg/notifikacii/2018/08/01/kod-cherveno-jega-mori-pochti-ciala-evropa.383792", "text": "Почти цяла Европа е в плен на жегите. Код червен за опасно високи температури е обявен в Хърватия и Швейцария.\n\r\nВ Германия през последните дни термометрите отчитат рекордни стойности. Нивата на реките спаднаха и движението по река Елба беше спряно, а корабите по Рейн са предупредени да пътуват с по-леки товари.\n\r\nПродължителната суша нанесе щети върху посевите и в части от Великобритания, Полша и Скандинавия. А за този уикенд се очакват и още по-високи температури, предаде \n\r\nСпоред метеоролозите на места в Испания живакът ще скочи до 48 градуса – абсолютният рекорд, поставян досега в Европа.\r\nЮжна Франция и Португалия също се готвят за горещия въздух, идващ от Африка. А пожарните служби на Иберийския полуостров са в готовност.\n\r\n\r\n ", "date": "2018.08.01", "title": "Код \"Червено\": Жега мори почти цяла Европа "}
{"url": "https://www.dnes.bg/stranata/2018/08/01/nedelino-treperi-kalpava-ekopyteka-dovede-do-svlachishte.383796", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВодните кошмари, причинени от нестихващите дъждове у нас, не спират да слагат отпечатък върху живота на хората.\r\nОтново сложна беше обстановката в Тетевенско, градини и селскостопанска продукция беше унищожена в русенското село Бесарбово.\n\n\r\nДъждовете събудиха и земните маси в село Неделино. Свличаща се земя надвисна над един от кварталите в родопския град.\r\n\"Съпругата ми се обади и ми каза, че е паднала земна маса върху къщата. Нещата са сериозни и ако не се вземат мерки, ще трябва да се събори всичко. Преди години беше натрупана земна маса за направата на екопътека. Очаква се процесът по срутване да продължи\", категоричен е собственикът на къщата, която е застрашена от земното срутище.\r\n                    \r\n                    \r\nПо думите на кмета на Неделино - Боян Кехайов, екопътеката не е направена много добре и затова водата подкопава нейните основи.\n\r\n\"Ще се направи експертна оценка, ще се видят щетите и дали ще продължи да се свлича земя. Беше осигурена тежка механизация, за да се олекоти натискът върху къщата. Комисията трябва да се произнесе и да се даде становище. Трябва да се изпратят и експерти, които да кажат дали екопътеката няма да поддаде и да се срути още повече\", отбеляза той пред .\r\nСпоред Румен Крамаджиев от Гражданска защита има опасност и за другите околни къщи, защото стотици кубици земна маса се е откъснала.", "date": "2018.08.01", "title": "Неделино трепери! Калпава екопътека доведе до свлачище! "}
{"url": "https://www.dnes.bg/notifikacii/2018/08/01/stabiliziraha-bebeto-chiiato-maika-pochina-v-pleven.383795", "text": "Стабилизирано е бебето, чиято майка почина при раждането преди седмица в плевенската Университетска болница. \r\nОкръжната прокуратура, която образува досъдебно производство за смъртта на 39-годишната родилка, се ангажира да установи причината за смъртта до месец, след като бъдат готови експертизите.\n\n\r\nСтабилизирано е състоянието на бебето, каза пред БНР говорителят на болницата Момчил Цветков: \"То е в по-добро състояние, отколкото предишните дни. Много са важни следващите дни, за да се види как ще заработят централната нервна система и други системи. Постепенно ще започват и да се махат медикаменти. Тече проверка по случая с починалата родилка. Още веднъж съболезнования на близките. Проверяваме случая и истината ще излезе наяве\".\rРазпитан е съпругът на починалата родилка. Все още няма данни от направената аутопсия, допълва окръжният прокурор Ваня Савова.\r\n\"За да сме изцяло обективни в нашата преценка, ще назначим лекари за втората експертиза. Ще обмислим и за първата – дали с оглед това обществено недоверие да не бъдат от друго лечебно заведение, имам предвид конкретно ВМА\".\r\nЗаместник-министърът на здравеопазването д-р Бойко Пенков каза, че продължава проверката на Агенция \"Медицински одит\" и Районната здравна инспекция в Плевен по случая с починалата родилка.\r\n\"В момента наш екип на \"Медицински одит\" е там, включително и РЗИ – Плевен е в болницата. Очакваме техните предварителни доклади, с които ще ви запознаем в момента, в който ги имаме. Оценката е била, че жената е била здрава. Тъй като е имала планирано секцио, това се появява по време на въвеждане на анестезия. Дали е сърдечен проблем, който води основно и е създал проблема, или масивна белодробна емболия, ще кажат колегите съдебни медици и патоанатоми\".\r\n\"До родилката е имало медицински екип през цялото време\", обясни Пенков.", "date": "2018.08.01", "title": "Стабилизираха бебето, чиято майка почина в Плевен"}
{"url": "https://www.dnes.bg/obshtestvo/2018/08/01/bez-osigurovki-bez-pari-onkobolen-chaka-nadejda-za-lechenie.383799", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБолници в София отказват лечение на мъж с туморно образувание в гърлото.\r\nЗрител на Bulgaria ON AIR сигнализира за случая на Юрий Сарев, който няма здравни осигуровки, не разполага и със средства, за да ги възстанови.\r\n50-годишният мъж живее на прага на бедността в мазе под наем в Панчарево.\r\nПреди повече от месец заради признаци на задушаване в гърлото му е била поставена тръба. Към днешна дата обаче медицински грижи за него не се полагат.\r\nПред  приятелката на Юрий - Росица сподели, че двамата живеят без собствен санитарен възел, нямат и баня. Къпят се най-често при познати.\r\r\n                    \r\n                    Мъжът не е плащал осигуровките си, тъй като не разполага с пари. Поради същата причина няма и лична карта.\r\n\"До вчера дължимата сума за здравни осигуровки беше 1340 лева. На месец живеем с около 300-400 лева като за мазето, в което живеем, плащаме 150 лева\", разказа Росица.\r\nДвамата се надяват добри хора да помогнат със средства, за да бъдат платени осигуровките на Юрий и той да започне своето лечение.", "date": "2018.08.01", "title": "Без осигуровки, без пари... Онкоболен чака надежда за лечение "}
{"url": "https://www.dnes.bg/notifikacii/2018/08/01/apetit-i-dieti-sezonniiat-model-na-hapvane-za-zdrave.383798", "text": "Храната може да бъде добър приятел, но и враг на човека. България е водач по смъртност от сърдечно-съдови заболявания. \r\n\"Храната е един от най-мощните външни фактори на околната среда, който става физиологичен модулатор на обменните ни процеси. Много е важно да знаем какво ядем - качеството и количеството на храната\", обясни диетологът проф. Донка Байкова.\r\nТя обърна внимание, че качествената храна е по-скъпа, но трябва и да ядем по-малко през лятото. \r\nПроф. Байкова посочи, че у нас имаме сезонен модел на хранене и може да бъде направено меню, когато не купуваме технологично обработени храни. \r\n\"Инстинктивно апетитът определя потребностите ни към по-леки храни. Ако през зимата имаме потребност от 200 грама зеленчуци и плодове, то през лятото поне по 400 грама зеленцучи и плодове\", каза тя пред .\rДиетологът подчерта да внимаваме с глюкозата и фруктозата и препоръча да ядем повече риба, но натурални видове. Замразена скумрия, ципура, лаврак... всякаква морска и океанска риба. \r\n\"Важно е да не купуваме имитиращи продукти. По-малко захари и по-малко общо количество мазнини. Трансмазнините да ги ограничим до минимум\", посочи още проф. Байкова.\n\r\n ", "date": "2018.08.01", "title": "Апетит и диети: Сезонният модел на хапване за здраве"}
{"url": "https://www.dnes.bg/notifikacii/2018/08/01/burka-v-daniia-1600-globa-ili-6-meseca-zatvor.383801", "text": "В Дания влиза в сила закон за забрана на облекло, което напълно покрива лицето, включително никаб и бурка. \r\nТекстът разрешава покриване на лицето, когато има \"видима причина\" като студено време или управление на мотор с каска.\r\nПри първо нарушение на закона ще бъде налагана глоба до 1600 долара или до 6 месеца затвор, съобщава БНР.", "date": "2018.08.01", "title": "Бурка в Дания? $1600 глоба или 6 месеца затвор"}
{"url": "https://www.dnes.bg/notifikacii/2018/08/01/srednata-skorost-na-emigrantskite-pari-3-8-mln-na-den.383802", "text": "От началото на годината до края на май българите, които живеят и работят в чужбина, са изпратили на близките си тук над 1 млрд. лв. Това показва справка на Investor.bg в данните за платежния баланс, публикувани ежемесечно от Българската народна банка (БНБ).\r\nКонкретната сума е 506,9 млн. евро, което е със 6,8 млн. евро повече от същия период за миналата година, когато емигрантите са пратили в България 500,1 млн. евро.\n\r\nСамо за май постъпленията са близо 117 млн. евро., което е най-високото ниво от началото на 2018 г. Това прави средно по 3,8 млн. евро на ден.\n\r\nПетият месец традиционно е най-силен и през последните няколко години. През май 2017 г. гастербайтерите са изпратили 115,3 млн. евро.\r\nСънародниците ни зад граница отново се подреждат до топ инвеститорите в страната. По данни на БНБ преките чуждестранни инвестиции в България по предварителни данни нарастват с 5,6 млн. евро за май 2018 г., при увеличение с 62,2 млн. евро за май 2017 г. За януари – май 2018 г. преките чуждестранни инвестиции в страната са в размер на 120,5 млн. евро (при 291,4 млн. евро за януари – май 2017 г.).\n\r\nОсновните трансфери на българите продължават да идват от САЩ, Испания, Италия, Великобритания и Гърция, където живеят най-много българи и все така се използват предимно за погасяване на битови сметки, кредити, здравеопазване, образование и различни покупки.\n\r\nКакто вече многократно сме писали, тази статистика (за паричните потоци от емигрантите) не е съвсем точна, защото парите, които идват от българите, работещи в чужбина, всъщност са доста повече от отчитаното от БНБ, тъй като тук не се включват донесените пари в брой, а освен това БНБ отчита само преводите над 2 500 евро.\r\n", "date": "2018.08.01", "title": "Средната скорост на емигрантските пари – €3,8 млн. на ден"}
{"url": "https://www.dnes.bg/akoshtete-vqrvaite/2018/08/01/nikoga-ne-ste-dovolni-7-te-znaka-che-ste-rabotoholik.383761", "text": "Ако работата ви прави щастливи, значи вие сте истински късметлии. Не всички хора имат щастието да се занимават с професията, за която са мечтали. Повечето просто отиват на работа без удоволствие и през целия ден поглеждат към часовника, очаквайки края на работния ден.\r\nСъществуват и работохолици, които са влюбени в работата си и не могат да се откъснат от нея. Някои хора пък прекарват много време в работа не защото чак толкова обичат онова, което правят, а защото в работата откриват начин за бягство от личния си живот, който не харесват.\r\nПоводите да прекарвате по-голямата част от времето си в офиса са много. Някои хора не си дават сметка, че са работохолици, а някои са дори повече от това.\r\r\n                    \r\n                    Ако и вие прекарвате много време в работа, може да се окаже, че сте повече от работохолик. Ето и признаците за това:\r\n\r\nДори да имате огромен брой задачи, чакащи да бъдат свършени, организмът и най-вече мозъкът имат крещяща нужда от почивка. Прекарването на по-голямата част от ежедневието, включително ранните сутрини и късните вечери в офиса, уврежда здравето ви, прави ви по-непродуктивни и нарушава социалните и лични връзки.\r\n\r\nДори когато сте на почивка, вие сте онлайн на всички възможни електронни устройства. Не изключвате телефона си, преглеждате имейла непрекъснато, отговаряте на запитвания и ръководите проекти дистанционно.\r\n\n\r\n", "date": "2018.08.01", "title": "Никога не сте доволни!? 7-те знака, че сте работохолик"}
{"url": "https://www.dnes.bg/stranata/2018/08/01/technost-s-miris-na-vylk-goni-gliganite-obratno-v-rumyniia.383803", "text": "Течност, основата на чийто състав е миризмата на вълк, ще гони дивите прасета, които се опитват да преминат границата ни с Румъния, съобщи директорът на Изпълнителната агенция по горите инж. Григор Гогов.\n\n\n\r\nТой обясни, че въпросната течност ще бъде поставена до оградата и е с мирис 10 пъти по-силен от този на вълка. \r\nТя ще се сипва в специални тарелки, които са защитени от валежите и издържат до пет месеца.\r\nОградата на границата ни с Румъния вече е факт. Съоръжението е високо 130 см и според Гогов е ефективна. \r\nСлед критиките в публичното пространство, че съоръжението е ниско и лесно би могло да бъде прескочено от дивите прасета, той коментира, че каквито и закачки да се правят, експертите ги приемат с насмешка. \r\r\n                    \r\n                    Той е категоричен, че диво прасе не би могло да премине оградата по границата ни с Румъния без да получи сериозни наранявания.\r\nЗадачата на Агенцията по горите е главно да защитава интересите на българската икономика и нашето свиневъдство, увери шефът на Агенцията. \n\r\n\"Пренасянето на африканската чума е станало не чрез диви свине, а чрез хранителни продукти от свински произход. От Африка тя най-напред е пренесена в Грузия\", каза още Гогов пред Нова тв.\n\r\n ", "date": "2018.08.01", "title": "Течност с мирис на вълк гони глиганите обратно в Румъния!?"}
{"url": "https://www.dnes.bg/balkani/2018/08/01/vlak-udari-mashina-s-rabotnici-v-belgrad-15-sa-raneni.383806", "text": "Най-малко 15 души са ранени, когато влак удари машина с работници на железопътната линия в белградския квартал Рипан, съобщава вестник \"Блиц\".\r\nСпоред първите информации няма опасност за живота на ранените работници.\r\nНа мястото има полиция и няколко екипа на Бърза помощ. Движението на влаковете в тази част е спряно, предава БТА. \r\nЛекари оказват помощ на работниците на мястото на катастрофата и ги подготвят за транспортиране в белградски болници.\r\nРаботниците, които били с машината, се намирали на жп прелез, когато ги връхлетял влакът от Бихач.\r\n ", "date": "2018.08.01", "title": "Влак удари машина с работници в Белград, 15 са ранени"}
{"url": "https://www.dnes.bg/notifikacii/2018/08/01/apple-prodava-po-malko-no-pyk-po-skypi-iphone-i.383804", "text": "Американският технологичен концерн Apple Inc. е генерирал най-високите си досега приходи в считаното за най-слабо трето фискално тримесечие, тъй като търсенето на iPhone-и с висока цена остава устойчиво, а услугите, като продажбите в App Store, се ускориха към рекорд.\r\nРезултатите за фискалното трето тримесечие на Apple показват как производителят на iPhone намира нови начини да расте, на фона на свиващия се за конкурентите глобален пазар на смартфони.\r\n\"Разширяваме обхвата си на развиващите се пазари и сме свидетели на силен двуцифрен ръст на приходите. Постигаме голям напредък към нашата цел за значително разширяване на бизнеса ни с услуги\", заяви главният изпълнителен директор Тим Кук по време на разговора с анализаторите след представянето на резултатите.\rВъпреки че продажбите на iPhone обикновено отслабват през пролетта и лятото, тъй като нарастват очакванията за нови устройства през септември, финансовият директор на компанията Лука Местри заяви, че търсенето остава консистентно, особено за iPhone X, 8 и 8 Plus.\r\nApple Inc. прогнозира приходи от продажби, които надминаха прогнозите на анализаторите, което предполага, че потребителите продължават да бъдат привличани от iPhone, цифровите услуги и други устройства, като AirPods и Apple Watch.\r\nБазираният в Капертино, Калифорния, технологичен гигант очаква приходите за четвъртото му фискално тримесечие да са в диапазона между 60 млрд. и 62 млрд. долара, докато анализаторите се надяваха на 59,4 млрд. долара по данни, събрани от Bloomberg. Това представлява здравословно увеличение от 14% до 18% спрямо резултата година по-рано. Според анализатори вероятният ръст отразява малък тласък от трите нови устройства, които се очаква Apple да пусне през септември - актуализация на iPhone X; първият голям телефон на компанията с OLED дисплей; и телефон с 6,1-инчов течнокристален дисплей с технология за лицево разпознаване.\r\nApple обяви, че брутният марж на печалбата ще е в диапазона между 38% и 38,5% за периода, спрямо прогнозите на анализаторите за марж от 38,2%.\r\nПовече от десетилетие след дебюта си iPhone все още е най-важният продукт на Apple, като генерира повече от 60% от приходите. Въпреки че продажбите на устройствата се забавиха напоследък, компанията изгражда цифрови услуги и набор от други добавки около устройството. Тези нови бизнеси, заедно с по-високите цени на iPhone, поддържат ръста на приходите.\r\n", "date": "2018.08.01", "title": "Apple продава по-малко, но пък по-скъпи iPhone-и"}
{"url": "https://www.dnes.bg/obshtestvo/2018/08/01/do-moreto-i-sozopol-razprysvat-praha-na-bojidar-dimitrov.383808", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес от пристанището в Созопол ще отплава кораб, с който близки на проф. Божидар Димитров ще почетат паметта му като вземат участие в ритуала по разпръсване на праха му над Созополския залив, близо до остров \"Свети Иван\".\r\nТака ще бъде изпълнено последното му желание - да бъде близо до морето.\n\r\nЧаст от праха му беше разпръснат и в Македония, земята за която професорът се бореше през последните години от своя живот. Останалата част ще бъде поставена в гроба на майка му в градските гробища на Созопол.\r\nА по-късно днес по време на редовното заседание на общинския съвет ще бъдат направени предложения за именуване на Археологическия музей и улица в Созопол на името на проф. Димитров.\r\r\n                    \r\n                    \"Созопол беше всичко за моя баща. Той непрестанно се занимаваше с различни видове дейности. След смъртта му се усеща празнота, без него няма да бъде същото\", сподели пред  дъщерята на Божидар Димитров Мария.\r\nБившият директор на Националния исторически музей почина на 1 юли на 72-годишна възраст.", "date": "2018.08.01", "title": "До морето и Созопол... Разпръсват праха на Божидар Димитров"}
{"url": "https://www.dnes.bg/notifikacii/2018/08/01/v-pomosht-na-padnalata-lekarka-akciia-za-kryv-v-pirogov.383805", "text": "\"Пирогов\" организира кръводарителска акция в помощ на падналата лекарка от 7 етаж в София.\r\nИнцидентът стана преди десет дни в столичния квартал \"Люлин\". Веднага след него близките на младата жена отправиха призив за кръводаряване, на която откликнаха десетки. \r\nД-р Ирена Иванова претърпя операция, но още тогава лекарите в \"Пирогов\" съобщиха, че й предстоят още интервенции.\r\nТогава те обявиха, че се борят за живота на своята колежка и според тях има надежда за подобряване на състоянието й, въпреки тежката злополука.\n\n\r\nСега от болницата отправиха нов апел за кръводаряване: \"Необходимостта от кръв и кръвни биопродукти, както за нея, така и за други пациенти на болницата е ежедневна, а недостигът е осезаем\".\rИнициативата е на служители от унивестската спешна болница. Осъществява се с подкрепата на директора на болница \"Пирогов\" и директора на НЦТХ.\r\nВсеки, който желае, може да се присъедини към пироговските медици и да дари кръв на 06 август 2018 г., понеделник, от 17 до 19 часа в зала \"проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\".\r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.\r\nВсе още няма официално обяснение за инцидента с 35-годишната жена.\r\nПри първата акция за кръводаряване нейни близки и познати потърсиха помощ с емоционални постове в социалната мрежа.\r\n\"Това е Ирена, един млад и прекрасен лекар с огромно сърце. Последният път, когато я видях,беше държала ръката на пациент цяла нощ, за да не го е страх, че ще умре сам. Не умря, може би защото тя беше там, не знам...Сега тя претърпя тежък инцидент и се нуждае от кръв. От много кръв.... \", написа неин познат в социалната мрежа.\r\n\"Аз и останалите ѝ колеги и приятели ще сме много благодарни на всеки, който би могъл да дари кръв за нея, защото не искаме да я загубим\", се допълва в поста.", "date": "2018.08.01", "title": "В помощ на падналата лекарка: Акция за кръв в \"Пирогов\"!"}
{"url": "https://www.dnes.bg/notifikacii/2018/08/01/vyzstanoven-fozi-otnovo-shef-na-mitnicata-v-oltomanci.383810", "text": "Георги Владимиров, известен с прякора си Фози, е възстановен като началник на Митнически пункт Олтоманци. \r\nТова е станало със заповед на директора на Агенция \"Митници\" Георги Костов от 9 юли 2018 година, съобщи \"Дарик\".\r\nДокументът е издаден на основание чл.122, ал.1 от Закона за държавния служител, във връзка с решение на Административен съд  София - град, потвърдено на 21.06.2018 г. от Върховен административен съд.\n\n\n\r\nГеорги Владимиров-Фози беше назначен за началник на Митнически пункт Олтоманци със заповед на покойния Ваньо Танов от 9 февруари 2012 г.\r\nНа 28 юни същата година беше задържан при спецакция \"Цигараджиите\" и обвинен като помагач при нелегален внос на 20 млн. къса цигари от Гърция, оценени за над 7 милиона лева.\rГеорги Владимиров обжалва пред ВКС осъдителната присъда на спецсъда.\r\nВладимиров се върна на работа в системата отново през ноември 2014 г. Това стана след като Върховният административен съд отмени като незаконосъобразна заповедта на директора на Агенция \"Митници”, с която Фози бе освободен от длъжността \"началник на митнически пункт\" с ранг V старши в Регионална митническа дирекция София.\r\nФози беше и началник на ГКПП Гюешево от 2001 година.\r\nТова е четвъртото връщане на митническия шеф на поста след решение на съда заради незаконосъобразно уволнение.", "date": "2018.08.01", "title": "Възстановен: Фози отново шеф на митницата в Олтоманци!?"}
{"url": "https://www.dnes.bg/sofia/2018/08/01/vijte-kyde-niama-da-ima-voda-utre-v-sofiia.383815", "text": "\"Софийска вода\" временно ще прекъсне водоснабдяването в някои части на столицата\n\r\nНа 02 август 2018 г. (четвъртък), във връзка с пресвързване на уличен водопровод на ул. \" Едуард Генов“ жк. \"Малинова долина“ , се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: бл.21, бл. 22, бл. 23,бл. 24, бл. 25, бл. 27\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бл. 22 ъгъла с бл. 23 .\n\r\nНа 02 август 2018 г. (четвъртък), във връзка с подмяна на сградно водопроводно отклонение  на ул. \"Сопот“ жк. \"Хаджи Димитър“ , се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: по ул. \"Сопот“ от ул. \"Васил Кънчев“ до ул. \"Проф. Иван Шишманов“\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Сопот“ пред бл. 145.\n\r\nНа 02 август 2018 г. (четвъртък), във връзка с изграждане на сградно водопроводно отклонение  на ул. \"Христо Максимов“ жк. \"Гео Милев“ , се налага спиране на водоподаването от 11:00 до 18:00 часа на клиентите на \"Софийска вода\", живеещи в района на: по ул. \"Христо Максимов “ от ул. \"Симеонов век“ до ул. \"Елисавета Багряна“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Христо Максимов “ ъгъла с ул. \"Благородна“.\n\r\nНа 02 август 2018 г. (четвъртък), във връзка с диагностика на уличен водопровод  на ул. \"Чавдарица“ кв. \"Изгрев“ гр. Банкя, се налага спиране на водоподаването от 13:30 до 16:30 часа на клиентите на \"Софийска вода\", живеещи в района на: по ул. \"София“ от ул. \"София“№102 до края на улицата и ул. \"Чавдарица“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"София“ ъгъла с ул. \"Чавдарица“.\n\r\nНа 02 август 2018 г. (четвъртък), във връзка с подмяна на уличен водопровод  на ул. 756 и ул. \"Димитър Шишманов“ кв. \"Горна баня“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Димитър Шишманов“, ул. \"Еделвайс“, ул. 646, ул. 754, по ул. 756 от ул. 755 до ул. 757\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес:ул. 756 №2; ул. \"Димитър Шишманов“ ъгъла с ул. 754.\n\r\nНа 02 август 2018 г. (четвъртък), във връзка с подмяна на сградно водопроводно отклонение  на ул. \"Цар Борис III“ с. Казичене , се налага спиране на водоподаването от 09:30 до 19:30 часа на клиентите на \"Софийска вода\", живеещи в района на: ул. \"Троянов път“, ул. \"Цар Борис III“, ул. \"Васил Левски“, ул. \"Кръстю Пастухов“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Цар Борис III“ №57.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.08.01", "title": "Вижте къде няма да има вода утре в София"}
{"url": "https://www.dnes.bg/obshtestvo/2018/08/01/kiki-challenge-li-deca-gyltat-kapsuli-prah-za-prane-i-v-toksilogiia.383800", "text": "Опасни предизвикателства заляха родните тийнейджъри, които в опит да се докажат пред връстниците си, изпълняват странни и доста опасни \"игри\".\r\nСлед \"Синия кит\", който се появи у нас преди няколко години и продължава да сее травми и смърт, на мода сега са два нови \"чалънджа\" (бел.р. - от английската дума за предизвикателство).\r\nПри единия се следва модната вълна, която от няколко седмици набира сили в чужбина - \"Kiki Do You Love Me\", позната още като предизвикателството на Дрейк.\n\n\r\nУ нас няколко звезди, сред които и олимпийската медалистка от Рио Цвети Найденова, се отчетоха с танцувални ритми до колата, която обаче се движи, след което трябва да успееш отново да се качиш зад волана.\r\r\n                    \r\n                    Това, което за някои е забавна игра, обаче бързо може да прерасне в инцидент. От по-безобидните – като например да ти откраднат чантата – до по-рискованите – като автомобилът ти да се заключи без шофьор зад волана.\r\nИ ако за зрителя провалите могат да изглеждат смешни, то за потърпевшите те могат да са трагични.\r\nЗасега данни за загинали няма, но ранени има. Полицията в редица държави вече предупреди шофьорите да не повтарят опасното поведение.\r\nДругото тийн предизвикателство, чиято платформа за набиране на сили отново са социалните мрежи, деца гълтат таблетки прах за пране, пише \"Монитор\".\r\nДотук вече в столичната токсикология са засекли няколко такива случая. За щастие без жертви, но със сериозни последствия за организма на подрастващите.\r\n ", "date": "2018.08.01", "title": "Kiki Challenge ли? Деца гълтат капсули прах за пране и в... токсилогия"}
{"url": "https://www.dnes.bg/balkani/2018/08/01/silen-pojar-v-belgrad-situaciiata-e-tejka.383817", "text": "Силен пожар избухна снощи в квартал Земун на Белград, взимат се всички мерки за потушаването му, но ситуацията е тежка, защото достъпът до мястото е затруднен, заяви сръбският министър на вътрешните работи Небойша Стефанович, който бе на мястото. \r\nЧетирима пожарникари са ранени, добави той, цитиран от Танюг.\r\nСитуацията се следи \"секунда по секунда\", каза Стефанович и уточни, че 62 пожарникари и 19 пожарни коли се опитват да угасят огъня. Изпратени са и други противопожарни екипи, както и кораб, който превозва необходимите количества вода и който ще мине от другата страна на пожара, пише БТА.\r\nОгънят тръгнал от склад или фабрика за мебели в Земун. За причините ще може да се говори през следващите дни, когато бъде извършен пълен оглед, каза министърът. \r\n", "date": "2018.08.01", "title": "Силен пожар в Белград, ситуацията е тежка "}
{"url": "https://www.dnes.bg/stranata/2018/08/01/potop-udavi-elenskoto-selo-drenta.383830", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПотоп удави еленското село Дрента. Местните са останали без вода. Дървените мостчета над река Веселина, по които се стига до част от къщите, са отнесени от водата. Така в момента няколко души нямат пряк достъп до своите домове и трябва да заобикалят над километър, за да отидат до селото.\n\r\nОсвен това многобройни свлачища са стигнали до къщите на хората. Евакуирани няма, но хората са категорични, че ако не се вземат мерки, може да се стигне до фатален случай.\n\r\nПо думите на кметския наместник през нощта на неделя срещу понеделник водата е придошла и мостчетата са били отнесени.\n\r\n\"Имаше 2-3 свлачища. Сутринта станахме, дойде техникът и се опитахме някак да разчистим пътищата. До обяд беше възстановена връзката между горната махала и селото\", каза кметския наместник Георги Георгиев пред .\r\n                    \r\n                    \r\nЕдин от най-пострадалите от бедствието е Милко Лисичков. Неговата кола е била отнесена от реката и е била намерена след близо километър.\n\r\n\"В 23 часа си легнах и към 1:30 чух силни гръмотевици. Когато отидох при колата, нея я нямаше. Според мен нивото на реката беше 2 метра над нормалното. За пръв път виждам реката да влачи дървета с такива размери\", отбеляза Лисичков.\n\r\nМестните власти следят положението, което за този момент се нормализира.", "date": "2018.08.01", "title": "Потоп удави еленското село Дрента"}
{"url": "https://www.dnes.bg/football/2018/08/01/slaviia-haiduk-blokira-utre-centyra-na-sofiia.383832", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата заради мача от \"Лига Европа\" между ПФК \"Славия\" и ФК \"Хайдук\" на националния стадион \"Васил Левски\". \n\r\nПреди, по време и след провеждане на спортната среща полиаите ще следят за опазването на обществения ред и за недопускането на инциденти на територията на града. \n\r\nНа изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. \n\r\nПредприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\n                    \r\n                    \r\nПривържениците на \"Славия\" ще бъдат пропускани от вход 1 и 2 на сектор А, а феновете на гостуващия отбор - през вход 21 и 22 на сектор Г.\n\r\nОхраната на спортната среща ще се осъществява съвместно от частна охранителна фирма и полицията.\n\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи - огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри.\n\r\nЗа да бъде избегнато струпване, от МВР приканват зрителите да се възползват от по-ранното отваряне на входовете на стадиона. Вратите за посетители ще бъдат отворени в 17:30 часа.\n\r\nВъв връзка с провежданото спортно мероприятие, в следобедните часове е възможно е да възникне временно затруднение в движението в централната градска част.", "date": "2018.08.01", "title": "\"Славия\" - \"Хайдук\" блокира утре центъра на София"}
{"url": "https://www.dnes.bg/politika/2018/08/01/ssd-enp-i-ddd-rodiha-vyzhod-za-nov-desen-vyzhod.383834", "text": "Три партии обявиха, че създават ново обединение – движение \"Възход\". Създаването му бе решено от председателят на Единна народна партия Валентина Василева, на Съюз на свободните демократи Радослав Кацаров и на Движение Демократично движение Стефан Иванов.\r\nЦелта на движението е да обедини демократични партии, организации и граждани и да възстанови демократичното управление в страната.\r\nСред задачите, които си поставя \"Възход\", са да създаде алтернатива на проваленото псевдодясно управление на страната и да възстанови принципите на свободната и конкурентна пазарна икономика, \"откъсвайки я от зависимостите на олигархичната и партийна върхушка\".\r\r\n                    \r\n                    \"Възход\" цели и да възстанови демократичните принципи на управление на държавата и да създаде условия за бърз възход на българската икономика, което да подобри материалното състояние на българските граждани.\r\nНовото движение обяви и че ще поведе безкомпромисна борба срещу корупцията и ще прекъсне мафиотската обвързаност между властта и бизнеса.\r\n\"Декларираме, че сме готови да постигнем тази цел по законов път. В същото време, ще се борим за промяна на принципите на административно устройство, за да се постигнат повече индивидуални права и свободи, за установяване на по-малко, но по-силна държава, основа за модерно развитие на страната ни\", обявиха още създателите на \"Възход\".\r\nТе съобщиха, че започват разговори и остават отворени за взаимодействие и съвместна работа с всички демократично мислещи хора, партии или организации.", "date": "2018.08.01", "title": "ССД, ЕНП и ДДД родиха \"Възход\" – за нов десен възход"}
{"url": "https://www.dnes.bg/world/2018/08/01/trima-ruski-jurnalisti-ubiti-v-centralnoafrikanskata-republika.383841", "text": "Международната правозащитна организация \"Хюман райтс уоч\" призова властите на Централноафриканската република (ЦАР) незабавно да разследват смъртта на трима руски журналисти в страната и да сътрудничат с посолството на Русия и с местната мисия на ООН. Това заяви Люс Мадж, старши изследовател на организацията за Африка, информира \"Известия\".\n\r\nПравозащитникът нарече инцидента странен и уточни, че е станал в безопасен район, където въоръжените групировки са слабо активни - въпреки че бандитизмът, придружен с убийства, е широко разпространен в ЦАР, предаде РИА Новости, цитирана в материала.\n\r\nТрима руски граждани с журналистически карти бяха убити в понеделник вечерта близо до град Сибю в ЦАР, съобщиха вчера силови структури и духовници от страната. Руското външно министерство информира, че тримата загинали са с документи, издадени на името на Кирил Радченко, Александър Расторгуев и Орхан Джемал, пише БТА.\r\r\n                    \r\n                    Живеещият в изгнание руски магнат Михаил Ходорковски заяви във Facebook, че журналистите са сътрудничели по негов разследващ проект за публикация, озаглавена \"Руски наемници\". Те са проучвали частна фирма за сигурност, действаща в ЦАР и свързана с бизнесмен, близък до руския президент Владимир Путин.\n\r\nСъздадената от Ходорковски организация посочи във Facebook, че тримата мъже са излетели на 27 юли за ЦАР, \"за да заснемат кадри от дейностите на частната военна компания \"Вагнер\" в африканската страна, предаде Франс прес.\n\r\nКомпанията е основана от бившия офицер от руското военно разузнаване Дмитрий Уткин и от юни 2014 г. участва в боевете в Източна Украйна на страната на проруските сепаратисти, според информации в медии и на украинските служби. \"Вагнер\" действа и в Сирия паралелно с руската армия, която се намеси през септември 2015 г. в подкрепа на режима на Башар Асад. \n\r\nОфициално такава компания не съществува, тъй като частните военни компании са забранени в Русия, отбеляза АФП.\n\r\nСлужители в ЦАР казаха, че репортерите са били отвлечени от десетина мъже, които носели тюрбани и говорели единствено на арабски.\n\r\nВчера ТАСС съобщи, че според руското посолство в ЦАР у двама от тримата убити са намерени прескарти, издадени от \"Известия\". Вестникът изтъква обаче, че според пресслужбата на собствения му мултимедиен информационен център никой от неговите сътрудници не се е намирал напоследък в тази страна.\n\r\nСпоред руската телевизия \"Дожд\", позовала се на източници от опозиционния Център за управление на разследвания (ЦУР), журналистите снимали документален филм за дейността на частна военна компания и били спрени на блокпост, пътувайки от столицата Банги към селището Бомбари.\n\r\nИзточник на \"Комерсант\" от руското външно ведомство твърди, че тримата пристигнали в ЦАР с туристически визи.\n\r\nСнощи Ройтерс цитира кмета на град Сибю, според когото шофьорът на журналистите заявил, че са разстреляни от въоръжени мъже, излезли от крайпътните храсти.\n\r\n\"Хюман райтс уоч\" приканва властите в ЦАР да открият престъпниците и да ги изправят пред справедлив, заслужаващ доверие съд, пише \"Известия\".\n\r\nАнастасия Горшкова от ЦУР заявила за \"Комерсант\", че по нейни данни от местопрестъплението е изчезнала апаратура и голяма парична сума.\n\r\nВестникът помества справки за загиналите. Четирийсет и седемгодишният Александър Расторгуев с право е смятан за един от най-значимите и радикални режисьори в руското кино, снимал по-специално филм за чеченската война в Русия.\n\r\nОрхан Джемал (51 г.) - син на Гейдар Джемал, председателя на религиозно-обществената организация Ислямски комитет на Русия, бе известен журналист, работил е в много \"горещи точки\" из Северен Кавказ, Афганистан, Ирак, Ливан, Либия, Сирия и Грузия. Заедно с тях е убит и младият, но все по-известен оператор и фотограф Кирил Радченко, също работил в \"горещи точки\", а миналата година заснел много материал в Сирия, посочва \"Комерсант\".\n\r\nРуски дипломати и следователи проучват инцидента на място, пише официозът \"Росийская газета\", като се позовава на Мария Захарова, говорителка на външното министерство в Москва. Федералното следствие е образувало наказателно дело по случая, отбелязва печатът в Русия.\n\r\nХора, добре познавали загиналите, не вярват на официалната версия, че те са станали жертва на обирджии. Чуват се далеч не тъй прозаични версии и нищо чудно. Репортерът, режисьорът и операторът от Русия са се озовали в една от най-опасните страни в света, където се пресичат интересите на влиятелни държави - световни сили, коментира \"Взгляд\".\n\r\nСпоред африканиста Леонид Фитуни, цитиран в статията, руските журналисти може да са имали охрана, но тя или се е пръснала в момента на нападението, или самите гардове са били свързани с престъпниците.\n\r\nРуският военен кореспондент Игор Димитриев подчертава пред онлайн изданието, че \"Франция е усетила безпокойство\" при появата на \"бели войници, предполагаемо руснаци\" в ЦАР.\n\r\nОт няколко месеца присъствието на Русия в ЦАР е все по-забележимо, посочи вчера Франс прес. В началото на 2018 г. Москва изпрати военни инструктори в Банги. Освен това Русия доставя оръжие на местната армия и гарантира сигурността на президента Фостен-Аршанж Туадера, чийто съветник по сигурността е руснак.\n\r\nРедица западни медии, изброени от \"Взгляд\", информирали неотдавна за появата на руски разузнавачи и въоръжени наемници от частни компании в ЦАР и за предстояща операция на такава компания, известна с името \"Вагнер\", в съседен Судан. \"Започна кампания с цел да се дискредитира Русия - резюмира Димитриев. - И сега, когато за там отпътува наша журналистическа група, за да опише с какво се занимават там руски военни или частни военни компании, се случи онова, което се случи.\"\n\r\nБившата метрополия на ЦАР - Франция, не е най-солидният играч в тази страна, продължава \"Взгляд\", като споменава за бизнес интереси на Китай и Южна Африка в региона, богат на петрол и уран.\n\r\n\"Всичко се върти около полезните изкопаеми - радиоактивни материали, злато, диаманти. По принцип се смята, че там има и петрол\", уточнява африканистът Фитуни. Според изданието най-голям интерес от проучване на петролните запаси в ЦАР имат САЩ.\n\r\n\"Трудно е да се каже на кого всъщност е могла да мине път групата на Джемал. В крайна сметка нека не загърбваме и версията за обир\", заключава \"Взгляд\".", "date": "2018.08.01", "title": "Трима руски журналисти убити в  Централноафриканската република"}
{"url": "https://www.dnes.bg/politika/2018/08/01/deca-siraci-bez-pensiia-s-nov-vid-mesechna-pomosht.383833", "text": "Деца сираци, които нямат право на наследствена пенсия от починал родител, ще могат да получават нов вид месечна помощ. Това съобщи социалният министър Бисер Петков пред журналисти в Министерския съвет.\n\r\nНаследствена пенсия се получава, ако родителят е имал осигурителен принос към ДОО. При липса на такъв за сираци се отпускат персонални пенсии по тежка и тромава процедура, която завършва с одобрение от Министерския съвет. В момента размерът им е 113 лв. Според Петков се очаква новата пенсия да е в по-висок размер.\n\r\nТя ще се отпуска от началото на следващата година по Закона за семейни помощи за деца, а размерът й ще се определи с новия бюджет. Пенсията ще се дава по доходен критерий, който също се определя ежегодно. В момента той е 450 лв. на член от семейството. Условието ще бъде децата да посещават детски градини или училища. На нея ще имат право и близки, например баба и дядо, ако са поели грижата за детето.\r\n                    \r\n                    \r\nПо сметки на социалното министерство от новата помощ ще могат да се възползват около 5600 деца. Към момента към 2700 от тях вземат персонални пенсии от ДОО. Те ще изберат дали да получават новата пенсия или персоналната си пенсия, защото отпуснати до края на годината ще продължат да се изплащат и в бъдеще.\n\r\nРазчетите показват, че за новата пенсия от бюджета на социалното министерство ще са необходими около 4 млн. лв. годишно.\r\n ", "date": "2018.08.01", "title": "Деца сираци без пенсия с нов вид месечна помощ"}
{"url": "https://www.dnes.bg/za-da-se-razbirame/2018/08/01/symnenie-strah-10-te-znaka-che-toi-niama-da-vi-izneveri.383765", "text": "Всяка жена се страхува половинката ѝ да не ѝ изневери. Този страх е напълно нормален и човешки, защото в една връзка, колкото и стабилна да е тя, винаги може да се появи нотка на съмнение.\r\nИ все пак, има някои знаци, че партньорът ви изобщо няма намерение да ви изневери. Ето кои са те:\r\n1. Той не е егоист.\r\nВ много ситуации на изневяра се оказва, че егоистите, склонните да мислят преди всичко за себе си, са по-склонни да излъжат половинките си.\r\n2. На него може да се вярва.\r\nНе сте го хващали в лъжа. Винаги е честен. Когато го попитате къде е бил сте сигурни, че казва самата истина. Това са положителни знаци, че вероятността да ви изневери, е много малка.\r\r\n                    \r\n                    3. Не пази тайни.\r\nАко сте го хващали, че крие разни неща от вас, това е сигнал, че има задни мисли или че прикрива тъмни тайни. Но ако до момента изобщо не сте улавяли подобни знаци, то защо да мислите, че ще ви изневери?\r\n", "date": "2018.08.01", "title": "Съмнение, страх... 10-те знака, че той няма да ви изневери"}
{"url": "https://www.dnes.bg/obshtestvo/2018/08/01/borisov-naredi-proverka-na-centrove-za-hora-s-uvrejdaniia.383843", "text": "Да бъде направена инспекция на дневните центрове за хора с увреждания, разпореди премиерът Бойко Борисов по време на днешното правителствено заседание.\n\r\nСпоред Борисов това е необходимо, след като на вчерашната му среща в Министерския съвет представителите на хората с увреждания са поставили въпроса за качеството на тази услуга.\r\n\"Ще ми се социалният министър, вицепремиерът, здравният министър, те самите или оторизирани от тях хора, бързо да направим инспекция и да проверим тези дневни центрове, нивото, качеството на работа, качеството на услугата, защото се оказва, че и сега се дават много пари, но претенциите са, че самата услуга не е на необходимото ниво\", коментира той, според стенограмата.\r\r\n                    \r\n                    Премиерът нарежда след заседанието да се направи бърз план с вицепремиера Томислав Дончев, за да не \"го оставяме това с вакуум\".\r\nНа вчерашната среща Борисов обеща още 150 млн. лв. от бюджета за догодина за хората с увреждания, но след проверка кои реално имат нужда от помощ.", "date": "2018.08.01", "title": "Борисов нареди проверка на центрове за хора с увреждания "}
{"url": "https://www.dnes.bg/obshtestvo/2018/08/01/kriza-za-kadri-biznesyt-ne-naema-rabotnici-bili-nepodgotveni.383812", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКриза за кадри на трудовия пазар у нас. В продължение на 4 години в периода 2012 - 2016 г. почти половината от работещите предприятия не са наемали работници. Това показва изследване на Националния статистически институт.\n\r\nКъм края на 2016 г. у нас са функционирали 350 хил. предприятия. Близо 170 хил. от компаниите не са търсили работници през разглеждания период.\r\nИкономистът Мика Зайкова посочи пред , че тази статистика е свързана с жизнения цикъл на предприятията. По думите ѝ жизненият цикъл на българските фирми е много кратък.\r\r\n                    \r\n                    \"Средно на година се раждат 12% фирми, от които задължително 10% след една година \"умират\". Нашето законодателство е толкова нечитаво, че се поправя поне 5 пъти в годината\", обясни тя и отбеляза, че трябва да бъде поправен Търговският закон в частта за несъстоятелността.\r\n\"Хората започват да работят по 12 часа. Има фирми, в които постоянният персонал е само една трета от общия. Имаме 100 хил. души, които са трайно безработни\", каза още Мика Зайкова.\r\nИзпълнителният директор на АИКБ Добрин Иванов посочи, че през последните 3 години основният проблем на бизнеса е именно липсата на работна ръка.\r\nТой каза, че около 92% от предприятията в България са микропредприятия - до 10 човека нает персонал.\r\nИванов обясни, че всяка предприемаческа идея започва със създаване на предприятие, но когато предприемачът започне да я реализира, той гледа да минимизира всички разходи, включително разходите за работници.\r\n\"Във всички сектори на икономиката липсва работна ръка. Безработницата е структурна. Новосъздадените фирми трябва да се конкурират за работна ръка с малки, средни и големи фирми. Кадрите са оскъдни, неквалифицирани и неподготвени да заемат свободните работни места\", каза още Иванов.", "date": "2018.08.01", "title": "Криза за кадри: Бизнесът не наема работници, били неподготвени!"}
{"url": "https://www.dnes.bg/sofia/2018/08/01/edin-tramvai-po-malko-relsite-se-mahat-shesticata-zamina.383839", "text": "Подписки, протести, дискусии и срещи не успяха да спасят Шестицата. Релсите по трасето на трамвай №6 се демонтират и въпреки обещанията на Столичната община маршрутът на трамвая към \"Лозенец\" да бъде възстановен, Шестицата отива в историята.\r\nНеправителствената организация Спаси София публикува на страницата си във Facebook снимки от демонтажа на релсите и в ироничен пост \"благодари\" на кмета, че закрива поредния коридор за високоскоростен транспорт в столицата.\r\nОт две години \"Спаси София\" предупреждава, че \"временното закриване” на трамвая до \"Лозенец\" е само увертюра към крайната ѝ цел - закриването на трасето и лишаването на квартала от адекватен транспорт.\n\n\n\r\r\n                    \r\n                    \"Не успяхме да спасим Шестицата - въпреки подписката с почти 5000 подписа, въпреки организираните протести, стотиците срещи и дискусии с ресорните дирекции в общината, мотивирани предложения и идеи за решение на казуса, становища, изказвания и оценки, които отнесохме към Експертните съвети и обществените обсъждания\", написаха от организацията.\r\nОт там се извиниха на софиянци, че не са успели да спасят София от любовта на г-жа \"кмета\" и нейния \"екип експерти\" към унищожението на градския транспорт\".\r\n\"Обещанията на г-жа Фандъкова, Елен Герджиков и на цял куп зам.-кметове, кметове на райони и общински \"експерти\", че Шестицата ще бъде върната до басейна Спартак, ще останат в историята на София като едни от най-сериозните и нагли лъжи, изказвани от хора на толкова високи и отговорни позиции\", каза Борис Бонев.\r\nСпоред него софиянци трябва да запомнят действията на общината и да не ги оставят ненаказани на предстоящите местни избори догодина.\r\n\"Знаем, че отговорът, който ще последва, е, че трамваят ще бъде заместен от тролейбус, но аз помня предизборната кампания на г-жа Фандъкова от 2011 г., където този тролейбус беше обещан като допълващ трамвая. Явно София се е смалила като наеление, та сега си позволяваме да го правим заместващ\", заявява Гергин Борисов от организацията.\r\nОт \"Спаси София\" припомниха, че от години се борят за повече трамвайни проекти в София. Организацията често критикува неспособността на Столичната община дори да ремонтира съществуващите трамвайни трасета, така че те да са добре шумо- и виброизолирани.\r\nСпоред \"Спаси София\" това е основната причина много софиянци да мислят за трамваите като за шумен и остарял вид градски транспорт, вместо като бърза, екологична и привлекателна алтернатива на личния автомобил.\r\n\"С това поредно покушение върху трамваите, г-жа Фандъкова прибавя в постиженията си унищожението на още 2,3 км напълно годна за употреба инфраструктура. Откакто тя заема поста не е построен нито метър трамвайно трасе, но пък премахнатите или изведените от употреба са над 10км.\", каза още Гергин Борисов.\r\nСпоред него това е безпрецедентно за Европа, където в момента се инвестират милиарди евро във възстановяване и разширяване на трамвайните мрежи.", "date": "2018.08.01", "title": "Един трамвай по-малко: Релсите се махат – Шестицата замина"}
{"url": "https://www.dnes.bg/eu/2018/08/01/chujdenci-sys-zabrana-za-shengen-bez-dostyp-i-u-nas.383837", "text": "Граждани със забрана за влизане в Шенген няма да бъдат допускани у нас. Разпоредбата влиза в сила от днес.\n\r\nТова става възможно след решение, прието от Съвета на Европейския съюз.\r\nГраждани, намиращи се във вътрешността на страната без разрешително за пребиваване, за които се установи, че имат наложен \"отказ за влизане\", ще бъдат извеждани, съобщават от МВР.\r\nСъщата разпоредба действа от днес и в Румъния.", "date": "2018.08.01", "title": "Чужденци със забрана за Шенген – без достъп и у нас"}
{"url": "https://www.dnes.bg/snimka-na-denia/2018/08/01/leten-i-topyl-chetvyrtyk-s-izkliuchenie-na-sledobedniia-dyjd.383836", "text": "И утре времето ще бъде топло и слънчево - почти нетипично за това лято!\n\r\nПрез нощта облачността над по-голямата част от страната ще е значителна, в отделни райони с превалявания. До сутринта на места в равнините и котловините ще се образува мъгла.\n\r\nУтре преди обяд ниската облачност ще се разкъсва и намалява и в повечето райони ще се установи предимно слънчево време. След обяд главно в Западна и Централна България ще се развива купеста и купесто-дъждовна облачност и на места там отново ще превали и прегърми. Максималните температури ще са между 28 и 33 градуса, в София - около 28 градуса.\n\r\nПо Черноморието ще е предимно слънчево. Сутринта в отделни райони ще е с ниска облачност или мъгла. Ще духа слаб до умерен североизточен вятър. Максималната температура на въздуха ще е 27-30 градуса. Температурата на морската вода е 25-27 градуса. Вълнението на морето ще е 2-3 бала.\r\nНад планините ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1200 метра ще е около 23 градуса, на 2000 метра - около 16 градуса.\n\r\nВ петък и събота температурите ще останат без съществена промяна. Ще преобладава слънчево време с временни увеличения на облачността, значителни около и след обяд. Превалявания ще има на малко места през първия ден в Източна България и планинските райони на Западна. Ще духа слаб до умерен вятър от изток-североизток.", "date": "2018.08.01", "title": "Летен и топъл четвъртък... С изключение на следобедния дъжд"}
{"url": "https://www.dnes.bg/notifikacii/2018/08/01/izmamiha-i-dete-metna-750-lv-za-schupen-krak-na-mama.383845", "text": "Ало бандити измамиха и дете. Деветгодишно момиченце от Велинград бе подмамено да хвърли всички семейни пари за операция на крака на майка си.\r\nВ неделя сутринта на стационарен телефон в дома на потърпевшото семейство се обадил непознат. Слушалката вдигнала малката дъщеричка на семейството, чиито родителите отсъствали за около час от къщи, съобщи \"Дарик\".\n\n\n\r\nМъжки глас се представил за лекар и съобщил на детето, че майка му си е счупила крака. Мнимият доктор казал на момиченцето, че тя е приета в болница, но е необходимо да се направи спешна операция, а за това били необходими средства.\r\nИзмамниците обяснили на притесненото дете, че парите ще бъдат взети от служител на Здравната каса.\rМомиченцето събрало наличните в дома 750 лева и ги пуснало в плик през прозореца. Когато родителите му се прибрали, станало ясно, че то е станало жертва на телефонна измама.\r\nПолицаите от Районното управление в града разплели случая за броени часове. Оказало се, че парите са взето от 22-годишен велинградчанин – непознат на полицията досега.\r\nПри извършените процесуални действия той е предал цялата сума на полицейските служители.\r\nПо случая е образувано полицейско производство под наблюдението на Районна прокуратура във Велинград.\n\r\n ", "date": "2018.08.01", "title": "Измамиха и дете! Метна 750 лв. за \"счупен крак\" на мама"}
