{"url": "https://www.dnes.bg/akoshtete-vqrvaite/2018/01/25/kaji-mi-kakvo-synuvash-za-da-ti-kaja-kakvo-znachi.366158", "text": "Моментът, когато си лягаме ни кара да се отпуснем, мислейки, че ни очаква така желаната през деня почивка.\r\n \r\nТогава идва времето, в което можем да избягаме от всички притеснения в ежедневието, напрежението на работа или в училище и задълженията, които така неуморно се сипят върху главите ни ежедневно.\r\n \r\nНо понякога вместо блажена почивка ни очакват кошмари и страх и в съня. А тогава се събуждаме дори още по-уморени на сутринта.\r\nНо дали това не е начин на организма да ни покаже, че нещо не е наред? Че нещо в начина ни на живот е объркано и ни идва в повече?\r\n \r\nЕто някои от най-разпространените сънища, които показват, че стресът във вашето ежедневие е прекалено висок и трябва да намалите ангажиментите или социалните мероприятия, особено ако тези сънища се повтарят:\r\n \r\n \r\nТези сънища са от най-гадните, нали? Някой иска да ви убие или ви гони с някаква цел, а вие бягате ужасени, минавайки през тъмни гори или улици? На всичкото отгоре вместо да избягате се влачите по възможно най-бавния начин, защото някак си краката ви тежат и не можете по-бързо..\r\n \r\nПодобен сън говори за много силно притеснение за нещо в живота ви. Може би имате предстоящ изпит или някакво интервю? Или пък ви очаква важно мероприятие? Възможно е да се тревожите за някой свой близък.", "date": "2018.01.25", "title": "Кажи ми какво сънуваш, за да ти кажа какво значи"}
{"url": "https://www.dnes.bg/mish-mash/2018/01/25/nash-iliuzionist-vpechatli-makao.366182", "text": "Илюзионистът Веселин Долмов-Арсен успя да впечатли хора от различни точки на земното кълбо по време на шестмесечния си престой в азиатския Лас Вегас – Макао. Там българинът имаше честта да споделя сцената с едни от най-добрите магове в света, както и да се запознае лично с една от най-популярните певици в Китай – Чен Сиси.\r\n\"Запознах се на живо с най-добрите магьосници в света. Лично те ме научиха на много неща. Аз също успях да ги впечатля с мой фокус, успяхме да обменим опит.По време на престоя си там заснех реклама с певицата Чен Сиси, която се появяваше по големи електронни билбордове, по телевизиите и във фериботите в Хонг Конг и Макао. Когато се разхождах хората ме разпознаваха и искаха да се снимат с мен, емоцията беше наистина голяма\", споделя Арсен, учил занаята от Корли и Астор.\r\nПо време на престоя си Арсен посещава много забележителности, научава малко от езика и успява да опознае културата и начина на живот в Китай. Оказва се, че много от хората там са чували за България, като я свързват главно с киселото мляко, розите, Христо Стоичков и Димитър Бербатов.\r\nЛюбовта към магията варненецът носи от дете и успява да се реализира на сцената на голямата илюзия. Арсен има редица престижни награди и у нас, и в чужбина. Първото си отличие получава на фестивал в Солун, а последното му е от 2016 година, когато взима специална награда от IBM (international brotherhood of magicians) - най-голямото братство на магове в света.", "date": "2018.01.25", "title": "Наш илюзионист впечатли Макао"}
{"url": "https://www.dnes.bg/kino/2018/01/25/posoki-se-pokaza-pred-publika-snoshti.366151", "text": "През изминалата вечер \"Посоки\" направи своето първо представяне пред българска публика с гала-премиера в Cinema City, Paradise Mall. По червения килим преминаха Асен Блатечки, Васил Василев – Зуека, Герасим Георгиев-Геро, Добрин Досев, Ирини Жамбонас, Троян Гогов, Борислава Стратиева, Стефан Денолюбов, Николай Урумов, група \"Б.Т.Р.\", Димитър Павлов и много други. \r\nСпециален гост на премиерата беше и кметът на София, Йорданка Фандъкова, която изгледа новия филм на Стефан Командарев в компанията на екипа и актьорския състав. \"Беше изключително емоционална вечер за всички нас. Залите се оказаха тесни за желаещитре да бъдат сред първите, гледали \"Посоки\".\r\nСлед Галата успяхме да отидем до Дом на киното, където също протече предпремиерна прожекция. Видяхме пълна зала с млади хора, които бяха развълнувани от филма. Благодаря на всички, които помогнаха това да се случи\", споделя Стефан Командарев, режисьор и продуцент на филма, който беше със семейството си на събитието.\r\nОт 26-и януари новият български филм \"Посоки\" ще бъде в кината в цялата страна. И да подскажем малко от сюжета на лентата: В рамките на 24 часа в 6 софийски таксита се случват 6 истории, повлияни от абсурдите и проблемите на днешната българска действителност. Всички те са обединени от една смърт, която ще даде шанс за нов живот. \r\n Шофьорите на таксита са водещите герои, които често са най-точните свидетели на действителността, включително и от тъмната й страна. Някои от тях са принудени да бъдат психолози и терапевти, понякога спасители, други са агресори, трети са жертви. Те са част от истинския живот.\r\nОстаналите герои на тези истории са клиентите на такситата – различните лица на българското общество. Редуват се както драматични, така и комични епизоди из нощна София.Във филма, който е ко-продукция на България, Германия и Македония, участват актьорите Ирини Жамбонас, Асен Блатечки, Васил Василев - Зуека, Стефан Денолюбов, Юлиан Вергов, Васил Банов, Герасим Георгиев – Геро, Иван Бърнев, Стефка Янорова, Николай Урумов и др. Сценарият е на Симеон Венциславов и Стефан Командарев, който е продуцент заедно с Катя Тричкова.", "date": "2018.01.25", "title": "\"Посоки\" се показа пред публика снощи"}
{"url": "https://www.dnes.bg/health/2018/01/25/vkusni-plodove-koito-sa-bogati-na-jeliazo.366055", "text": "Дефицитът на желязо е един от най-често срещаните. Ако не обърнем внимание на здравето си и не променим начина си на хранене, за да подобрим стойностите на този важен минерал, сме изложени на риск от анемия. Когато нивото на желязо в тялото спада, червените кръвни клетки не могат да произвеждат достатъчно хемоглобин, което води до умора и анемия.Ето защо тялото ни се нуждае всекидневно от желязо, за да функционира правилно. Желязото също играе ключова роля при транспортирането на вода и кислород през тялото до всички органи.Освен консумацията на червено месо, ядки, сусам, спанак има някои плодове, които също могат да ни помогнат да бъдем в добра форма и здраве.Вижте кои ще ви осигурят добри количества желязо.Вкусни, сладки, фурмите винаги ни осигуряват повече енергия. В 250 г от плодовете се съдържат около 3 мг желязо. Може да ги хапвате така, да ги добавяте към вашите салати, ястия, зърнени закуски или смути рецепти.Също така, консумацията им ще ви осигури добри количества ензими и аминокиселини като рибофлавин, тиамин, фолиева киселина и витамини А и К. Фурмите са полезни за сърцето, нервната система и костите.Нарът е полезен за всички заболявания, свързани с кръвта, като дефицит на желязо или анемия. Най-добре се консумира свеж и може да се добави към почти всяка салата. Сокът от нар е освежаваща напитка, богата на желязо. Също така, малките сочни зрънца помагат при депресия, намаляват възпалението на ставите, засилват имунитета, пазят сърцето.", "date": "2018.01.25", "title": "Вкусни плодове, които са богати на желязо"}
{"url": "https://www.dnes.bg/notifikacii/2018/01/25/germaniia-franciia-na-kogo-da-zaloji-rusiia-v-evropa.366144", "text": "Макар и с незначително мнозинство (едва 56 на сто от гласовете), германските социалдемократи одобриха курса на партийното ръководство към преговори за подновяване на \"голямата коалиция\" с блока Християндемократически съюз/Християнсоциален съюз (ХДС/ХСС), което навярно ще им даде все пак възможност да участват в кабинета. Той трябва да бъде формиран до Великден, който ще се празнува от западните християни на 1 април, пише Олег Никифоров, \"Независимая газета\".\r\nПерспективата естествено крие още много подводни камъни. На първо място трябва всички членове на Германската социалдемократическа партия (ГСДП) да одобрят заключителния коалиционен документ, който се очаква да бъде подписан в резултат на започващите преговори за съставяне на федерално правителство. На предсрочен (или извънреден, както предпочитат да го наричат мнозина коментатори) конгрес ръководството на ГСДП обеща да подобри преговорните позиции на партията, при все че лидерите на ХДС/ХСС приемаха за окончателен коалиционния проектодоговор от 28 страници, уреждащ всички спорни въпроси.\r\nСоциалдемократите виждат проблеми в здравеопазването, трудовия пазар и някои аспекти от миграционната политика. Ако съдим по реакцията на Меркел след конгреса им, изглежда тя за разлика от лидера на ХСС Хорст Зеехофер е готова да склони на известни промени в приетия вече коалиционен документ.\r\nРусия безспорно се пита как да гради политиката си с оглед бъдещия германски кабинет. На първо място се очаква промените в самото правителство, засягащи външнополитическата дейност, да бъдат минимални. Самият лидер на ГСДП Мартин Шулц обясни в ред интервюта, че не би желал да влезе в новия кабинет и смята да се занимава с партийна дейност. Министър на външните работи вероятно ще стане добре познатият на Москва Зигмар Габриел.\r\nЩе има ли Русия съществено място в спектъра от интереси на новото германско правителство? Въпросът не е лесен. В коалиционния проектодоговор Русия е спомената само веднъж (както впрочем и САЩ) сред предизвикателствата, с които се сблъсква Европа и най-вече Германия. Както посочва берлинският в. \"Тагесшпигел\", \"Русия играе важна роля в световната политика (включително като икономическа сила). Но ситуацията в Украйна обременява днес политическите и икономическите отношения с Кремъл\".\r\nВестникът прави извод, че развитието на събитията в Украйна (и около Украйна) ще определи и бъдещите отношения на Русия с Европа и Германия. Това вероятно поставя на преден план задачата да се поддържа дългосрочно примирие в Югоизточна Украйна. Точно този въпрос обсъдиха преди Нова година в телефонен разговор Владимир Путин и Ангела Меркел.\r\nНо проблемът с изпълнението на Минските споразумения, които и според Меркел, и според президента на ФРГ Франк-Валтер Щайнмайер очевидно са заслуга на германската политика, все още не е намерил позитивно решение. Както Кремъл, така и Берлин се надяват да повлияят върху позициите на Украйна, Донбас и Луганск с цел да постигнат поне минимален резултат в уреждането на конфликта. Доколко е възможно това в сегашните условия, особено с оглед влиянието на американските интереси върху украинската позиция по въпроса, остава неясно.\r\nКакто личи, пълното (а може би дори частичното) изпълнение на Минските споразумения постоянно ще се отлага и това ще се отразява зле върху отношенията между двете страни. Най-вероятно даже ключовите моменти в икономическите отношения, най-вече строежът на \"Северен поток-2\" (към който Берлин проявява нескрит интерес), няма да отслабят сегашното отчуждение, породено от проблеми с украинското уреждане. \r\nНо да не забравяме, че тъкмо в ГСДП Москва има доста влиятелни привърженици и отношенията й с тях произтичат още от политиката на сближаване, вградена от изтъкнатия водач на европейската социалдемокрация Вили Брандт в концепцията му за източната политика (\"промяна чрез сближаване\"). Именно тя днес е единствена алтернатива на водената от САЩ и проатлантическите привърженици на студената война в Стария свят политика за \"промяна чрез натиск\".\r\nВ тази връзка може да очакваме фокусът на руската политика в Европа все повече да се измества към Франция. Както посочва в статия за германската медийна организация \"Дойче веле\" Щефан Зайдендорф, зам.-директор на Германско-френския институт в Лудвигсбург, новият френски президент Еманюел Макрон \"отново разиграва традиционната роля на френската дипломация, която се включва в събитията из цял свят, приемайки за предпоставка, че всички те засягат интересите на Париж и той трябва да участва в тях\". \r\nСъщевременно Москва естествено помни, че именно Макрон покани Путин за първата си среща, след като бе избран на президентския пост. Заслужава внимание и друго: дори скептично (да не кажем критично) настроената към Путин британска Би Би Си не можа да подмине факта, че \"на подиума във Версайския дворец Трианон не се усещаше напрежение като онова от 2 май 2017 г., когато Владимир Путин прие в Сочи германския канцлер Ангела Меркел. Тогава мимиката на първите лица издаваше без никакво съмнение, че разговорът е бил напрегнат и всъщност безрезултатен\".\r\nЯсно е, че френският президент не се стреми към еднолично лидерство в Европа, но ще играе значителна роля във френско-германския тандем. Точно тук е в момента шансът за Москва да гради изгодни за себе си отношения с Европа. \r\n /БТА/\r\n ", "date": "2018.01.25", "title": "Германия, Франция – на кого да заложи Русия в Европа?"}
{"url": "https://www.dnes.bg/sofia/2018/01/25/obshtinata-alarmira-vyzduhyt-v-sofiia-utre-zamyrsen.366188", "text": "На 26 януари, петък, се очаква превишение на нивата на фини прахови частици във въздуха в София, съобщиха от Столична община. \n\n\n\r\nВъзложили сме на Столичен инспекторат, съвместно с РИОСВ, да направи извънредни проверки на пунктове за вторични суровини и автосервизи за нерегламентирано изгаряне на отпадъци, а на „Пътна полиция“ при СДВР да извърши извънредни проверки на автомобилите за нивата на вредните газове и техническата изправност на системите им за преработка, отчитат от Общината.\r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.\r\nПри ходене пеша гражданите да изберат маршрут, който не е покрай големите градски булеварди.\r\n ", "date": "2018.01.25", "title": "Общината алармира: Въздухът в София утре – замърсен"}
{"url": "https://www.dnes.bg/obrazovanie/2018/01/25/gripyt-nastypva-v-404-uchilishta-v-stranata-ne-se-uchi.366149", "text": "В 404 училища в страната днес не се учи заради висока заболеваемост сред учениците, съобщи Министерството на образованието и науката.На 25 и 26 януари 121 училища в област Стара Загора ще бъдат в грипна ваканция. В област Бургас 138 училища са в грипна ваканция до 29 януари.В Софийска област няма да има учебни занятия в 98 училища. В област Видин няма да учат в 17 училища.В област Хасково няма да има занятия в 14 училища - ОУ \"Христо Ботев\" в село Крепост, ОУ \"Васил Левски\" в село Ябълково, ОУ \"Д. Матевски\" в град Меричлери, ОУ \"Христо Смирненски\" в село Радиево и десет училища в Димитровград.В област Габрово е обявена грипна ваканция за шест училища - СУ \"М. Райкович\" и ПГИ \"Рачо Стоянов\" в град Дряново, ОУ \"Проф. П. Н. Райков\", СУ \"П. Р. Славейков\" и НГПИ \"Тревненска школа\" в град Трявна, както и ОУ \"Васил Левски\" в село Плачковци.В област Кюстендил до 26 януари няма да има занятия в седем училища - ОУ \"Никола Вапцаров\", СУ \"Хр. Ботев\" и ПГ в град Бобов дол, ОУ \"Хр. Ботев\" в село Невестино, НУ \"Св.св. Кирил и Методий\" в Раждавица, ОУ \"Хр. Павлович\" и СУ \"Св. Климент Охридски\" в град Дупница.Няма да има занятия и в ОУ \"П. К. Яворов\" и в ОУ \"Св. св. Кирил и Методий\" в град Стралджа, област Ямбол, както и в СУ \"Св. св. Кирил и Методий\" в град Криводол, област Враца.", "date": "2018.01.25", "title": "Грипът настъпва, в 404 училища в страната не се учи "}
{"url": "https://www.dnes.bg/world/2018/01/25/madrid-s-merki-sreshtu-povtornoto-izbirane-na-puchdemon.366181", "text": "Правителството на Испания е взело първите предохранителни мерки срещу повторното избиране на Карлес Пучдемон за регионален премиер на Каталуния. Това заяви днес вицепремиерът Сорая Саенс де Сантамария, цитирана от Ройтерс.\r\nБившият каталунски лидер се намира в Брюксел, за да избегне арест в Испания заради обявената през октомври от него независимост на североизточната област. \r\nВ понеделник председателят на новоизбрания каталунски парламент номинира отново Пучдемон за регионален премиер.\r\n\"Текущите обстоятелства не позволяват неговото избиране\", каза Сантамария на пресконференция в Мадрид. \r\nТя подчерта факта, че срещу Пучдемон има испанска заповед за арест, и съобщи, че правителството е поискало от Държавния съвет, висш консултативен орган, да прецени дали да се оспорва в Конституционния съд номинацията на Пучдемон. Ако отговорът е положителен, КС ще бъде сезиран незабавно, заяви Сантамария.\r\nПървото гласуване за избор на премиер на каталунското правителство трябва да се състои не по-късно от 31 януари, пише БТА.", "date": "2018.01.25", "title": "Мадрид с мерки срещу повторното избиране на Пучдемон"}
{"url": "https://www.dnes.bg/cars/2018/01/25/novata-kola-kato-spoluchliva-strategiia-za-investiciia.366160", "text": "\nВ галерията ви представяме 8 такива модела.", "date": "2018.01.25", "title": "Новата кола – като сполучлива стратегия за инвестиция"}
{"url": "https://www.dnes.bg/business/2018/01/25/novi-pytishta-za-finansirane-na-inovacii-ot-es.366138", "text": "Vision 2020 Network е мрежа, която свързва технологични организации и бизнеси със средни и малки предприятия, за да си сътрудничат, да постигат иновации и да растат заедно. Нашият фокус е върху иновациите и изследванията и основно финансиране на програмите Хоризонт 2020. Това е програмата на ЕС за финансиране на иновации и изследвания. Това каза  в ефира на\"Тук наистина има сериозни възможности за финансиране - 80 млрд. евро и целта е да бъдат финансирани най-добрите хора и проекти в Европа. Нашата роля е да свържем тези хора, като целта е иновация и изследвания. Част от причината да бъдем тук, в София, е да разпознаем и открием най-добрите хора, проекти и бизнеси тук\".\"Съсредоточаваме се върху клъстери, покриващи целия спектър от иновации и изследвания, в сфери като енергийната, здравеопазването и дигиталната. Аз съм впечатлен от качеството на компаниите в София в дигиталната сфера\".Към момента имаме технологична платформа, която се казва CROWD HELIX. Нашата цел е работата й да продължи след 2020. Тя ще бъде технологичния аспект на мрежата, където хора и органидации могат да покажат профила си и да оптимизират връзките си и да осъществяват сътрудничество.\"Предизвикателството на ЕС е да отвори безупречността на хората в региони, които понякога са не толкова видими. Това е една от причините, заради които сме тук\". ", "date": "2018.01.25", "title": "Нови пътища за финансиране на иновации от ЕС"}
{"url": "https://www.dnes.bg/politika/2018/01/25/patriot-otseche-ne-sa-ni-neobhodimi-tolkova-mnogo-bolnici.366191", "text": "Толкова много болници не са необходими на България. Предстои ограничаване на болничните заведения у нас - някои ще бъдат превърнати в спешни центрове, а други ще бъдат премахнати, обяви народният представител от \"Обединени патриоти\" д-р Калин Поповски в \"Денят ON AIR\".\r\nПо думите му спешно на някои болници трябва да бъдат дадени пари, иначе ще фалират.\r\n\"Проблемът с липсата на пари в лечебните заведения ще бъде решен след 31 март - тогава ще излезе т.нар. национална здравна карта. Все още обаче около 1 млн. българи не си плащат здравните осигуровки и се лекуват за сметка на другите\", отбеляза депутатът. Според Поповски в по-малките населени места все още има злоупотреби в болниците, което ощетява държавата с хиляди левове.\r\nГостът коментира и гласувания по-рано днес вот на недоверие към правителството, внесен от БСП.\r\n\"Корупцията в България се появява много преди идването на ГЕРБ в политиката. \"Обединените патриоти\" пък по никакъв начин не могат да бъдат обвинявани, защото сме в управлението от 9 месеца. Корупционни практики в България има и трябва да се вземат спешни мерки още този мандат за тяхното ограничаване\", уточни той пред Bulgaria ON AIR.\r\nНародният представител е категоричен, че \"Обединените патриоти\" няма да гласуват \"за\" Истанбулската конвенция.\r\n\"Все още обаче не сме решили дали да подкрепим предложението на БСП - да се направи референдум \"за\" или \"против\" приемането на конвенцията\", подчерта Поповски.\r\n ", "date": "2018.01.25", "title": "Патриот отсече: Не са ни необходими толкова много болници"}
{"url": "https://www.dnes.bg/mish-mash/2018/01/25/tova-li-e-modelyt-na-bydeshteto-mehanichna-krasavica.366183", "text": "Хуманоидният женски робот София превзема модния подиум. Ликът му ще краси корицата на юбилейния брой на модното списание „Стайлист“, съобщиха редакторите му.Фотосесията на механичната красавица ще бъде заснета по повод излизането на четиристотния брой на седмичното издание. Снимките ще бъдат изцяло поверени на машини.Фотографиите и гримирането ще бъдат осъществени от дронове. На корицата ще бъде изобразена София в целия ѝ блясък – първата жена-робот с развит изкуствен интелект.С шрифта на страниците също ще се заеме умна машина. С юбилейния си брой списанието държи да напомни на читателите, че съвременните технологии се явяват за нас както възможност, така и проблем, защото ставаме все по-зависими от тях.Повече любопитни новини може да намерите на ", "date": "2018.01.25", "title": "Това ли е моделът на бъдещето? Механична красавица!"}
{"url": "https://www.dnes.bg/mish-mash/2018/01/25/volia-i-trenirovki-myje-prevyrnali-shkembeto-v-plochki.366156", "text": "Не всеки има перфектно тяло, но тези мъже доказват, че всеки може да промени външния си вид. В галерията ще видите трансформации, които са плод на много воля, тренировки и силен дух. И ако мислите все още, че тоталната промяна не е възможна, вижте тези снимки!", "date": "2018.01.25", "title": "Воля и тренировки: Мъже, превърнали шкембето в плочки!"}
{"url": "https://www.dnes.bg/notifikacii/2018/01/25/dobriiat-evropeiski-syiuz-minava-prez-federalizaciia.366128", "text": "Новата външна политика на правителството на Германия, което предстои да бъде съставено, вероятно ще бъде продължение на политиката на предишното правителство. Това каза Даниел Кадик, ръководител на регионалното представителство на германската фондация Фридрих Науман, в ефира на  \"Видяхме как се сближиха Макрон и Меркел. Така че те ще се борят за рефомиране на ЕС, но в крайна сметка ще трябва да видим що за реформа ще биде това и от какво ще се нуждае този съюз. Добрият съюз минава през федерализацията - принципът на субсидиарността, опитът да се решат нещата на най-ниско ниво, като се прилагат в същото време едни и същи правила навсякъде. България трябва да прилага същите правила, като Полша, Германия трябва да прилага същите правила, като Германия. Ако има различни измерители в различните държави, това е нечестно и ЕС няма как да функционира по този начин\".\"Социалдемократите ще са за една по-силна интеграция, а консерваторите ще искат въздържана бъдеща интеграция, защото България говори в момента за интеграция на Западните Балкани\".Защо Меркел в най-сложния момент от коалиционните преговори в Берлин реши да посети България?\"Меркел много интензивно пътува в Европа и иска отново да затвърди колко важна е за нея Европа. Вторият отговор е, че в неделя започва партийният конгрес на Социалдемократите, а това е вероятно бъдещият партньор на г-жа Меркел и може би тя иска малко да се отдръпне от играта и от светлината на прожекторите, когато става дума за вътрешна политика. Третата причина е, че е наистина много важно да се подкрепи България в момента, защото тя за пръв път председателства ЕС, а това е свързано с много предизвикатества. Има много въпроси, по които България ще говори от името на ЕС и страната се нуждае от подкрепа. Борисов и Меркел са от едно партийно семейство, така че това е възможност за г-жа Меркел да посети своя партиен приятел\".", "date": "2018.01.25", "title": "Добрият Европейски съюз минава през федерализация"}
{"url": "https://www.dnes.bg/notifikacii/2018/01/25/v-davos-trymp-shte-sdyvche-svetovniia-elit-ili-shte-go-uhajva.366108", "text": "Президентът на САЩ Доналд Тръмп пристига днес в Давос, където световният икономически елит се пита дали няма да се окаже сдъвкан под мотото \"Америка на първо място\" (\"America First\") или обратното - да бъде ухажван от вечно непредвидимия американски държавен глава, съобщи Франс прес.\r\nУчастниците в Световния икономически форум обаче ще трябва да почакат до утре, за да чуят речта на милиардера, потеглил тази нощ за Давос от авиобазата в Андрюс, в предградията на Вашингтон.\r\n\"Скоро ще бъда в Давос, в Швейцария, за да разкажа на света до каква степен Америка е прекрасна и в какво добро състояние е. Нашата икономика сега полита нагоре и с всичко, което правя, може само да става все по-добре. Страната ни най-сетне отново ПЕЧЕЛИ!\", написа Тръмп в Тwitter малко преди да се качи на хеликоптера на път към летището.\r\nНякои от неговите хора вече са на терена в Давос.\r\n\"Това пътуване се основава на програмата \"Америка на първо място\", но Америка на първо място означава да се работи с останалия свят\", увери вчера министърът на финансите на САЩ Стивън Мнучин. \"Президентът Тръмп защитава американските интереси, както други ръководители защитават техните\" интереси, допълни министърът.\r\nПътуването на президента и неговия щаб, решено в последния момент, постави на изпитание екипите в Белия дом, които трябваше да открият малкото все още свободни места за нощувки в заснежените швейцарски Алпи, след краткото спиране на дейността на американската администрация.\r\nФренският президент Еманюел Макрон заяви снощи в интервю за швейцарската радио-телевизионна компания RTS, че много е притискал американския си колега да отиде на форума в Давос. Той съобщи също, ще посети Съединените щати през април по покана на Тръмп.\r\nПървият американски президент след Бил Клинтън, който посещава Световния икономически форум в Давос, е очакван със смесени чувства в швейцарския курорт, отбелязва АФП.\r\nПриетата наскоро данъчна реформа в САЩ, с която съществено се намалява корпоративното облагане, силното покачване на котировките на Уолстрийт и солидният растеж на Съединените щати могат само да се харесат на банкерите и ръководителите на компании.\r\nНо протекционистките изказвания на Тръмп и неуместните му изявления по чувствителни геополитически въпроси рязко се различават от консенсусния тон на диалога в Давос, където кръглите маси за ползата от свободната търговия се редуват с благотворителни инициативи.\r\nЗатова сега всички се питат какъв ще бъде костюмът, който ще носи американският президент днес и утре. Този на бившия бизнесмен, който умее да говори на компаниите? Или този на злостния Доналд Тръмп, смаял Общото събрание на ООН миналия септември?\r\nНякои от последните американски инициативи изглеждат показателни като обявените в понеделник високи мита за вноса на някои стоки от Азия, сред които китайските слънчеви панели. \r\n /БТА/\r\n ", "date": "2018.01.25", "title": "В Давос: Тръмп ще сдъвче световния елит или ще го ухажва?"}
{"url": "https://www.dnes.bg/balkani/2018/01/25/siriia-i-kakvo-e-maslinova-klonka-po-turski.366126", "text": "Военната операция \"Маслинова клонка\" срещу кюрдите в Сирия не е изненадваща. Това каза международният анализатор Мартин Табаков в ефира на \"Самото име на операцията бе обяснено от турския премиер по много любопитен начин - маслината била референция за защита и протекция за местното население, а клонката била евфемизъм на пръчката, която щяла да остане за терористите или за това, което Анкара разбира под терористи кюрди и ислямска държава. друг е въпросът дали подобно слагане на общ знаменател на кюрди и ислямска държава е коректно\".Това, което провокира турската държава, бе, че по-рано този месец САЩ обавиха, че подготвят и тренират кюрдски и арабски бойци в Северна Сирия, които заедно да направят нещо като граничен контрол. Става дума за общо 30 000. Тази протоармия бе разбрана от Анкара като пряк риск за тяхната национална сигурност. Това може би преля чашата на Турското търпение и те навлязоха в този регион.Щеше ли да предприеме тези действия Ердоган, ако нямаше картбланш от Русия? Защо Русия се съгласява на тези действия, след като тя като цяло подкрепя кюрдския фактор в региона?\"Руската държава се опитва да балансира все по-голямото иранско влияние в Сирия, прокарвайки турско такова. От друга страна за Русия винаги е добре дошло вкарването на напрежение между Турция и САЩ, което се случва посредством кюрдския фактор. Не на последно място Москва наказва кюрдите, заради нарастващото военно сътрудничество, което те имат със САЩ\".Какви са шансовете за една бъдеща среща между Ердоган и европейските лидери във Варна? Как оценява Турция приоритетите на българското председателство? Трябва ли да очакваме развръзка от срещите в Давос по отношение на разрешаването на казуса с името на Македония? Кой има по-добър подход спрямо Скопие - София или Атина? Ще успее ли наистина форумът в Давос да възвърне блясъка си и как би могло да се случи това? Какви са най-големите рискове, свързани с външната политика на Тръмп? С изстиването на физическата територия, която ИДИЛ владееше, ще изчезне ли тероризмът като нагласа, логистика и  организация или ще стане дори по-трудно уловим?  ", "date": "2018.01.25", "title": "Сирия и какво е Маслинова клонка по турски"}
{"url": "https://www.dnes.bg/zvezdi/2018/01/25/i-deivid-kopyrfiild-popadna-v-seks-kapana.366179", "text": "Известният илюзионист Дейвид Копърфийлд е обвинен в сексуално посегателство, и то само няколко часа, след като в обстойно изявление той е засвидетелствал подкрепата си за движението #Аз също и жертвите на сексуален тормоз, съобщава БТА.\r\nВ изявлението, публикувано на страницата му в Twitter, 61-годишният Копърфийлд разкрива как животът му се е \"преобърнал наопаки\", след като преди повече от десет години срещу него са отправени \"изфабрикувани гнусни обвинения\" в сексуално посегателство.\r\nСпоред жената, обвинила илюзиониста през 2007 г., той е упражнил сексуален тормоз над нея в дома си на Бахамите. Срещу Копърфийлд тогава не са повдигнати обвинения. Впоследствие предполагаемата му жертва е арестувана заради фалшиви обвинения в сексуално посегателство срещу друг мъж.\r\nСпоред изявлението на Дейвид Копърфийлд движението #Аз също е важно и значимо, и е трябвало да се зароди още преди време. \"Представете си обаче какво е човек да вярва в движението и същевременно да е бил жертва на фалшиви публични обвинения в миналото\", пише той, преди да отправи призив към всички, възнамеряващи да говорят за сексуален тормоз, първо да обмислят внимателно действията си и да не бързат с преценките.\r\nЯвно предусещайки, че към него ще бъде отправено ново обвинение, Копърфийлд казва: \"Въпреки че се задава буря, аз се надявам движението #Аз също да преуспее\". Часове след изявлението му, в интервю за сайта Wrap, Бритни Люис, бивша моделка, прехвърлила 40-те, е отправила обвинение, че през 1988 г., когато е била 17-годишна, Копърфийлд я е упоил и е упражнил сексуален тормоз над нея.\r\nСпоред твърденията на Люис с илюзиониста са се срещнали на състезание за модели, на което той е бил съдия. След това Копърфийлд я е поканил на шоу в Калифорния, след което я завел на бар. В заведението тийнейджърката е забелязала, че илюзионистът сипва нещо в чашата. \r\nБритни Люис разказва, че й е \"причерняло\", но си спомня, че се е озовала в хотелска стая, където Копърфийлд е започнал да я целува, да притиска лицето си към тялото й и да сваля дрехите й. На другия ден той й казал, че не се е стигнало до проникване.\r\nМагът дори я накарал да напише писмо тогава, с което да потвърди, че е добре. Бритни Люис допълва, че след като през 2007 г. Дейвид Копърфийлд е бил обвинен в сексуално посегателство и разследван, е съобщила за собствения си случай, но жалбата й така и не е получила отклик.", "date": "2018.01.25", "title": "И Дейвид Копърфийлд попадна в секс капана"}
{"url": "https://www.dnes.bg/politika/2018/01/25/radev-za-reakciite-ot-parlamenta-az-ne-obijdam-a-konstatiram.366187", "text": "Президентът Румен Радев заяви, че думите му към парламента по време на отчета му за първата година от встъпването в длъжност не са били обида, а констатация.\r\nНяма да коментирам реакции. Аз не обиждам, а констатирам, заяви пред журналисти Радев, попитан дали е очаквал такава остра реакция от Народното събрание на констатацията му, че парламентарната демокрация е атрофирала. \n\n\n\r\nРадев отбеляза, че като президент отчита и анализира това, което се случва в държавата. \"Това, което засяга всички български граждани. Това е мой дълг\", подчерта президентът.\r\nПо-рано днес държавният глава и върховен главнокомандващ на Въоръжените сили прие на \"Дондуков\" 2 председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев.\r\nПо време на срещата бяха обсъдени актуални теми от дневния ред на Общата политика за сигурност и отбрана на ЕС. Акцент бе поставен върху необходимостта от реализиране на Постоянното структурирано сътрудничество и възможностите, които предоставя Европейският фонд за отбрана.\r\n\"Тези инициативи способстват за изграждането и поддържането на ключови отбранителни способности, отчитайки високите технологични постижения, което гарантира дълготрайна сигурност и стабилност на държавите-членки на ЕС\", посочи президентът Радев. Двамата обсъдиха и ролята на Военния комитет на ЕС в развитието на отбранителните способности, както и работата му за синхронизиране на Процеса на отбранително планиране в НАТО и Годишния координиран преглед на отбраната в ЕС.\r\nГенерал Костаракос даде висока оценка на българското участие в мисии и операции на ЕС, както и на приноса на страната ни към бойната група \"Хелброк\".", "date": "2018.01.25", "title": "Радев за реакциите от парламента: Аз не обиждам, а констатирам"}
{"url": "https://www.dnes.bg/notifikacii/2018/01/25/briuksel-s-6-nakazatelni-proceduri-sreshtu-bylgariia.366172", "text": "Европейската комисия обяви днес, че започва или придвижва напред общо шест наказателни процедури срещу България за неспазване на европейското право.\r\nСред тях е и искане, изпратено днес до Европейския съд в Люксембург за налагане на ежедневна глоба от по 22 226 евро за затова, че правителството не е информирало Европейската комисия за  пълното адаптиране на националното законодателство към Директивата за намаляване на разходите за високоскоростни мрежи. Това е трябвало да стане до септември 2016 г.\r\nЕвропейската директива за високоскоростните мрежи изисква, когато се планира нова инфраструктура – пътища, водопроводи, топлопроводи или се правят ремонти на съществуващи, да се включва и поставянето на кабели за интернет, за да се намалят разходите. Брюксел е изчислил, че 80% от парите за поставяне на оптични кабели отиват за откопаване и закопаване на пътищата, под които те минават.\r\nС днешното си решение Брюксел придвижва напред няколко стари наказателни процедури заради неполучени удовлетворителни отговори от София на свои по-ранни предупреждения.\r\nПоследна възможност се дава по изискването да се разделят производителите от доставчиците на енергия и да се засилят правомощията на националния енергиен регулатор ДЕКЕВР. Еврокомисията смята, че поправките в българското законодателство, свързани с прилагането на Третия енергиен пакет и на Директивата за природния газ, са погрешни и не следват духа на европейското право. По-специално Комисията смята, че избраните модели за отделяне на собствеността върху тръбите, от тази да преносителите и разпределите на газ, са погрешни. Еврокомисията намира за неправилни и българските разпоредби, които дават възможност на газовите оператори да отказват свързване с извинението, че нямат капацитет да приемат повече клиенти.\r\nНа последната права преди внасяне на съдебен иск пред Европейския съд на ЕС е и наказателната процедура за промените в регламентирането на финансовите услуги. Еврокомисията намира, че Директивата за пазарите и финансовите инструменти не е приложена изцяло в България. Тази европейска директива изисква фондовите и стокови борси да бъдат по-прозрачни и да се отреже достъпът за търговия с финансови инструменти извън регламентираните пазари. По-специално се иска да се уреди въпросът с получаването и предоставянето на такси, комисионни и други парични и непарични облаги от страна на финансовите институции към техните клиенти. ЕС реши да поправи правилата след финансовата криза, която беше причинена отчасти и от слабата регулация на финансовите пазари. Тази директива е трябвало да бъде приложена у нас до април 2016 г.\r\nНов ход е даден и на наказателната процедура за несъответствието на българското законодателство на изискванията за прилагане на европейската заповед за разследване по наказателни дела. По силата на тази заповед българските власти трябва да третират по еднакъв начин молбите на разследващите органи от европейските държави за предоставяне на доказателства, както тези, които идват от българското следствие. Поправките в НПК за изравняването им е трябвало да бъдат направени до май 2017 г. Заповедта за разследване е следващ етап след европейската заповед за арест, която ЕС възприе, за да облекчи борбата с тероризма и престъпността.\r\nПравосъдното министерство получава „честитка“ и по неприлагането в българското право на Директивата за правото на достъп до адвокат. Според европейското законодателство всеки, заподозрян в престъпление, има право на справедлив процес и на защита от служебно назначен адвокат.\r\nПо четирите наказателни процедури Еврокомисията дава срок на правителството да се поправи до 2 месеца, след което ще подаде иск пред европейския съд.\r\nНова наказателна процедура е открита срещу начина, при който у нас се регистрират защитени храни и селскостопански продукти. Еврокомисията установява, че в България се прилагат правила от 1999 г., които е трябвало да бъдат отменени при влизането на страната в ЕС преди 11 г, или най-късно до 2008 г. Това не е станало. България трябва да защитава националните си марки на европейско ниво, а не да ги брани протекционистично само у нас, казва Еврокомисията.\r\n ", "date": "2018.01.25", "title": "Брюксел с 6 наказателни процедури срещу България"}
{"url": "https://www.dnes.bg/sport/2018/01/25/koi-shte-ni-predstavia-v-piongchang-vladimir-zografski-ski-skokove.366169", "text": "Dnes.bg продължава да ви представя родните олимпийци, които ще се състезават за страната ни на предстоящите зимни олимпийски игри в Пьонгчанг. \n\nВладимир Зографски е роден на 14 юли 1993 година в Самоков и е единственият българин в ски скоковете. Най-големият успех 24-годишния самоковчанин е от 2015 г., когато печели златен медал на Зимната Универсиада на шанцата в Щръбске Плесо, Словения.\r\nВ стартовете за Световната купа по ски скокове през сезон 2010/11 постига страхотни резултати, между които 16-то място в Оберстдорф и 19-то място в Гармиш-Партенкирхен. През сезон 2011/12 заема осмото място на голяма шанца на състезанието в Лилехамер. През следващия сезон, 2012/13, заема десетото място на голяма шанца в Енгелберг, Швейцария.\r\nЗографски има успехи и на световни първенства. През януари 2010 на шампионата на планетата по северни дисциплини за младежи в Хинтерцартен се класира на седмо място, след като е трети в първия скок. На Световното първенство за младежи в Отепаа, Естония през януари 2011 печели златен медал. По този начин става първият български ски-скачач, постигал това.\r\nЗа него това ще е втора Олимпиада след Сочи 2014. На малката шанца не успя да преодолее квалификациите, а на голямата шанца се класира на 47-мо място, което се оказа недостатъчно за втория финален скок.\r\n", "date": "2018.01.25", "title": "Кой ще ни представя в ПьонгЧанг? Владимир Зографски, ски скокове"}
{"url": "https://www.dnes.bg/health/2018/01/25/kakvo-izdava-zenicata-za-zdraveto-na-chovek-v-bezsyznanie.366122", "text": "По филмите винаги, когато някой изгуби съзнание и припадне, ако се появи лекар или парамедик на първо време проверяват дали пострадалият има пулс. На второ, се заемат да му светят в очите и да гледат зениците. Тази груба намеса в личното пространство или ще свести жертвата, ако ли не – ще помогне на здравния работник да оцени състоянието му.Очевидно реакциите на зеницата на светлина и изобщо промените в нея са важен индикатор за състоянието на човек и могат много да помогнат, ако самият човек е загубил съзнание и не може сам да каже какво го е сполетяло. Но извън тези трагични събития, дори и в „мирно“ време, зеницата сама по себе си е достатъчно любопитно явление в човешкото тяло.  Зеницата, често наричана още и пупила, не представлява някаква тъкан, образувание или орган в тялото, а напротив – липсата на тъкан. Тя е просранствено понятие и отразява един променящ се по големина отвор, ограден от вътрешния кант на ириса (цветната част на окото). За запознатите с фотографската техника, бихме могли да кажем, че устройството на очната ябълка донякъде може да се оприличи на това на черната камера на фотоапарата, а зеницата - играе ролята на бленда. Получаването на изображението зависи от количеството светлина, което постъпва върху филма, или – в живия еквивалент – ретината. Трудно бихме повярвали, че структура с толкова непретенциозни характеристики ще се ползва за основен диагностичен метод за здравословното състояние на човек в безсъзнание. И все пак това е факт.  ", "date": "2018.01.25", "title": "Какво издава зеницата за здравето на човек в безсъзнание? "}
{"url": "https://www.dnes.bg/football/2018/01/25/transferyt-na-neimar-v-real-madrid-zavisi-ot-edno-uslovie.366168", "text": "Трансферът на Неймар от ПСЖ в европейския клубен шампион Реал Мадрид зависи от едно условие.Според авторитетното издание Goal.com, президентът на френските богаташи Насър-Ал Хелаифи ще се съгласи да продаде бразилската звезда на \"кралския клуб\" единствено при триумф в Шампионска лига. Интересното е, че двата отбора са съперници на 1/8-финалите в турнира, като първият мач ще се играе в Мадрид на 14 февруари, а реваншът е насрочен за 6 март. Неймар вече не се чувства щастлив на \"Парк де Пренс\" след поредния скандал с Единсон Кавани. Двамата отново се спречкаха кой да изпълнява дузпа по време на разгрома с 8:0 над Дижон, като бившият ас на Барселона застана зад бялата точка и се разписа за четвърти път в мача. Поведението му предизвика бурни освирквания от феновете на ПСЖ, които започнаха да скандират името на уругваеца. Кавани се нуждаеше от още едно попадение, за да се превърне в голмайстор №1 на \"принцовете\" за всички времена. Флорентино Перес пък не крие интереса си към Неймар и в негово лице вижда идеалния заместник на Кристиано Роналдо. В момента Реал се намира в тежка криза и се очаква през летния трансферен прозорец босът на \"белия балет\" да създаде нов отбор, наречен \"галактикос\". Освен Неймар, в полезрението му са още Еден Азар от Челси и някого измежду Роберт Левандовски (Байерн Мюнхен) и Хари Кейн (Тотнъм). ", "date": "2018.01.25", "title": "Трансферът на Неймар в Реал Мадрид зависи от едно условие"}
{"url": "https://www.dnes.bg/obshtestvo/2018/01/25/otnovo-protesti-v-zashtita-na-pirin.366189", "text": "В няколко български града тази вечер се проведе шести пореден протест в защита на Национален парк \"Пирин\".\r\nНай-многолюден той е в столицата София, а недоволството е заради решението на правителството за промяна на плана за управление на национален парк \"Пирин\".\r\nСпоред протестиращите, въпреки уверенията на правителството, промените отварят вратата  към мащабно строителство в парка. \r\nВ София протестът тръгна от пл. \"Независимост\", като премина и по бул. \"Дондуков\". Шествието продължава и в момента.", "date": "2018.01.25", "title": "Отново протести в защита на Пирин"}
{"url": "https://www.dnes.bg/akoshtete-vqrvaite/2018/01/25/a-sega-3-idei-za-strahoten-sveti-valentin.366159", "text": "Ако сте романтични почитатели на Свети Валентин, вероятно ви се иска да отбележите празника дори и да не ви се занимава със сложни планове и приготовления на 14-ти февруари, или особено ако коледните празници са ви оставили без стотинка.\r\n \r\nАко сте късметлии и имате с кого да празнувате, винаги е по-добре да обсъдите плановете предварително, особено ако сте нова двойка и всеки от вас иска да впечатли другия.\r\n \r\nДългогодишните двойки, който вече са минали през всичките цветя, бонбони и вечери няколко пъти, може би биха предпочели нещо-по релаксиращо като вариант за вечерта.\r\n \r\n \r\nКласика. Направете си нещо вкусно заедно. Дори да не можете да готвите това е моментът да опитате с нещо лесно, защото ще бъде забавно. Изберете хубав филм, който и двамата обичате или опитайте с нещо ново и помислете за малка изненада, която да поднесете на любимия.", "date": "2018.01.25", "title": "А сега... 3 идеи за страхотен Свети Валентин"}
{"url": "https://www.dnes.bg/notifikacii/2018/01/25/14-godishen-prebi-i-ograbi-diado-v-momino-selo.366166", "text": "14-годишно момче преби и ограби дядо в Момино село, съобщиха от полицията в Пловдив.Непълнолетният извършител е арестуван за 24 часа.\r\nТийнейджърът нахлул във вторник в дома на свой 77-годишен комшия. Момчето нанесло на възрастния мъж няколко удара, след което го ограбил и избягал.\r\nПо случая е образувано досъдебно производство.", "date": "2018.01.25", "title": "14-годишен преби и ограби дядо в Момино село"}
{"url": "https://www.dnes.bg/notifikacii/2018/01/25/falshivite-novini-na-trymp-oryjie-na-avtoritarni-lideri.366120", "text": "От встъпването си в длъжност Доналд Тръмп популяризира понятието \"фалшиви новини\", като го използва, за да критикува неблагоприятните новини в традиционните медии, медийните организации, а в един случай дори отделен човек.\r\nНо откакто Тръмп привлече общественото внимание към това понятие, то започна да се заимства и от различни лидери по света, особено от тези, които са начело на авторитарни режими, пише Адам Габат, в. \"Гардиън\".\r\nМакар Тръмп да твърди, че е измислил израза \"фалшиви новини\", и да се хвали, че това е \"един от най-великите термини, които е предложил\", той съществуваше преди президента и се използваше за описване на умишлено заблуждаващи и в някои случаи напълно измислени новинарски истории.\r\nНо с използването на \"фалшиви новини\" за описване на всякакъв вид отрицателно медийно отразяване Тръмп помага на страни - от Венецуела през Сирия до Мианма - да оправдават жестокости и нарушения на човешките права. Ето някои примери.\r\n\r\nВенецуелското правителство контролира голяма част от медиите в страната, а местните лидери са критикувани по света, че посягат на демократичните свободи във Венецуела.\r\nПрез юли 2017 г. Мадуро в интервю за руския пропаганден инструмент RT премина в атака. \"Фалшивите новини\" бяха негово оръжие.\r\n\"Венецуела е подложена на тормоз от световните медии, които обсаждат (страната). (Те) разпространяват множество фалшиви версии, множество лъжи. Именно това наричаме днес \"фалшиви новини\", нали? (Настъпва) епохата на постистината\", заяви Мадуро за телевизия RT.\r\n\r\nАсад е отговорен за някои от най-тежките нарушения на човешките права в съвременната история и е принудил шест милиона души да избягат от страната си.\r\nПрез февруари \"Амнести интернешънъл\" заяви в доклад, че сирийското правителство е убило най-малко 13 000 души във военен затвор между 2011 и 2015 г. Асад оспори доклада.\r\n\"В днешно време можете да скалъпите всичко\", заяви Асад за \"Яху нюз\". \"Ние живеем в епохата на фалшиви новини.\"\r\nСтраната е обвинявана в \"етническо прочистване\" заради нападението й срещу рохингите. Над 600 000 рохинги са избягали от щата Ракхайн, на западното крайбрежие на Мианма, а армията на страната е обвинявана в убийства, масови изнасилвания и палежи.\r\nЩатът Ракхайн заимства езика на Тръмп, за да опровергае твърденията.\r\n\"Няма такова нещо като рохинги\", заяви през декември служителят в министерството на сигурността на щата Ракхайн У Кяу Сан Хла, цитиран от \"Ню Йорк таймс\". \"Това са фалшиви новини.\"\r\nПрез март 2017 г. китайското правителство, известно с рестриктивния си подход към свободата на медиите, заимства понятието на Тръмп, за да оспори твърденията на китайски правозащитник, че полицията е изтезавала друг активист.\r\n\"Тези истории по същество са фалшиви новини\", заяви управляваната държавната информационна агенция Синхуа в материал на английски език.\r\nУебсайтът на външното министерство има цял раздел, който използва за дискредитиране на новинарски съобщения. Тези съобщения са предимно на западни информационни средства, включително Си Би Ес, Си Ен Ен и \"Вашингтон пост\".\r\nМинистерството поставя голям червен надпис \"фалшиво\" върху скрийншотове на тези съобщения, интерпретирайки по свой начин приказките на Тръмп за фалшиви новини.\r\n\r\nСтотици хора бяха ранени в Каталуния през октомври, когато испанската полиция нахлу в избирателни секции, за да предотврати произвеждането на каталунския референдум за независимост. Видеозаписи показаха как полицаи ритат хора, които се опитват да гласуват, и ги удрят с палки.(Отговорът на Дастис: \"Не казвам, че всички кадри са фалшиви, но някои от тях са, а има множество алтернативни факти и фалшиви новини.\"/БТА/\r\n ", "date": "2018.01.25", "title": "\"Фалшивите новини\" на Тръмп – оръжие на авторитарни лидери"}
{"url": "https://www.dnes.bg/politika/2018/01/25/mvr-shefyt-postignahme-napredyk-s-ogranichavaneto-na-migrantite.366190", "text": "Постигахме значителен напредък за ограничаване на миграционния натиск от Турция към България главно заради добрите отношения на премиера Бойко Борисов и турския президент Реджеп Ердоган, обяви вътрешният министър Валентин Радев на съвместен брифинг с еврокомисарят по миграция и вътрешен ред Димитрис Аврамопулос след неформалния Съвет \"Правосъдие и вътрешни работи\" провел се днес в София.\r\nСпоред статистика, представена от самия министър, през 2015 г. общо 90 000 мигранти са опитали да влязат в страната ни от Турция, а за миналата година бройката е 9 000.\r\nСпоред Радев, освен приятелството на премиера и Ердоган, фактор са били и стената на границата, както и добрата работа на полицията, граничарите и армията. Вътрешният министър  застъпи тезата, че Европа не може да се справи сама с миграцията и че трябва да потърси помощ отвън. Това била и причината да се обсъди на съвета темата за взаимодействие с трети страни и страни по произход на бежанците.\r\nРеформата на Общата европейска система за убежище и предложенията на българското председателство получиха подкрепа, обяви още вътрешният министър. Радев допълни, че работата по реформата ще продължи на експертно ниво и до края на месец юни трябва да се приеме от държавите-членки на ЕС. \r\nОт своя страна еврокомисарят по миграция Димитрис Аврамопулос поздрави българските власти за отличния начин, по който се е провело заседанието, чиито председател е България. \"Очаквах да е труден съвет, но беше ползотворен“, отчете той.\r\nЕврокомисарят заяви още, че декларацията ЕС-Турция работи и се изпълняват поетите обещание, като допълни, че сделката за мигрантите трябва да се подкрепя и да бъде жива. По думите му сътрудничеството между ЕС и Турция работи чудесно и от страна на държавите-членки всички обещания са изпълнени. \r\nАврамопулос заяви, че вече са платени 1,85 млрд. евро за 72 проекта, а останалите средства ще бъдат изплатени до края на годината, при същите условия, както при първия транш на средства.\r\n ", "date": "2018.01.25", "title": "МВР шефът: Постигнахме напредък с ограничаването на мигрантите"}
{"url": "https://www.dnes.bg/obrazovanie/2018/01/25/500-vodeshti-ruski-vuz-a-priemat-bezplatno-nashi-studenti.366153", "text": "Около 500 водещи руски университети с над 600 специалности участват в програмата RUSSIA.STUDY, предлагаща прием за безплатно образование за чуждестранни студенти в Русия.Програмата е предназначена за 15 000 студенти от цял свят, както и за български студенти, като квотите за броя на кандидатите се увеличава през годините, съобщи на пресконференция в Руския културно-информационен център (РКИЦ) Роберт Шестаков - представител на Министерството на образованието и науката на Руската федерация у нас.Квотата, определена за прием на български студенти по програмата, се увеличава. През 2013 г. квотата е включвала 50 българи, през 2014 г. - 100, през 2015 г. - 150, през 2016 г. - 190, а през 2017 г. - 208 наши студенти.През 2017 г. 670 българи са проявили интерес към програмата и са се регистрирали на портала RUSSIA.STUDY, като в конкурса трима са се състезавали за едно място. Така през миналата учебна година 236 български кандидати са приети в руски университети при квота за 208 души, разказа Шестаков.Обучението по програмата е напълно безплатно за българските студенти и е за сметка на бюджета на Руската федерация, каза Константин Пеев - ръководител на отдела \"Наука и образование\" в РКИЦ. Той обясни, че всеки студент, приет по програмата, получава държавна стипендия от руското правителство.\"Приетите чужди студенти се настаняват в общежитие, което е на цена от 100 до 400 рубли, колкото е цената на една кока-кола или на едно кафе в Берлин, Лондон или Мадрид\", посочи Пеев. По думите му най-голям е интересът към специалностите - международни отношения, икономика, мениджмънт, право, авиостроене, психология, медицина.Кандидатите за прием по програмата се регистрират на портала RUSSIA.STUDY. Необходимите документи за кандидатстване са диплома за средно образование или академична справка за учениците в 12-и клас, две медицински свидетелства, международен паспорт и заявление - анкета с личните данни и желаните специалности.Всеки кандидат-студент има право да си избере шест университета, но не повече от два във федерален окръг, а в Русия има седем федерални окръга. Москва и Санкт Петербург имат статут на федерален окръг.Обучението в руските университети е класическо, стандартно, като за бакалавър обучението е четири години, в осем семестъра. За магистратура се учи две години, или четири семестъра, а за аспирантура - три години, или шест семестъра.В България има над 60 000 възпитаници на съветските и руските университети във всички научни области, каза Константин Пеев, цитиран от БТА.", "date": "2018.01.25", "title": "500 водещи руски ВУЗ-а приемат безплатно наши студенти"}
{"url": "https://www.dnes.bg/science/2018/01/25/idva-li-ni-redyt-kitaiski-ucheni-kloniraha-dva-makaka.366103", "text": "Китайски учени са успели да клонират два дългоопашати макака, използвайки същата техника, благодарение на която преди две десетилетия видя бял свят клонираната овца Доли, съобщава агенция Ройтерс.\r\nПо този начин специалистите преодоляват техническа бариера, която може да доведе до клонирането на човешки същества.\r\nИдентичните близнаци Чжун Чжун и Хуа Хуа се родиха съответно преди осем и шест седмици. \r\nТова са първите примати, клонирани от неембрионална клетка. \r\nКлонирането е било получено по метода на соматичния клетъчен ядрен трансфер. Той се състои в пренасянето на ядрото на клетката, включително и на нейното ДНК, в яйцеклетка, чието ядро е премахнато.\r\nИзследователите от шанхайския Институт по неврология към Китайската академия на науките изтъкнаха, че тяхното постижение ще помогне да бъдат изучени болестите при генетично еднородните маймуни. \r\nНо те са на прага и на клонирането на човешки същества.\r\n\"Тъй като и хората са примати, вече е преодоляна техническата бариера за клонирането и на човешкия вид“, заяви Мумин По, един от участниците в проекта. Една от причините да преодолеем тази бариера бе желанието ни да произведем животински образци, които да са полезни за медицината и за човешкото здраве. Но ние нямаме никакво намерение да приложим този метод за клонирането на хора!\"\r\nГенетично идентичните животни са много полезни за научноизследователската дейност, тъй като факторите, причиняващи генетична вариативност, характерни за неклонираните екземпляри, значително усложняват експериментите. Идентични животни могат да бъдат използване за тестване на нови лекарства за редица болести преди клиничното им приложение./БТА/", "date": "2018.01.25", "title": "Идва ли ни редът? Китайски учени клонираха два макака"}
{"url": "https://www.dnes.bg/zvezdi/2018/01/25/bez-obrabotka-sekssimvolyt-kim-kardashiian.366180", "text": "Папарашки снимки на Ким Кардашян от Малибу потресоха феновете, които си задават въпроса \"Това ли е прословутият секссимвол?\".Риалити звездата се разходи по плажната ивица, облечена, или по-скоро съблечена, в тоалет, разкриващ пищният бюст и задните части. Но визията няма нищо общо с натруфените и обработени кадри на фотосесиите ѝ, както и в социалните мрежи.Изключително дръзката ѝ визия не оставя много на въображението и разкрива Ким както майка я е родила. А гледката определено не е секси.Междувременно тръгнаха слухове, че Ким Кардашян и Кание Уест са се обърнали отново към сурогатна майка, за да се сдобият с четвърто дете.Ким не чака дълго и написа на страницата си в Twitter – „Фалшива новина“, с което стана ясно, че подобно желание двамата засега не изпитват.На 15 януари 2018 г. Ким и Кание приветстваха на бял свят своето трето дете, което бе износено от сурогатна майка. Ким неведнъж е казвала, че това не е било лесно за нея.Тя искала през цялото време да е с нея, за да следи как се развива нейното бебе. По медицински причини Ким не го износи.Засега двамата родители не бързат да показват малкото, чието име е Чикаго Уест. Говори се, че риалити звездата ще иска баснословна сума за снимка на новородената си дъщеря.Още новини за звезди четете на ", "date": "2018.01.25", "title": "Без обработка: Секссимволът Ким Кардашиян"}
{"url": "https://www.dnes.bg/world/2018/01/25/trymp-haresa-davos-razmaha-pryst-na-palestincite.366186", "text": "Президентът на САЩ Доналд Тръмп заяви при пристигането си на Световния икономически форум в Давос, че носи послание на \"мир и благоденствие\", предаде Асошиейтед прес. \r\nТой стана първия действащ президент на САЩ, участвал в икономическия форум, след Бил Клинтън през 2000 г. На въпрос харесва ли му Давос, Тръмп отговори в свой стил: \"Страхотен е!\" \r\nАктивисти от швейцарската група \"Кампакс\" обаче бяха окачили на планински склон голям транспарант с текст \"Тръмп не е добре дошъл!“. Въпреки че мястото е сравнително отдалечено от Давос, от организацията се надяват, че транспарантът ще привлече вниманието на адресата.\r\nВ кулоарите на форума в швейцарския алпийски курорт Тръмп се срещна с британския премиер Тереза Мей, като се очакваше да обсъди с нея конфликта в Сирия, опитите на САЩ да ревизират сделката за ядрената програма на Иран и заплахата от Северна Корея. \r\nСлед днешната среща Тръмп се опита да разсее съмненията, че не се разбира с Мей. По думите му отношенията им са \"наистина много добри, въпреки че на някои не им се вярва\". \r\nПрезидентът на САЩ обаче далеч не бе толкова добре настроен към палестинците, като заплаши, че ще спре финансовата помощ за палестинците, ако те не се върнат към мирните преговори с Израел, предаде Ройтерс.\r\nСлед среща с израелския премиер Бенямин Нетаняху в кулоарите на Световния икономически форум в Давос, Тръмп изрази надежда, че здравият разум ще надделее сред палестинците и те ще се обърнат към мира. По повод отказа на ръководството на палестинската автономна власт да се срещне с вицепрезидента Майк Пенс миналата седмица Тръмп каза, че това е проява на неуважение към САЩ. \r\nТой припомни, че палестинците получават \"стотици милиони долара\" американска помощ и че тези пари \"са на масата\", но няма да стигнат до тях, \"докато не седнат и да преговарят за мир\". \r\n ", "date": "2018.01.25", "title": "Тръмп хареса Давос, размаха пръст на палестинците"}
{"url": "https://www.dnes.bg/akoshtete-vqrvaite/2018/01/25/veterinarna-klinika-tyrsi-gushkach-na-kotki-s-nejni-ryce.366178", "text": "Ветеринарната клиника \"Джъст кат\" в предградията на Дъблин търси да назначи професионален гушкач на котки с нежни ръце, съобщава агенция ЮПИ.Обявата е публикувана в официалния сайт на лечебното заведение. В нея четем:\"Ако сте луд фен на писаните, ако чувствате естествено привличане към тях, ако сте броили котки, за да заспите, ако храните бездомни котки, тази работа е за вас. Ако галенето на котки ви изпълва душата, тази работа е за вас!\"В обявата се препоръчва кандидатите да имат нежни, но издръжливи ръце, така че да могат да галят мяукащите пациенти дълго време.Ще бъдат предпочетени кандидати с добро общуване, способни да успокояват животинките при нужда, съобщава БТА. Преимущество ще бъде и разбирането на различните видове мъркания на котешкото царство.", "date": "2018.01.25", "title": "Ветеринарна клиника търси: Гушкач на котки с нежни ръце"}
{"url": "https://www.dnes.bg/stranata/2018/01/25/pri-katastrofata-krai-novi-han-e-postradalo-tursko-semeistvo.366129", "text": "При катастрофата край Нови хан на АМ \"Тракия\" е пострадало 4-членно турско семейство, съобщават от УМБАЛ \"Св. Анна\", където са приети пострадалите.\n", "date": "2018.01.25", "title": "При катастрофата край Нови хан е пострадало турско семейство"}
{"url": "https://www.dnes.bg/televizia/2018/01/25/meril-striip-svekyrva-na-nikol-kidman.366134", "text": "Мерил Стрийп, която има забележителна кариера в киното, рядко участва в телевизионни филми. Преди дни холивудската актриса получи рекордната 21-ва номинация за \"Оскар\" за ролята си във филма \"Вестник на властта\".\r\nСега новината за трикратната носителка на \"Оскар\", е, че ще стане част от актьорски състав на \"Големите малки лъжи\" за предстоящия втори сезон на хитовата поредица, съобщават Асошиейтед прес, цитирана от БТА.\r\nВ изявление, направено от телевизия HBO, се посочва, че 68-годишната Стрийп ще се превъплъти в образа на Мери Луиз Райт, майката на Пери Райт (Александър Скарсгард) и свекърва на жертвата на домашно насилие Селест Райт (Никол Кидман).\r\nСпоред съобщението героинята на Стрийп ще се появи, за да търси отговори за смъртта на сина си. С участието си в \"Големите малки лъжи\" звездата ще допълни впечатляващия дамски състав, включващ Никол Кидман, Рийз Уидърспун, Лора Дърн, Шайлин Удли, Зоуи Кравиц.\r\n\"За всички нас е повече от вълнуващо, че единствената и неповторима Мерил Стрийп се присъедини към актьорския състав на \"Големите малки лъжи\" за втория сезон\", написа в Twitter Рийз Уидърспун, която е и сред съпродуцентите на хитовата поредица.\r\nСериалът на HBO, който е по едноименния бестселър на Лиан Мориарти, пожъна забележителен успех в настоящия награден сезон, спечелвайки многобройни отличия. С призове се окичиха и част от звездите на сериала, сред които Никол Кидман, Лора Дърн, Александър Скарсгард.\r\n ", "date": "2018.01.25", "title": "Мерил Стрийп - свекърва на Никол Кидман!"}
{"url": "https://www.dnes.bg/zvezdi/2018/01/25/mariia-ilieva-rodi-sin-shte-se-kazva-aleksandyr.366162", "text": "Поппевицата Мария Илиева роди тази сутрин момче. Той ще носи името Александър.\r\nМалкият е проплакал в 11:30 часа в ПСАГБАЛ \"Св. София\" (бивша \"Тина Киркова\"), а мерките му са перфектни - тегло 3080 г и дължина 48 см.\r\nМария и близките ѝ изразяват своята огромна благодарност към целия екип с ръководител д-р Мажена Риш-Панова и анестезиолог Мирослав Стоянов.\r\nМайката и бебето се чувстват прекрасно.", "date": "2018.01.25", "title": "Мария Илиева роди син, ще се казва Александър"}
{"url": "https://www.dnes.bg/cars/2018/01/25/svetoven-avtomobil-na-godinata-koi-sa-finalistite-v-konkursa.366143", "text": "Организаторите на конкурса \"Световен автомобил на годината\" обявиха списък с финалистите, които ще се борят за първото място. В него влизат 10 модела – три японски, по два германски и английски, както и по един шведски, южнокорейски и италиански. Победителят ще бъде обявен на 28 март по време на автосалона в Ню Йорк.\r\nЗа титлата \"\" претендират Alfa Romeo Giulia, BMW X3, Kia Stinger, Land Rover Discovery, Mazda CX-5, Nissan Leaf, Range Rover Velar, Toyota Camry, Volkswagen T-Roc и Volvo XC60. Последният от тях – кросоувърът на Volvo, по-рано този месец бе избран за \"Най-добър всъдеход\" в САЩ.\r\nВ категорията \"\" първото място ще си оспорват Audi A8, BMW 6-Series Gran Turismo, Lexus LS, Porsche Cayenne и Porsche Panamera. При \"\" претендентите са BMW M5, Alfa Romeo Giulia Quadrifoglio, Audi RS Sedan, Honda Civic Type R и Lexus LC 500.\r\nЗа победата в клас \"\" ще се съревновават BMW 530e iPerformance, Chevrolet Cruze Diesel, Chrysler Pacifica Hybrid и Nissan Leaf, а за \"\" - Ford Fiesta, Hyundai Kona, Nissan Micra, Suzuki Swift. Има и категория \"\", в която до финала стигнаха Citroen C3 Aircross, Lexus LC 500, Range Rover Velar, Alpine A110 и Volvo XC 60.\r\nПрез миналата година за \"Световен автомобил на годината\" беше обявен Jaguar F-Pace, а през 2016 г. спечели Mazda MX-5.\r\n", "date": "2018.01.25", "title": "Световен автомобил на годината: Кои са финалистите в конкурса?"}
{"url": "https://www.dnes.bg/politika/2018/01/25/borisov-nasyrchi-zaev-za-pregovorite-s-gyrciia.366154", "text": "Премиерът Бойко Борисов поздрави министър-председателя на Република Македония Зоран Заев за волята, с която работи за евроатлантическата интеграция на страната си, и го насърчи за продължаване на преговорите с Гърция за окончателно разрешаване на въпроса с името на държавата.\r\n \r\nВ рамките на Годишната среща на Световния икономически форум в Давос Борисов разговаря в неформална обстановка с премиера на Естония Юрий Ратас, с президентите на Литва и на Косово Далия Грибаускайте и Хашим Тачи, съобщи правителствената пресслужба.\r\n \r\nС бившия държавен секретар на САЩ Джон Кери Бойко Борисов обсъди ситуацията на Балканите и желанието на България по време на своето Председателство на Съвета на ЕС да фокусира вниманието на международната общност върху евроатлантическата интеграция на страните от Западните Балкани.\r\n \r\nБорисов разговаря и с министрите на търговията и инвестициите на Саудитска Арабия Маджед бин Абдула ал Касаби и с министъра на енергетиката, промишлеността и минералните ресурси Халид Ал Фалих. Те оцениха високо визитата на министър-председателя в края на ноември м. г. и посочиха, че разговорите в Рияд между представителите на правителствата са отлично начало за ползотворно сътрудничество между двете страни, съобщи правителствената пресслужба.\r\nНа срещата бяха обсъдени предприетите действия след официалното посещение в Кралство Саудитска Арабия за активизиране на двустранното икономическо сътрудничество и засилване на търговския стокообмен и инвестициите.\r\nПремиерът Борисов използва повода да предаде сърдечните си поздрави на крал Салман бин Абдулазиз Ал Сауд и престолонаследника Мохамед бин Салман Ал Сауд и да благодари за отлично организираното посещение.\r\n ", "date": "2018.01.25", "title": "Борисов насърчи Заев за преговорите с Гърция "}
{"url": "https://www.dnes.bg/crime/2018/01/25/tyrsiat-izchenali-deca-i-sys-specialno-prilojenie-na-facebook.366152", "text": "България е сред първите държави в региона, която ще въведе системата \"AMBER Alert – изчезнало дете“, съобщават от МВР.\r\nТова е възможно благодарение на доброто сътрудничество през последните 4 години между сектор \"Киберпрестъпност“ към ГДБОП и компанията Facebook Inc, и в контекста на българското председателство на Съвета на ЕС.\r\n\"AMBER Alert – изчезнало дете\" е система, свързана с приложението на Facebook, която дава възможност на полицията да изпрати съобщение с актуална снимка и информация за издирваното дете до всички потребители на социалната мрежа, които се намират в радиус от 200 км от локацията на изчезване. \r\nС над 2 милиарда потребители, този инструмент е изключително силен при издирването на изчезнали деца с опасност за живота и здравето им.", "date": "2018.01.25", "title": "Търсят изченали деца и със специално приложение на Facebook"}
{"url": "https://www.dnes.bg/obshtestvo/2018/01/25/borisov-i-armenskiiat-pop-prie-konvenciiata-a-nie.366147", "text": "Премиерът Бойко Борисов каза, че ако има референдум, свързан с Истанбулската конвенция, той трябва да бъде ясно разписан - \"за или против е да пребиваме жените и децата в България\".\"Всички останали текстове, за които говорят -  \"трети пол\", гей бракове, изобщо не фигурират в тази конвенция\", настоя Борисов. По думите му неслучайно днес Армения, след Сърбия, Албания, Турция, е приела документа. \"Дето се вика, и арменският поп я е приел\", коментира Борисов пред журналисти в Давос.\n\n\n\"Надали има по-религиозен човек в управлението на държавата от мен, все пак да не забравяме, че президентът пропусна патриарха, когато откриваше председателството ни. Малко да си пестят думите\", се обърна той към социалистите, които са против документа и искат да се проведе национално допитване за него.Борисов коментира, че като държава с морал и хуманност не можем да не защитим жените и децата. А конвенцията можело да приемем с резерви, така че всички да са спокойни.\"Те са двулични от БСП - в Европа говорят едно, в България гласуват друго\", коментира той разнобоя между Сергей Станишев като лидер на ПЕС и председателя на БСП Корнелия Нинова по темата. \"Жалко е в България \"да страхуваш\" хората, а в Европа да се правиш на европеец\", каза премиерът.Борисов посочи, че никой не е мислел, че вотът на недоверие, внесен от БСП за корупцията, ще мине в парламента, но обвини социалистите, че са избрали време, в което министрите са най-заети със събития от календара на председателството.\"Те знаеха, че това е един начин да ни изложат. Винаги съм бил за  обединена нация, политиците да бъдем по-възпитани, не можех да участвам  в подобно нещо\", каза Борисов и допълни: \"Отивайки там (в парламента - бел. ред.), аз щях да им отговоря\".По думите му Балканите и големите ни други съседи чакат да бъдат направени много неща по време на българското председателство и затова кабинетът се движи по планове, които изпълнява.Борисов, който присъства на Световния икономически форум в Давос, коментира, че се потвърждават думите му, \"че светът се намира във фаза, в която всички  разумно мислещи хора трябва да направим необходимото да успокоим  обстановката\".Той каза още, че интересът на присъстващите към темата Западни Балкани на председателството ни е много голям. ", "date": "2018.01.25", "title": "Борисов: И арменският поп прие конвенцията, а ние?!"}
{"url": "https://www.dnes.bg/crime/2018/01/25/rumynec-s-nad-2-promila-kara-kamion-na-pytia-ruse-biala.366145", "text": "Румънец е шофирал камион с над 2 промила алкохол в кръвта на пътя Русе-Бяла, съобщиха от полицията в крайдунавския град.\r\nОколо 21,30 часа снощи граждани съобщили на тел. 112, че по главния път се движи неадекватно товарен автомобил. \r\nВ района на Бяла екип на полицията спира за проверка возилото. То било управлявано от 49-годишен румънец. При проверката за алкохол дрегерът отчел 2,26 промила.\r\nНа шофьора е съставен акт. \r\nПо случая е образувано бързо производство по член от Наказателния кодекс, който предвижда от една до три години затвор и глоба от 200 до 1000 лева.", "date": "2018.01.25", "title": "Румънец с над 2 промила кара камион на пътя Русе-Бяла"}
{"url": "https://www.dnes.bg/notifikacii/2018/01/25/boris-djonsyn-potomyk-na-mumiia-sys-znatno-poteklo.366141", "text": "Учени в Базел разрешиха десетилетна загадка за идентичността на мумифицирана жена, открита през 1975 г. в църква в швейцарския град, съобщи Би Би Си, цитирана от БНР. Проучването им обаче разкри друга изненада - тя се оказала пра-пра-пра-пра-пра-пра-прабаба на британския външен министър Борис Джонсън.\r\nЖената, погребана пред олтара на църквата на босоногите в Базел, била добре хранена, в дрехи с високо качество, което показва, че е от заможно семейство. Но нямало надгробен камък, който да разкрие самоличността й, макар че първоначалното изследване на дървения ковчег показало, че той е от XVI век.\r\nВ тялото й имало много живак, който бил основното средство за лечение на сифилис в периода XV-XIX век. Тази терапия по-често убивала отколкото лекувала, но била причината за запазване на тялото й.\r\nОткрити през 2017 г. архиви разкрили, че гробът с жената бил отварян и преди това - през 1843 г. Тези документи накарали учените да предположат, че жената била от знатното базелско семейство Бишоф.\r\nС най-съвременни методи те успели да извлекат ДНК материал от големия пръст на крака й, който е сравнен с ДНК от живи потомци на семейство Бишоф. Резултатът показал вероятност от 99,8% те да са наследници по майчина линия на мумията.\r\nТова затвърдило съмнението на експертите, които заключили, че става дума за Ана Катарина Бишоф, която е родена в Базел през 1719 г. и умира там през 1787 г. След установяване на самоличността й генеалози успяват с помощта на документи за раждания, бракове и смърт, които се водели от по-заможните семейства, да открият още потомци на Ана Катарина.\r\nТя имала 7 деца, от които само две оцелели след детството, като една от дъщерите й, кръстена на нея - Ана, се омъжила за Кристиан Хуберт барон Пфефел фон Кригелстайн.Пет поколения по-късно в семейство Фон Пфефел Мари Луизе фон Пфефел се омъжила за Стенли Фред Уилямс. Тяхната дъщеря Ивоне пък сключила брак с Осман Уилфред Джонсън Кемал, а техният син - Стенли Джонсън, е бащата на британския дипломат №1.\r\n ", "date": "2018.01.25", "title": "Борис Джонсън - потомък на мумия със знатно потекло"}
{"url": "https://www.dnes.bg/stranata/2018/01/25/drogirani-mladeji-ograbiha-taksidjiia-krai-kazanlyk.366127", "text": "Дрогирани младежи нападнаха и ограбиха таксиметров шофьор край Казанлък, съобщиха от полицията, предаде \"Дарик\". Инцидентът се разиграл около полунощ.\r\n \r\nЧетиримата нападатели, които са на възраст между 15 и 17 години, наели таксито от село Горно Черковище в посока Стара Загора. В района на село Змеево те заплашили шофьора с нож и го ударили. Той загубил управление на автомобила и се блъснал в посока на движението. \r\nМомчетата му взели мобилния телефон, парите, с които разполагал - 180 лева, и избягали.\r\nПреминаващ шофьор подал сигнал към диспечер на таксиметровата фирма, собственик на таксито, за катастрофирала кола. На място веднага пристигнали колеги на шофьора и полиция.\r\n \r\nМеждувременно младежите повикали второ такси, което да ги откара до Стара Загора. Те обаче са били задържани. Предстои да им бъдат повдигнати обвинения.\r\nТест, направен на задържаните, е установил употреба на наркотични вещества. Едно от момчетата в момента е в период на пробация заради употреба на наркотици.\r\n \r\nПострадалият водач е от казанлъшкото село Кънчево. Не е настанен в болница, но има наранявания и е много изплашен.\r\n \r\nРаботата по случая продължава.", "date": "2018.01.25", "title": "Дрогирани младежи ограбиха таксиджия край Казанлък"}
{"url": "https://www.dnes.bg/index/2018/01/25/foreigner-v-siankata-na-oskar-ite.366175", "text": "Легендите Foreigner са истинското въплъщение на рока с 40-годишна суперуспешна кариера и десетки хитови парчета. Музикантите, които ще чуем на живо на 9 май в София, могат да се похвалят и с \"филмова кариера\", макар и не в традиционния смисъл на думата - музиката им звучи в над 100 от най-популярните филмови и тв заглавия.Дни след обявяването на номинираните за най-престижните филмови награди \"Оскар\", стана ясно, че хитът Feels Like the First Time звучи в едно от отличените заглавия – \"Аз, Тоня\".\r\nФилмът, в чиято главна роля влиза очарователната и изключително талантлива Марго Роби, разказва за живота на една от най-противоречивите личности във фигурното пързаляне Тоня Хардинг.В ключов момент от продукцията Роби в ролята на Хардинг изпълнява троен аксел, а веднага след това звучи песента на легендите. Лентата ще се бори за \"Оскар\" за най-добра актриса в главна женска роля, най-добра актриса в поддържаща женска роля, както и в категорията за монтаж. \r\nНо това съвсем не е единственото парче на рокаджиите, в което сме чували характерната китара и незабравими текстове на любимците на поколения меломани.Хит номер едно I Want to Know What Love Is е най-предпочитаният саундтрак, звучал в редица блокбастъри, сред които лентата от 2017 г. \"Бодигард на убиеца\" с участието на Самюъл Джаксън и Райън Рейнълдс. Песента можем да чуем и в комедията \"Палави мамчета\" с Мила Кунис, както и в \"Рок завинаги\". \r\nТелевизионните продукции също не подминават баладата, като сред най-известните заглавия с мелодията е един от най-номинираните и популярни сериали \"Оранжевото е новото черно\".В спечелилия одобрението на милиони фенове по света сериал на Netelix \"Stranger things\" пък можем да чуем Waiting for a Girl like You. В анимационните ленти \"Семейство Симпсън\" и \"Семейният тип\" звучи друго любимо парче на групата - Hot Blooded. \r\nКонцертът на Foreigner е на 9 май от 20:30 часа в зала \"Арена Армеец\" в столицата. Билетите са на цени от 50 лв. и могат да бъдат закупени от мрежата на Eventim в цялата страна и online. VIP пакети за събитието също се предлагат.", "date": "2018.01.25", "title": "Foreigner в сянката на \"Оскар\"-ите"}
{"url": "https://www.dnes.bg/notifikacii/2018/01/25/sled-poredniia-poboi-jena-se-polia-s-benzin-i-se-zapali.366165", "text": "След поредния бой от мъжа си жена от ромската махала на врачанското с. Бъркачево се заляла с бензин и се подпалила, съобщи \"\". Жената често страдала от юмруците на съпруга си. Накрая 57-годишната Павлина Демирова опитала да се самоубие и само намесата на съседи попречила на пламъците да обхванат цялата къща, а на жената да изгори жива.\r\nСъседката Павлина Цветанова чула виковете на подпалилата се и като видяла огъня се обадила веднага в полицията. \r\nОт Враца бързо пристигнала линейка, която откарала пострадалата директно в клиниката по изгаряния в столичния институт \"Пирогов”. \r\nСпоред лекарите жената е с около 85 процента изгаряния по цялото тяло и има опасност за живота й.\r\nКриминалистите разпитват съпругът на запалилата се Съби, който отрекъл да е съпричастен към подпалването на Павлина. \r\nСпоред хората от Бъркачево Съби злоупотребявал с алкохола и често пребивал жена си , която бягала при съседи или близки, но после отново се връщала.\r\n ", "date": "2018.01.25", "title": "След поредния побой жена се поля с бензин и се запали"}
{"url": "https://www.dnes.bg/crime/2018/01/25/vrachanka-ostavi-v-podlez-dolari-levove-evro-za-alo-apash.366119", "text": "76-годишна жена от Враца е станала поредната жертва на телефонни измамници, като е била заблудена, че съдейства на МВР за залавянето на престъпници.\r\nСигналът за измамата е бил подаден вчера следобед, уточняват от полицията.\r\nВъзрастната жена е съобщила, че е оставила в подлеза до Втора градска поликлиника-Враца, сумата от 830 долара, 55 евро, 220 лв. Тя е била подведена от непознат мъж по телефона.\r\nОбразувано е досъдебно производство.", "date": "2018.01.25", "title": "Врачанка остави в подлез долари, левове, евро... за ало апаш"}
{"url": "https://www.dnes.bg/sport/2018/01/25/chilich-e-na-final-grisho-aut-ot-top-3-na-sveta.366167", "text": "Марин Чилич стана първият хърватин в историята, който се класира за финала на Откритото първенство на Австралия по тенис, а от понеделник ще запише и рекордно класиране в кариерата си, като ще измести Григор Димитров от третото място в световната ранглиста. Поставеният под номер 6 Чилич отнесе британеца Кайл Едмънд с 6:2, 7:6(4), 6:2 след 2:18 часа игра.  29-годишният хърватин пласира 11 аса и 32 печеливши удара и доминираше, като не допусна пробив и загуби само 5 точки от 50 вкарани първи сервиси в целия мач. Така той ще играе за трети път за трофея в турнирите от Големия шлем след титлата си на Откритото първенство на САЩ през 2014 година и финала на \"Уимбълдън\" през миналия сезон.  Чилич взе първия сет със серия от четири поредни гейма, а втората част премина без пробиви и стигна до тайбрек, в който хърватинът реализира мини-брейк за 4:3 точки и до края запази предимството си. В третата част Едмънд, който вече беше използвал медицински таймаут, очевидно страдаше физически и хърватинът без проблеми триумфира. \"Във вторият сет имах приливи и отливи в играта си. Не успявах да върна повече ретури, за да го поставя под напрежение, пропуснах някои форхенди, а и Кайл започна да сервира по-добре. Все пак беше важно, че спечелих тайбрека. В третия гейм на третия сет, когато го пробих, той остави няколко топки да минат покрай него. Със сигурност имаше някакви проблеми с придвижването и затова се опитвах да го движа повече. Той имаше доста тежки мачове в турнира досега, записа някои големи победи, но това си оказа влияние днес. Аз лично се чувствам много добре. Днес нямаше същата интензивност, както в предишния мач срещу Надал. Все пак най-хубавото е, че имам два почивни дни и се надявам да бъда напълно възстановен за финала в неделя\", коментира Чилич. Той очаква победителя от утрешния полуфинал между защитаващия титлата си Роджър Федерер (Швейцария) и Хьон Чун (Република Корея). Едмънд пък игра за първи път в полуфиналите на турнир от Шлема, а от понеделник ще прогресира за първи път в топ 30 на световната ранглиста. ", "date": "2018.01.25", "title": "Чилич е на финал, Гришо аут от Топ 3 на света"}
{"url": "https://www.dnes.bg/za-da-se-razbirame/2018/01/25/jiteiski-uroci-sybrani-v-niakolko-reda.366050", "text": "Какви цели си поставихте за новата година? Ако все още не сте го направили, вземете лист хартия или свалете мобилно приложение и започнете да чертаете вашите планове. След това преминете с малки стъпки към осъществяването им.Резултатите едва ли ще дойдат веднага, според целите ви усилията, които ще трябва да положите може да отнемат време. Но ще си заслужава. Понякога, за да се мотивираме да променим живота си се нуждаем от малко побутване.Мотивиращите мисли са точно такива, защото те сякаш събуждат нещо в нас, което ни кара да действаме. Днес споделяме житейските уроци на един 90-годишен човек. Нещата са съвсем прости и ясни, остава само да продължите да се движите напред.1. Животът не е справедлив, но въпреки всичко е добър.2. Когато се съмнявате, направете следващата малка стъпка.3. Животът е твърде кратък, за да не му се наслаждавате.4. Вашата работа няма да се погрижи за вас, когато сте болни. Приятелите и семейството ви ще се погрижат.5. Не купувайте неща, от които не се нуждаете.", "date": "2018.01.25", "title": "Житейски уроци събрани в няколко реда "}
{"url": "https://www.dnes.bg/akoshtete-vqrvaite/2018/01/25/istoriiata-na-shura-hachiko-no-ot-zapaden-park.366101", "text": "Всеки знае историята на Хачико, порода акита ину. Той е роден през 1923 година и е осининовен от проф. Хидесабуро Уено, работещ в университета в Токио. Професор Уено ежедневно пътувал с влак до работа, а Хачико го изпращал сутрин, след което се връщал, за да го посрещне отново – точно в 15:00. На 21.05.1925 Уено получава инфаркт по време на работа и умира. Въпреки това кучето продължило да идва всеки ден на гарата, пристигайки в 15:00 и оставайки до късно. И така в продължение на 9 години до самата си смърт през 1935 г. Година по-рано му издигат паметник, а в деня на неговата смърт е обявен ден на траур в Япония.\r\nСара е българският еквивалент на Хачико и пример за чиста любов и вярност. \r\n\"Историята на Сара е като от филм... От няколко месеца тя живее на входа на Западен парк, имала е стопанин на който по време на разходката в парка му става лошо, идва линейка и го откарва, а Сара остава да го чака там. За съжаление той не се връща (може и да е починал, никой не знае) и тя е там от месеци. Охраната на парка се грижи за нея и казват, че няколко пъти един човек я прибира да я гледа, но тя бяга и се връща отново на входа на парка където е била последната и среща със своя човек. Когато мине линейка със пуснати сирени, Сара бяга към нея и започва да вие. Аз съм разтърсена от нейната преданост и обич и ми се иска много хора да се поучат от тази чиста любов. Надявам се, че стопанина и е имал роднини които ще могат да я приберат и да се погрижат за това изключително предано създание\", разказва във Facebook Румяна Шопова.\r\nСлед споделянето й, историята придобива неочакван обрат. С Румяна се свързва момче, което потвърждава нейната съдба, но с поправка, че всичко се случва вече 4 години, а не месеци. и името на кучето е друго.\r\n\"Шура (истинското име на кучето) си има попечители от 4 години, всяка вечер си спинка при тях, а през деня е в Западен парк! По стечение на обстоятелствата са били разделени един месец, но от тази вечер тя отново си е при тях! Благодаря на всички които споделиха и не останаха безучастни към нейната съдба\", разказва Румяна.", "date": "2018.01.25", "title": "Историята на Шура: Хачико, но от \"Западен парк\""}
{"url": "https://www.dnes.bg/obshtestvo/2018/01/25/vlastta-dade-zaden-za-konvenciiata-da-se-uspokoiat-strastite.366097", "text": "След бурния дебат в обществото \"за\" и \"против\" Истанбулската конвенция и външният министър Екатерина Захариева, един от най-яростните поддръжници на документа, се обяви за отлагане на ратификацията.\n\n\n\r\nМинистърът на отбраната Красимир Каракачанов също обясни тази сутрин, че ще има отлагане на ратификацията, а по неговите думи това било и мнението на премиера Бойко Борисов.Вчера Истанбулската конвенция се препъна в парламента, след като правната комисия отложи обсъждането й, а пък тази по въпросите на младежта направо я отхвърли. БСП пък поиска да се проведе референдум.\r\nЗахариева днес вече застъпи тезата, че е хубаво да се чуят всички гледни точки и тогава да се пристъпи към ратификацията на документа.\r\n\"Хубаво е да има по-широк дебат, а може би референдумът трябва да бъде \"за\" и \"против\" домашното насилие\", коментира тя.\r\n\"Ще се внесат и закони, но въпросът е защо, след като ще се препишат текстове от Конвенцията в тях, защо да не я ратифицираме\", посочи Захариева.", "date": "2018.01.25", "title": "Властта даде \"заден\" за конвенцията: Да се успокоят страстите!"}
{"url": "https://www.dnes.bg/politika/2018/01/25/gerb-otloji-glasuvaneto-na-istanbulskata-konvenciia.366107", "text": "ГЕРБ направи крачка назад и се отказа от бързата ратификация на Истанбулската конвенция, която изостри напрежението в обществото.Така че депутатите на Бойко Борисов решиха, че първо ще инициират серии от дебати, кръгли маси, разговори с експерти, академичната общност, неправителствени организации, включително и със Светия Синод, така че да разсеят всички съмнения, които някои имат заради ратификацията на документа.\n\n\n\nОсновното опасение на противниците на конвенцията е, че под наслов \"борба с домашното насилие\" се налагат учебни програми за изучаване на \"нестереотипни роли на пола“ като хомосексуализъм и травестизъм.Първи срещу нея скочиха от Обединени патриоти. Според патриотите Конвенцията въвежда определение за пол и полова идентичност като нещо различно от биологичния пол на човека.Последва гневна реакция и неправителствени организации, организираха се и протести.Светият Синод също излезе с реакция и призова политиците да не ратифицират документа.В православните храмове у нас дори започна молитвена акция срещу Конвенцията на Съвета на Европа за превенция и борба с насилието над жени и домашно насилие.Главното мюфтийство също излезе с официално становище, с което осъжда документа.\"Истанбулската конвенция не е привилегия за българските мюсюлмани. Тя крие рискове за тяхната идентичност като под формата на възпрепятстване на насилието над женския пол взима на прицел устойчивостта на семействата ни”, категорични са духовниците.БСП пък поиска да се проведе референдум.", "date": "2018.01.25", "title": "ГЕРБ отложи гласуването на Истанбулската конвенция"}
{"url": "https://www.dnes.bg/mish-mash/2018/01/25/novo-20-i-chistiiat-vyzduh-moje-da-e-opasen.366096", "text": "Темата за мръсния въздух е една сред най-дискутираните у нас, особено през зимните месеци. Учени от Норвегия, Великобритания, САЩ и Германия установиха, че отстраняването на замърсителите от въздуха, е нож с две остриета.\r\nПроблемът, който е сериозен, е, че може да се увеличи глобалното затопляне, ако се премахнат, съобщава БТА. Били създадени модели на четири сценария за глобалните климатични промени.\r\nМоделите имитирали последствията от изчезването на аерозоли (сулфати и сажди). Оказало се, че замърсителите блокират част от достигащата до Земята слънчева радиация.При днешното ниво на въглеродния диоксид в атмосферата, отстраняването им ще усили парниковия ефект, когато тя поглъща повече топлинна енергия.\r\nВ резултат средната температура рязко ще се повиши с 0,5-1,1 градуса Целзий и ще предизвика катаклизми. Някои специалисти предлагат да се използват аерозоли, за да се предотврати глобалното покачване на градусите.\r\nСпециалистите отбелязват, че във всеки случай климатичните промени ще предизвикат големи наводнения, смъртоносни горещини, студове и други природни бедствия.Въз основа на резултатите от друго изследване, публикувани през август м.г., климатолози предсказаха гибелта на милиони хора заради екстремни климатични условия, включително горещини.", "date": "2018.01.25", "title": "Ново 20: И чистият въздух може да е опасен!"}
{"url": "https://www.dnes.bg/world/2018/01/25/dve-jertvi-na-vlakova-katastrofa-v-italiia.366098", "text": "Най-малко двама души загинаха, десет бяха тежко ранени и още стотина получиха леки травми тази сутрин близо до Милано, където регионален влак излезе от релсите. Това съобщи представителка на спасителните служби, предаде Франс прес.\r\nОще не се знае защо е дерайлирал влакът, посочи Кристина Корбета пред телевизия \"Скай Ти Джи 24\".\r\nПо данни на телевизия \"РАИ нюз 24\" композицията е пътувала от Кремона за Милано. \r\nНа местопроизшествието работят спасителни екипи. Всички пострадали са пътници от влака. Десетте тежко ранени са настанени в болница, информира ТАСС, цитирана от БТА.\r\n ", "date": "2018.01.25", "title": "Две жертви на влакова катастрофа в Италия"}
{"url": "https://www.dnes.bg/obshtestvo/2018/01/25/obsyjdame-treti-pol-a-radikalniiat-isliam-napira.366100", "text": "Вицепремиерът Красимир Каракачанов заяви, че обществото е разделено и огромната част от него не желае или изразява съмнения към Истанбулската конвенция. \"Под стереотипни роли се разбира биологичната роля на мъжа и жената,  това, което природата е заложила. Докато ние в Европа се занимаваме с  подобни глупости, радикалният ислям иска да ни унищожи\", посочи той пред bTV.\n\n\"Конвенцията ще бъде отложена с няколко седмици или няколко месеца, докато този дебат в обществото спре\", каза Каракачанов. По думите му това е и мнението на премиера Бойко Борисов, с когото той е разговарял.Според Каракачанов Конвенцията ще отвори вратата на всевъзможни организации, които  традиционно ползват грантове от европейски програми \"да похарчат  милиони, за да натискат обществото да приеме теории като тази, че освен  двата биологични пола има и други полове\".\r\n\"Не знам да е имало есемеси до депутатите от ГЕРБ\", каза Каракачанов по повод твърденията на лидера на БСП Корнелия Нинова, че Борисов е изпратил съобщения, че \"няма мърдане\" и Истанбулската конвенция трябва да бъде приета.\r\nСпоред вицепремиера не е необходимо да се провежда референдум за конвенцията, защото защитата на жените е залегнала в националното ни законодателство и в Конституцията.\r\nКаракачанов коментира отчета на президента Румен Радев с думите, че държавният глава трябва да стои над партиите. \"До момента всичките критики, които отправя президентът към управлението, създават усещането, че той негласно или полугласно удря едно рамо на опозицията\", каза още той.\r\nКаракачанов беше категоричен, че не си е направил рекламна кампания с изявленията за доброволната казарма.\r\n\"Тъй като колегите от ГЕРБ не са узрели още за идеята за наборната военна служба и нейното връщане, в програмата сме записали да се създадат законови условия и възможности за въвеждане на доброволната военна служба\", уточни той.Според него има желание в обществото – и от мъже, и от жени. Правят се разчети колко ще струва, а до 2-3 месеца законопроектът ще бъде готов.", "date": "2018.01.25", "title": "Обсъждаме \"трети\" пол, а радикалният ислям напира!"}
{"url": "https://www.dnes.bg/rock/2018/01/25/anthrax-i-tremonti-zaedno-s-iron-maiden-v-plovdiv.366106", "text": "Anthrax и Tremonti ще бъдат специални гости на концерта на Iron Maiden в третия ден на фестивала Hills of Rock, който ще се проведе през юли в Пловдив. Трите банди ще забият пред родна публика на 22 юли, неделя, на Гребния канал, съобщиха от София Мюзик Ентерпрайсис.\r\nСформирани в Ню Йорк през 1981 година, Anthrax имат над 10 милиона продажби на албуми по света и са живо олицетворение на силата на американския метъл. Групата е част от \"Голямата четворка\", заедно със Slayer, Metallica и Megadeth. Зад гърба си имат 11 студийни албума, 26 сингъла, включително и общ проект с американската хип хоп група Public Enemy. Последният им албум For All Kings продава 34 000 копия само за една седмица в САЩ и влиза под номер 9 в класацията Billboard 200.\r\nTremonti са американска хеви метъл банда, сформирана и оглавявана от вокалиста и китарист Марк Тремонти, познат още като част от рок групите Creed и Alter Bridge. Музикантът е световно признат и е носител на редица отличия, сред които награда Grammy за сингъла на Creed \"With Arms Wide Open\". Обявен е за \"Китарист на годината\" три поредни години от Guitar World, а през 2011 година списание Total Guitar го определя като четвъртия най-велик хеви метъл китарист на всички времена.\r\nЧленове на Tremonti са още ритъм китаристът Ерик Фридман и барабанистът Гарет Уитлок. Дебютният албум на групата All I Was излиза през юли 2012. Следват още два студийни албума - Cauterize (2015) и Dust (2016).\r\nДо 20 март цените на билетите за рокфеста са както следва:\r\n- двудневен билет - 90 лева\r\n- Iron Maiden - 80 лева\r\n- Hills of Rock + Iron Maiden, комбиниран билет за трите дни - 140 лева\r\nБилетите могат да бъдат закупени в мрежите на Тикетпро и Ивентим, както и онлайн на www.ticketpro.bg и www.eventim.bg.", "date": "2018.01.25", "title": "Anthrax и Tremonti заедно с Iron Maiden в Пловдив"}
{"url": "https://www.dnes.bg/politika/2018/01/25/cvetanov-obshtestvoto-e-podvedeno-za-istanbulskata-konvenciia.366112", "text": "Шефът на депутатите на ГЕРБ Цветан Цветанов отсече днес, че явно обществото е много сериозно подведено за всичко, свързано с Истанбулската конвенция.\n\n\n\n\n\r\nЗаради това парламентарната група на ГЕРБ е взела решението да инициира обществения дебат.\r\nЦветанов обаче уточни, че до края на българското европредседателство на Съвета на ЕС, тоест до края на юни, конвенцията все пак трябва да бъде приета от страната ни.\r\nТой също така потвърди, че депутатите от ГЕРБ са получили вчера есемеси да приемат Истанбулската конвенция,  соцлидерът Корнелия Нинова, но това било нормална практика преди важни гласувания, при това не само за тази партия.\r\nВ същото време обаче мнозинството обвини БСП в непоследователност, защото вече е било заявено от жените социалистки, че стоят зад конвенцията.\r\nЛидерът на ПЕС и експредседател на БСП Сергей Станишев също настоява за ратификацията й, напомни Десислава Атанасова.\r\nОт Обединени патриоти останаха много доволни от решението на коалиционния си партньор и лидерът на ПГ на патриотите Волен Сидеров благодари на депутатите от ГЕРБ.\r\n\"Това е стъпка напред в коалиционната ни култура, доволни сме от взетото решение\", посочи той.\r\nСпоред него конвенцията е спорна, появили са се съмнения за прокарването на \"третия пол\" и заради това е най-добре да се мине през широк обществен дебат.", "date": "2018.01.25", "title": "Цветанов: Обществото е подведено за Истанбулската конвенция"}
{"url": "https://www.dnes.bg/stranata/2018/01/25/mercedes-katastrofira-krai-novi-han-ima-postradali.366117", "text": "Лек автомобил \"Мерцедес\" е излязъл от пътя и се е ударил в дърво край Нови хан на АМ \"Тракия\" в посока София, съобщиха от МВР.\r\nКатастрофата е станала към 10.00 часа.\r\nПо първоначална информация са пострадали трима души, пише \"Фокус\".", "date": "2018.01.25", "title": "\"Мерцедес\" катастрофира край Нови хан, има пострадали"}
{"url": "https://www.dnes.bg/mish-mash/2018/01/25/goria-abatstvoto-ot-imeto-na-rozata.366099", "text": "Пожар възникна в древното абатство \"Сакра ди Сан-Микеле\" в северната италианска област Пиемонт, съобщи агенция АНСА, цитирана от БТА. Пламъците са обхванали покрива на манастира, разположен във Вал ди Суза. \r\nЗданието, което е един от символите на Пиемонт, вдъхнови писателя Умберто Еко за романа му \"Името на розата\". В абатството се извършвал ремонт.На мястото на произшествието са изпратени пожарникарски екипи. Не се съобщава за пострадали, полицията изяснява причините за възникването на пожара.\r\nРелигиозният комплекс, чието изграждане е било завършено през XIII век, и до ден днешен действа като религиозно учреждение. В него има музей, който през 2016 година е бил посетен от 100 хиляди туристи.", "date": "2018.01.25", "title": "Горя абатството от \"Името на розата\""}
{"url": "https://www.dnes.bg/mish-mash/2018/01/25/kurkumin-sreshtu-depresiia-i-alchaimer.366104", "text": "За да се подобри настроението, е нужно да се използва ароматно тревисто растение, което разрежда кръвта и понижава кръвното налягане.Учени от Калифорнийския университет в Лос Анджелис установиха, че съединението куркумин, което се съдържа в подправките, повишава настроението, а редовната му употреба подобрява паметта и когнитивните функции на мозъка.\r\nВ рамките на изследвания на тъкани учените заключили, че куркумин притежава значими противовъзпалителни и антиоксидантни свойства в лабораторна среда. Активността му е съпоставима с тази на промишлените лекарствени препарати и може да допринесе за спиране развитието на болестта на Алцхаймер.\r\nИзползването на куркумин в храната стимулира активността на амигдалата и хипоталамуса - мозъчни зони, които \"отговарят\" за спомените, впечатленията и емоционалността.Оказва се, че куркумин вероятно е най-добрият природен антидепресант за онези, чиято работа и начин на живот са свързани с много стрес.Но далеч не всички хора понасят куркумин. Повечето от онези, които го използват като подправка в храната, получават гадене и имат стомашни болки.", "date": "2018.01.25", "title": "Куркумин срещу депресия и Алцхаймер"}
{"url": "https://www.dnes.bg/politika/2018/01/25/bsp-ne-se-otkazva-vnese-podpisi-za-referendum.366116", "text": "Въпреки че ГЕРБ даде назад за бързата ратификация на Истанбулската конвенция и се зарече, че първо ще бъде проведено широко обществено обсъждане на документа, БСП внесе 74 подписа в деловодството на парламента с искане да бъде проведен референдум по темата.\n\n\n\r\nИскането на парламентарната група за провеждане на допитването може да бъде отхвърлено с обикновено мнозинство.\r\nСоцдепутатът Стоян Мирчев обвини депутатите от ГЕРБ, че изопачават истината, защото има текстове от Конвенцията за трети пол.\r\nТой цитира: \"В светлината на тази съдебна практика авторите са искали да добавят следните основания за недопустимост на дискриминация, които са от голямо значение за предмета на Конвенцията и това включва няколко категории лица като например трансексуални, травестити, травестити и други групи хора, които не отговарят на това, което общество е определило като мъже и жени\".И добави: \"Искам да питам Цветан Цветанов, ако се приеме конвенциятау той коя от трите фигурки се припознае да бъде\".\r\nСпоред соцдепутата Жельо Бойчев провеждането на референдума е много важно, защото по време на разяснителната кампания ще бъдат изложени всички аргументи \"за\" и \"против\".\r\nТой обвини мнозинството, че се е провалило в усилията да проведе един дебат, още повече, че вероизповеданията се противопоставиха на Конвенцията, има отпор и от обществото.", "date": "2018.01.25", "title": "БСП не се отказва, внесе подписи за референдум "}
{"url": "https://www.dnes.bg/stranata/2018/01/25/fatalna-hitrost-tehnik-zagina-zaradi-opit-za-krajba-na-tok.366105", "text": "Прокуратурата в Монтана обвинява мъж, прокарал опасен кабел с ток, за смъртта на техник от фирма за интернет, съобщиха от държавното обвинение. \r\nН. Ванков от квартал \"Кошарник\" разрешил на друг човек от същия квартал, който живеел с дъщеря му, да си прокара кабел за ток от неговата къща на улица \"Камчия\" до новопостроена къща в полето край квартала.Кабелът бил с дължина близо 2 километра и минавал по стълбовете на електрическата мрежа, а след като те свършили - по други дървени стълбове.На 3 септември 2016 година техниците от местна фирма за доставка на интернет и телевизия отишли в квартал \"Кошарник\" по сигнал на клиент на фирмата, че няма сигнал в дома си.Те установили, че цялото трасе за доставка на интернет и телевизия към квартала не работи и един от тях - 26-годишният П. Цветанов, се качил на електрически стълб, за да провери кабелите.Там се подпрял до неправомерно монтирания коаксиален кабел с нарушена изолация, който бил под напрежение. Техникът бил ударен от ток, паднал от стълбата и загинал на място.Заради случилото се обвиняемият Ванков може да бъде наказан със затвор от 2 до 8 години.", "date": "2018.01.25", "title": "Фатална \"хитрост\": Техник загина заради опит за кражба на ток"}
{"url": "https://www.dnes.bg/stranata/2018/01/25/shte-ima-li-gripna-epidemiia-i-v-sofiia-reshenieto-utre.366102", "text": "Утре ще се решава дали следващата седмица да има противоепидемични мерки в София, посочи проф. Тодор Кантарджиев, директор на Националния център по заразни и паразитни болести (НЦЗПБ). По думите му през първата седмица на годината е имало в страната 40 хиляди болни, втората седмица 100 хиляди, а сега са 139 хиляди. Той даде пример с ранната грипна ваканция в Пeрник, която е дала ефект и тази седмица спада броят на заболелите.\r\nЕкспертът посочи, че в момента доминира грип Б, който засяга много децата и дава усложнения. \r\n\"Те не са били никога в контакт с този вирус, а последната такава епидемия е била 2012 г. и 2013 г. След всяка тежка инфекция до 2 месеца си с понижен имунитет и си склонен към други инфекции. Една трета от гърлобола и сухата непродуктивна кашлица са коронавирусите. Има метапневмовируси също, които необразованите наричат настинка\", уточни пред bTV Кантарджиев.\r\nTой беше категоричен, че не бива да се събират деца на едно място в затворени помещения.\r\n\"По време на епидемия не бива да има паника. Трябва да се избягват болни хора, ползване на антимикробни кърпички и децата в грипна ваканция да не се хранят навън с много хора наоколо\", посъветва експертът.\r\nДжипито д-р Гергана Николова коментира, че пред кабинета й минават всеки ден все повече хора, а вчера е прегледала над 60 души. \r\n\"Над 80 на сто са хората с респираторни заболявания. Има много усложнения - три деца вчера с пневмонии. При малките деца до 1 годинка протича тежко\", добави тя.\r\nЛекарката сподели, че се налага да работят над 10 часа и да замества болни колеги.  \r\nГрипна епидемия е обявена на територията на Бургаска област до понеделник, 29-ти януари. Строгите мерки се въвеждат заради страничните последици и усложнения от грипа.\r\n\"В последствие вече случаите се повишиха на тези пневмонии и на пневрални изливи, като сме изследвали също така серумите, там вече случаите са два положителени, три, които имат смесен тип и А, и Б, т. нар. тип \"Ямагата\", посочи д-р Вергиния Цанова, зам.-директор на РЗИ–Бургас.\r\nВ понеделник регионалният щаб за борба с грипните заболявания ще заседава отново.\r\n ", "date": "2018.01.25", "title": "Ще има ли грипна епидемия и в София? Решението – утре"}
{"url": "https://www.dnes.bg/notifikacii/2018/01/25/na-73-bivshiiat-kancler-gerhard-shrioder-se-jeni-za-peti-pyt.366110", "text": "Известният германски политик, бившият канцлер Герхад Шрьодер ще се ожени за пети път. Сватбата е планирана за есента на тази година. \r\nНеговата избраница е южнокорейска преводачка, с която той се запознал преди няколко години. \r\nЗа плановете си 73-годишният Шрьодер съобщи в Сеул, където е на посещение. \r\nБъдещата съпруга на Шрьодер е 48-годишната корейка Ким Со Йон. Тя е професионален преводач от немски, учила е в Германия. В момента тя заема управленческа длъжност там. \r\nДвамата са се запознали преди две години на конференция, на която Ким Со Йон превеждала на Герхард Шрьодер. След това съдбата ги срещнала още няколко пъти на други официални мероприятия и в крайна сметка се стигнало до връзката между тях. \r\n„Нашите роднини вече се запознаха и всички планове са съгласувани... Каним се да се  оженим през есента на тази година. Точното време и мястото ще определим по-късно“, заяви Шрьодер пред журналисти. \r\nГерманският политик призна, че засега не познава добре корейската история и култура, но възнамерява да попълни пропуските си с помощта на бъдещата си жена. \r\nДвамата ще живеят и в Германия, и в Южна Корея. \r\nШрьодер каза още, че и в момента продължава бракоразводното му дело с предишната му /четвъртата/ жена. Той обаче подчерта, че разводът изобщо не е свързан с бъдещата му съпруга Ким Со Йон, а до него се стигнало, след като двамата със съпругата му живели дълго време разделени. \r\nЗа връзката на Шрьодер с Ким Со Йон съобщи преди няколко месеца настоящата му съпруга Дорис Шрьодер-Кьопф, с която той е в развод, пише „Российская газета“. \r\nВъв Facebook 54-годишната Дорис написа, че е имало много причини за разпадането на техния брак, но последната капка е била появата на госпожа Ким. \r\n ", "date": "2018.01.25", "title": "На 73: Бившият канцлер Герхард Шрьодер се жени – за пети път "}
{"url": "https://www.dnes.bg/teatar/2018/01/25/100-minuti-smiah-s-dimityr-rachkov.366113", "text": "100 минути лафове и смях до пръсване с Димитър Рачков, но не пред телевизора, а на театралната сцена. Срещите с талантливия актьор стартират през март, но не от София.Въпреки сериозните си телевизионни ангажименти актьорът се е захванал и подготвя театрална изненада за многобройните си почитатели, потвърдиха от \"Глобал груп\".Актьорът е признавал, че му липсва по-активната изява в театара, за която сега определено е намерил време. Успоредно с новото си начинание, Рачков ще ни разсмива и от малкия екран заедно с колегата си Васил Василев-Зуека. Те отново ще бъдат водещи на тв шоуто \"Като две капки вода\".\r\nА \"Забраненото шоу на Рачков\", както ще се казва комедийният моноспектакъл, ще въведе зрителя в кухнята на телевизията. \"Как се правят новините? Лъжат ли ни рекламите? Какво работи продуцентът? Свършват ли някога сапунените сериали?\" - е част от анонса на спектакъла.\r\nАктьорът ще разсмива, шегувайки се със сутрешните тв предавания, холивудските екшъни, \"Бай Брадър\", прогнозата за времето, кулинарните предавания и спортните емисии.От екипа разкриват, че Рачков ще избира хора от публиката, които ще се качват при него на сцената и ще стават участици в спектакъла. Първите представления са на 28 и 29 март от 19 часа в зала 1 на Фестивалния и конгресен център във Варна.\r\n ", "date": "2018.01.25", "title": "100 минути смях с Димитър Рачков"}
{"url": "https://www.dnes.bg/obshtestvo/2018/01/25/patriotite-i-istanbulskata-konvenciia-za-referenduma-li-sa.366075", "text": "\r\n                        \r\n                        \r\n                        \r\n                    Патриотите са последователни в своята позиция, която касае Истанбулската конвенция. Техните представители в Европейския парламент и българското правителство още от началото не са подкрепили ратифицирането на този документ. Това обясни в студиото на \"Денят ON AIR\" доц. Милен Михов от \"Обединени патриоти\". По думите му БСП са претърпели развитие в своята позиция.\n\n\n\n\r\n\"Техните евродепутати подкрепиха конвенцията, така че ако трябва да говорим за подкрепа, би трябвало да констатираме, че БСП в дадения случай преминават на страната на Обединените патриоти\", подчерта доц. Михов пред .\r\nТой допълни още, че предстои парламентарната група да се събере и да реши дали ще подкрепи искания от БСП референдум за приемане на Истанбулската конвенция. Според него обаче има и други начини да се разреши проблемът с ратифицирането на спорния документ.\r\n\"Законодателни промени в унисон с изискванията на конвенцията\", обясни народният представител. По думите му могат да се направят отделни законодателни промени вместо ратифицирането на цялата конвенция.\r\nДоц. Михов коментира и критиките, които президентът Румен Радев отправи в своя годишен отчет, като заяви, че държавният глава е прав, че не може да се говори за война между институциите и че разходите за отбрана трябва да се увеличават с по-бързи темпове.\r\nТой обаче не се съгласи с твърденията на президента, че комисията в парламента е спряла модернизацията на армията и другите упреци в сектор \"Отбрана\". Михов не се съгласи и с определението \"атрофирал\" за парламентаризма и парламентарната република.\r\n ", "date": "2018.01.25", "title": "Патриотите и Истанбулската конвенция: За референдума ли са?"}
{"url": "https://www.dnes.bg/notifikacii/2018/01/25/benzinyt-2-15-za-lityr-eksperti-prognozirat-shte-poskypva-oshte.366070", "text": "Цената на масовия бензин А-95 стигна 2,15 лева за литър в някои от големите търговски вериги. Увеличението спрямо края на декември миналата година е с около 6 стотинки за литър, като средната цена за страната на най-масовия бензин е 2,09 лева. Най-ниската цена за това гориво е 1,86 лева за литър, пише \"Монитор.\r\nПрави впечатление обаче, че в ниския диапазон са отделни малки бензиностанции, намиращи се извън големия трафик. Докато в обратната посока най-скъп е бензинът в големите вериги бензиностанции, които правят и най-голям оборот.Само два от по-малките търговци на този пазар си позволяват в момента цени под 2 лева на литър, показват още данните. Докато в шестте вериги бензиностанции с най-голям оборот са над 2,13 лева за литър.\r\nЕксперти прогнозират, че поскъпването на горивата ще продължи и през следващите десетина дни. Темпът няма да е голям, но със стотинка-две цените ще се вдигат. Известно понижение с една-две стотинки може да се очаква само при най-скъпите продукти, които сега струват над 2,40 лева за литър.\r\n ", "date": "2018.01.25", "title": "Бензинът – 2,15 за литър. Експерти прогнозират: Ще поскъпва още!"}
{"url": "https://www.dnes.bg/sofia/2018/01/25/v-sofiia-13-invalidi-debnat-za-edno-parkomiasto.366071", "text": "По 13 инвалиди се борят за едно място в платените зони за паркиране в София. В момента в столицата са валидни 14 343 карти за преференциално паркиране, а специално обозначените места за инвалиди са 1060, сочи справка на Центъра за градска мобилност, изготвена за \"Монитор\".\r\nВ същото време се увеличава броят на издаваните инвалидни карти. През 2016 г. от ЦГМ са издали 5594 документа за паркиране, а през 2017 г. - 6123. От началото на тази година пък издадените карти за преференциално паркиране са 395.\r\nБроят на шофьорите, които спират на места за инвалиди, без да имат право, също отчита ръст. През 2016 г. 2506 коли са били принудително преместени, защото са паркирани на места за хора с увреждания, а през миналата година спипаните нарушители са били 2603.\r\nЗначително намаляват обаче отнетите заради неправомерно използване стикери. Екипи на Центъра за градска мобилност, Столичния инспекторат и СДВР са иззели 482 стикера за паркиране на местата за хора с увреждания през миналата година, а през 2016 г. прибраните карти за паркиране са били 751.", "date": "2018.01.25", "title": "В София: 13 инвалиди дебнат за едно паркомясто"}
{"url": "https://www.dnes.bg/zvezdi/2018/01/25/alisha-kiis-na-37-ikonata-na-r-b-i-soul-muzikata.365995", "text": "\nНа днешния 25 януари рожден ден празнува една от съвременните звезди на R&B и соул музиката Алиша Кийс. Роден през 1981 година в Ню Йорк, тя започва своята кариера още на 15-годишна възраст.\r\nДнес тя е многократната носителка на награди Грами и е истинска икона в съвременната R&B и соул музика.\r\n\r\nИстинското име на певицата е Алиша Оджело Кук.\r\nПървоначално тя е избрала за свое сценично име Алиша Уайълд.\r\nПевицата започва да свири на пиано на 7-годишна възраст, а на 14 г. вече има първа собствена песен.\r\nАлиша завършва училище с блестящ успех и е приета в престижен университет, който обаче напуска, за да преследва музикална кариера.\r\nПървият й професионален запис е песен за филма \"Мъже в черно\" през 1997 г.\r\nКогато пътува, тя винаги носи със себе си розово зайче, което й е талисман.\r\nТвърди, че обича класическа музика и любимият й композитор е Шопен.\r\nСред най-близките й приятели в детството са Ъшър и Бионсе.\r\nПрез 2010 година със съпруга си осиновяват цяло южноафриканско село.\r\n ", "date": "2018.01.25", "title": "Алиша Кийс на 37: Иконата на R&B и соул музиката"}
{"url": "https://www.dnes.bg/notifikacii/2018/01/25/severna-koreia-kym-vsichki-koreici-obedinenie.366076", "text": "Северна Корея (КНДР) направи снощи рядко изявление, обръщайки се към всички корейци по света, като призова да постигнат пробив за обединението на страната без помощта на други държави, предаде Ройтерс.Всички корейци трябва \"да подпомагат контактите, пътуванията и сътрудничеството между Северна и Южна Корея\", се казва в изявлението, цитирано от севернокорейски държавни медии. Пхенян обеща да смаже всички предизвикателства пред обединението на полуострова, пише БТА.\n\n\nВ изявлението, направено след съвместна среща на правителството и политически партии, се подчертава, че корейците трябва да се борят енергично за намаляване на военното напрежение и създаване на мирен климат на Корейския полуостров. Военното напрежение е сред основните пречки пред подобряването на отношенията между двете Кореи и обединението.Видя се, че съвместните военни учения с чужди сили не помагат развитието на отношенията между Северна и Южна Корея, се отбелязва в изявлението.КНДР не съобщи защо е била организирана срещата, но в изявлението се казва, че тя е целяла да подкрепи забележките на лидера Ким Чен Ун относно обединението на полуострова, направени в новогодишното му обръщение. Пхенян подчертава, че тази година е от значение за Северна и Южна Корея, защото се навършват 70 години от основаването на КНДР. За южната Република Корея годината е важна, защото следващият месец страната ще бъде домакин на Зимните олимпийски игри.", "date": "2018.01.25", "title": "Северна Корея към всички корейци: Обединение!"}
{"url": "https://www.dnes.bg/stranata/2018/01/25/vremeto-dnes-studena-sutrin-slynce-prez-denia.366072", "text": "През денонощието на много места в равнинната част от страната ще има инверсионна облачност или мъгла. В часовете около обяд облачността ще се разкъсва и намалява, а видимостта ще се подобрява.В планинските райони през нощта ще бе ясно, а днес се очаква да е слънчево. Почти тихо. Сутринта ще е студено, с минимални температури между минус 11 и минус 6 градуса, а по Черноморието ще е от минус 4 до минус 1 градуса. Максималните температури ще са предимно между минус 1 и 4 градуса, пише БТА.Над Черноморието ще бъде предимно слънчево. Ще духа слаб до умерен север-североизточен вятър. Максималните температури на въздуха ще са от 3 до 5 градуса. Температурата на морската вода ще е 6-7 градуса. Вълнението на морето ще е 2-3 бала.Над планините ще слънчево. По билата ще духа умерен север-североизточен вятър. Температурите ще се повишат, максималната на височина 1200 метра ще е около 1 градуса, а на 2000 метра - около минус 4 градуса.\r\nАтмосферното налягане ще се понижава, но ще остава по-високо от средното за месеца.В петък, 26 януари, и в събота, 27 януари, в планините и планинските райони ще бъде слънчево и там бавно ще се затопля. В равнинната част от страната ще има условия за образуване на мъгла или на инверсионна облачност, които по Черноморието и на места в Горнотракийската низина ще се задържат по-дълго.Повече слънце ще има след обяд. Сутрин ще е студено, с минимални температури в много райони на Северна България около и под минус 10 градуса, в Южна България - между минус 7 и минус 2 градуса. Максималните температури ще са предимно между 0 и 5 градуса.", "date": "2018.01.25", "title": "Времето днес: Студена сутрин, слънце през деня"}
{"url": "https://www.dnes.bg/notifikacii/2018/01/25/moskva-ne-sme-otgovorni-za-himicheskata-ataka-v-guta.366077", "text": "Руското външно министерство отрече вчера обвиненията, че сили на руското и сирийското правителство стоят за химическото нападение в дамаското предградие Източна Гута предадоха Ройтерс и ТАСС.В изявлението на руското външно министерство се посочва, че няма потвърждение, че самото нападение се е състояло, а обвиненията са пропаганда на САЩ. Целта й е да очерни Русия пред международната общност, да попречи на организираните в Сочи мирни преговори за прекратяване на сирийската гражданска война и дори да спре мирния процес, защото решението може да не съвпада с исканото от Вашингтон, заявява руската дипломация.\n\n\nРуското външно министерство определи като лицемерие обвиненията от страна на САЩ, че Русия пречи на разследването на използването на химически оръжия в Сирия. Именно Вашингтон и неговите съюзници \"умишлено \"убиха\" през ноември миналата година създаденият от ООН и Организацията за забрана на химическите оръжия (ОЗХО) Съвместен механизъм за разследване на химическите инциденти в Сирия, като отказаха да променят дейността му така, че да съответства на международните стандарти за обективност и професионализъм\", се подчертава в изявлението, цитирано от ТАСС. В него се припомня също, че на 23 януари американски представители отхвърлиха руския проект за създаване на нова разследваща комисия, пише БТА.\"САЩ твърдо са решили кои са прави и кои са виновни, въз основа на собствените си геополитически амбиции и опирайки се на задкулисни споразумения с антиправителствени бойци. Виждаме, че Вашингтон не е заинтересуван от установяване на истината, също както не приема никакви гледни точки, несъвпадащи с неговата\", подчертава министерството. То посочва, че по инициатива на Франция и САЩ в Париж беше свикано заседание на \"така нареченото международно партньорство по борба с безнаказаността при използване на химически оръжия\".\"Това мероприятие в ограничен формат, на което не бяхме поканени, стана опит да се замени ОЗХО и да се създаде блок срещу Дамаск с помощта на клевети\", според руското изявление, което отправя призив към участниците в срещата \"да помислят към какво се стремят САЩ и да се дистанцират от тази рискована авантюра, нямаща нищо общо с целите, декларирани от нейните организатори\".\"Натрапчивият стремеж на САЩ да разиграят в Сирия сценарий подобен на този, който използваха в бивша Югославия, Ирак и Либия, се вижда с просто око. Световната общественост трябва да се замисли сериозно за случващото се. А Вашингтон съветваме да прецени докъде може да го доведе курсът към скъсване на отношенията с Русия. Отговаря ли това на интересите на американския народ?\", пита руското външно министерство.", "date": "2018.01.25", "title": "Москва: Не сме отговорни за химическата атака в Гута"}
{"url": "https://www.dnes.bg/cars/2018/01/25/spodeleni-e-mobili-sreshtu-mrysniia-vyzduh-v-sofiia.366079", "text": "\r\n                        \r\n                        \r\n                        \r\n                    Задръствания, вредни емисии и повишени нива на замърсяване. Всичко това трябва да остане в историята с едно мобилно приложение. \r\nУслугата за споделяне на автомобили вече е активна в София, а с нея създателите ѝ се надяват, че ще допринесат за по-чистия въздух в центъра на столицата, съобщава .\r\nИдеята за споделянето на електрически автомобили се заражда в Естония. Tака днес в центъра на София вече има 27 електроавтомобила, които всеки шофьор може да наеме. \r\nОфициална статистика за броя на регистрираните електрически автомобили у нас няма. В същото време търсенето на подобна услуга в ЕС се е покачило с повече от 50% за 2017 година.", "date": "2018.01.25", "title": "Споделени е-мобили – срещу мръсния въздух в София!"}
{"url": "https://www.dnes.bg/politika/2018/01/25/v-parlamenta-pyrvi-vot-na-nedoverie-sreshtu-borisov-3.366080", "text": "Първият вот на недоверие срещу третия кабинет \"Борисов\" ще бъде гласуван днес. В парламента депутати ще изкажат своето \"да\" и \"против\" оставка на правителството.\n\nПо време на дебатите във вторник всички парламентарни групи вече обявиха своите позиции, така че изненади не се очакват.Сметките сочат, че БСП и ДПС заедно събират 105 гласа. Те обаче не са достатъчни срещу 131 гласа на управляващите ГЕРБ и Обединените патриоти плюс \"Воля\". За да е успешен един вот, са необходими поне 121 гласа.\r\nЗатова очакването е кабинетът да оцелее след първата опозиционна атака по темата \"корупция\".", "date": "2018.01.25", "title": "В парламента: Първи вот на недоверие срещу \"Борисов\" 3"}
{"url": "https://www.dnes.bg/teatar/2018/01/25/aktioryt-bez-maska-v-sled-repeticiiata.364591", "text": "\nСпектакълът под режисурата на Валентин Ганев може да гледаме на камерната сцена \"Миракъл\" в Театър \"Българска Армия\". Камерната постановка описва детайлно взаимоотношенията между актьор и режисьор. Изследва провокациите, които ги сблъскват както на сцената, така и зад нея. Опитва се да открие границата, от която актьорът излиза от роля, за да навлезе в реалния живот и изобщо възможно ли е това.\"След репетицията\" среща възрастен режисьор (Веселин Ранков) с младата актриса (Гергана Плетньова), на която е поверил и главната роля в постановката си. Влюбеността в нея и спомена за покойната й майка (Стефка Янорова), която отдавна е обичал, свързва тримата персонажи в невъзможно да бъде избегнат конфликт. Огледални повърхности, дело на сценографа Красимир Вълканов, се раздвижват на сцената, за да позволят на всеки от образите да види своето отражение и да потърси същността си.Лицето на театъра през погледа на творци от различни поколения го показват прашен, отегчен, себичен, пълен с тайни и лицемерие и същевременно превърнал се в единственото им убежище от реалността.В постановката ясно си личи и влиянието на Бергман от шведския драматург Аугуст Стринберг.Слабо автобиографично това е откровен текст за коризията на времето. \"Ти и татко  сте на една и съща възраст?\" , подхвърля между другото младата актриса към режисьора. Той пък лъкатуши между надеждата да се отдаде на чувствата си и познанието за усложнеността, в която биха го вкарали.Валентин Ганев прави реверанс към Бергман и неговия филм \"Персона\" ( 1966 г.), в който сюжетът – отново камерен, изследва сложността на човека с безмилостно близките планове на Лив Улман и Биби Андершон. На сцената Ганев доближава Плетньова и Янорова, изправяйки ги една до друга и същевременно усложнявайки отношенията им с роднинска обремененост.\r\nПостановката е посветена на стогодишнината от рождението на Бергман, който афористично определя пиесата като \"моя откровен опит да бъда откровен\".  Костюмите са на Мария Диманова, музиката - на Слав Бистрев. Може да се види на 27 януари, 6 февруари, 23 февруари и 27 февруари от 19.30 часа.\r\n ", "date": "2018.01.25", "title": "Актьорът без маска в \"След репетицията\" "}
{"url": "https://www.dnes.bg/usa/2018/01/25/trymp-pod-kletva-gotov-da-govori-za-otnosheniiata-si-s-rusiia.366078", "text": "Президентът на САЩ Доналд Тръмп заяви, че е готов да бъде разпитан под клетва от специалния прокурор Робърт Мълър, разследващ евентуално съглашателство между неговия предизборен екип и Русия за намеса в изборите през 2016 г., предадоха световните агенции.\n\n\"Всъщност го очаквам с нетърпение\", заяви Тръмп в Белия дом пред представители на медиите. \"Бих го направил под клетва\", добави той, цитиран от Ройтерс.Президентът на САЩ подчерта отново, че според него не е имало никакво съглашателство, отбелязва Франс прес.\r\nТръмп и преди е обещавал да съдейства на разследването и негови адвокати разговарят с екипа на Мълър.Президентът обаче уточни, че той иска това да стане възможно най-скоро, но датата на интервюто зависи от адвокатите му, пише БТА.По-рано вчера Ройтерс съобщи, че високопоставни служители на разузнаването, включително директортът на ЦРУ Майк Помпео, са били разпитвани от екипа на Мълър дали Тръмп се е опитвал да попречи на правосъдието. Това показва, че разследването на предполагаемата руска намеса в изборите включва разследване на действията на президнета.Кремъл отрича изводите на американското разузнаване за руска намеса в изборите в САЩ.", "date": "2018.01.25", "title": "Тръмп под клетва: Готов да говори за отношенията си с Русия"}
{"url": "https://www.dnes.bg/index/2018/01/25/receptata-dnes-supa-s-teleshki-djolan-zelev-sok-i-luk.365968", "text": ":1,300 кг телешки джолан2,5 – 3 л зелев сок350 г кисело зеле2 глави лук150 г оризчервен пиперчубрицачерен пиперолиомасло : Обезкостете месото и го нарежете на малки парчета като за супа. В тенджера загрейте олио и задушете в него месото и нарязаните чесън и лук. Прибавете към тях нарязаното зеле. Овкусете със с червен и черен пипер. Залейте със зелевия сок. След като месото е готово може да добавите премития ориз и чубрицата. Гответе на тих огън, а преди да сервирате прибавете малко парче масло в супата. ", "date": "2018.01.25", "title": "Рецептата Dnes: Супа с телешки джолан, зелев сок и лук "}
{"url": "https://www.dnes.bg/notifikacii/2018/01/25/maikata-na-14-godishniia-denis-obvinen-v-ubiistvo-toi-e-krotyk.366081", "text": "\nМайката на 14-годишния Денис, който е обвинен за убийството на 53-годишен бездомник във Варна, категорично отрече, че е имало други случаи, в които синът ѝ да е нанасял побой. Вчера, след справка в Детска педагогическа стая, стана ясно, че момчето е нападало възрастни хора и преди.\n\n\nАлбена Николова подчерта, че Денис е много кротък, и допълни, че няма обяснение за случилото се. По думите ѝ, когато синът ѝ се е прибрал у дома в деня на убийството, е бил уплашен, но само казал, че иска да спи и си легнал.\r\n\"Грижим се за детето си, пращаме го на училище, караме го да учи. Не го пускаме с приятели много да ходи\", заяви майката пред bTV.\r\nСпоред нея нито синът ѝ, нито останалите деца, които са присъствали на случилото се, са побойници.\r\nСъдът остави за постоянно в ареста момчето, обвинено в убийство във Варна. Майката не очаква присъда за него, тъй като по думите ѝ той е твърде малък.\r\nТялото на клошаря бе открито в района на пазара във варненския квартал \"Владиславово\". На 16 януари мъжът се скарал с момчетата, които на следващия ден го пребили.\r\nНа 20 януари тийнейджърите се върнали и отново нанесли жесток побой над Красимир, който се оказал фатален за него. Аутопсията показа, че смъртта му е настъпила вследствие тежка черепно-мозъчна травма. Починалият е и със счупени ребра, причинили разкъсване на вътрешните му органи.\r\nСъучастник на Денис е 13-годишно момче, което по закон не може да носи наказателна отговорност. То е в Дом за временно настаняване на малолетни и непълнолетни извършители на престъпления.", "date": "2018.01.25", "title": "Майката на 14-годишния Денис, обвинен в убийство: Той е кротък!"}
{"url": "https://www.dnes.bg/politika/2018/01/25/poslanikyt-na-rusiia-atakite-sreshtu-pametnici-skypoplateni-provokacii.366082", "text": "Атаките срещу съветските воински паметници и преди всичко срещу Паметника на съветската армия и пловдивския “Альоша” са прецизно планирани и скъпоплатени провокации, целта на които е да се внесе изкуствено разделение в традиционно топлите и уважителни отношения между Москва и София. Това заяви посланикът на Русия у нас Анатолий Макаров в интервю за „“.\r\nСпоред него такива прояви „са само една от формите на съвременния черен пиар – да създадеш проблем от нищо, за да омаловажиш целия натрупан позитив, който, разбира се, преобладава в нашите двустранни отношения. Както се казва, да сложиш капка катран в каца с мед“.\r\nМакаров подчертава позицията на българските власти, които неведнъж са осъждали „вандалските действия спрямо паметниците от съвместната история на Русия и България“. Най-важното според него обаче е, че „такива “пещерни” методи на пропаганда, които са били подходящи може би през праисторическите времена, не намират разбиране в съвременното българско общество, което тачи своето минало и грижливо пази паметта за него“.\n\n\n\n\nСпоред посланик Макаров е трудно руският президент Владимир Путин да дойде в България на тържествата за 3 март, тъй като по това време ще е разгарът на предизборната кампания за президентския вот в Русия на 18 март. \r\nПо думите му обаче това е  „наш общ празник“ и руската страна възнамерява да вземе  най-широко участие във всички планирани мероприятия, като Русия бъде представена на предстоящите тържества на възможно най-високо ниво. За тогава е планирана и визита на руския патриарх Кирил в България. \r\nПо повод евросанкциите срещу Русия Макаров подчертава, че не неговата страна е била инициатор на сегашната сложна ситуация в отношенията между нас и ЕС.\r\nТъй като ЕС е надробил попарата, нека той да си я сърба, казва посланикът. \r\nТой оценява положително стремежа на София да развива диалога по въпроса за санкциите, който „ще получи съответен позитивен отклик, в това число и в нашето двустранно взаимодействие“.\r\nПосланик Макаров категорично заявява, че Русия не разглежда България като някаква заплаха. „Можете колкото искате да търсите България в списъка на заплахи, да спекулирате с предположения, но няма да намерите там името на вашата държава. Просто защото никой не я смята за заплаха“. Той обаче отбелязва, че е друг въпрос как българските политици гледат на Русия.След като по думите му газовият проект “Южен поток” е бил принудително затворен в резултат на неконструктивния подход на ЕС, сега Русия смята за „необходимо да се говори за изграждане на втора тръба на газопровода “Турски поток”, предназначена за потребителите в страните на Югоизточна Европа. При това всички варианти на включване на България в този проект ще могат да се разглеждат само ако имат съответни разрешения и “стоманобетонни”, както каза нашият президент, гаранции от страна на Европейската комисия. Същото се отнася и до проекта на газовия хъб “Балкан”, казва посланикът.\r\nМакаров заявява, че е необходимо да се върне доверието в отношенията между Русия и ЕС и да се възстанови някогашното ниво на взаимодействие. „Уверявам ви, че ние от своя страна въпреки всички сложности сме готови за това. Ще продължаваме да изграждаме взаимноизгодно сътрудничество на равнопоставена основа.“, казва посланик Макаров. \r\n ", "date": "2018.01.25", "title": "Посланикът на Русия: Атаките срещу паметници – скъпоплатени провокации"}
{"url": "https://www.dnes.bg/stranata/2018/01/25/direktorkata-na-dom-hrizantema-uvolnena-disciplinarno.366085", "text": "Директорката на центъра за деца с увреждания \"Хризантема\" в Габрово Мариела Лазарова има подписана заповед за дисциплинарно уволнение, съобщи кметът на община Габрово Таня Христова. Домът се \"прочу\" след заснети видеа, които показват насилие над децата.  \r\nХристова заяви, че ще настоява служителките, позволили си непристойно поведение към децата, да си тръгнат и да понесат наказателна отговорност.\n\n\n\n\n\r\n\"Случващото се, което виждаме в дома е повод да сме категорични и да направим всичко за да гарантираме грижите към децата\", посочи кметът пред bTV и допълни, че служителките са в момента с предизвестие.\r\nЗа насилието в дома в Габрово били подавани сигнали, а никой не знаел. Това стана ясно от обясненията на служителката, направила записите.\r\nКметът отрече да е знаела по-рано за случаите на насилие върху децата. \r\n\"Записите видях на 15 януари и сигнализирах ДАЗД и прокуратурата. До тогава - през ноември и декември единственият сигнал, който имам е за междуличностен конфликт\", заяви Таня Христова.\r\nПо думите й всички укривали информация за тормоза в дома ще понесат наказание.\r\nЗаради случая на насилие, председателката на Държавната агенцията за закрила на детето Офелия Кънева бе уволнена по искане на премиера Бойко Борисов. Премиерът разпореди цялостна проверка на дейността на агенцията.", "date": "2018.01.25", "title": "Директорката на дом \"Хризантема\" уволнена дисциплинарно"}
{"url": "https://www.dnes.bg/politika/2018/01/25/votyt-na-nedoverie-ne-mina-ochakvano-kabinetyt-borisov-3-ocelia.366091", "text": "Очаквано кабинетът на Бойко Борисов оцеля при първият вот на недоверие внесен от опозицията.\r\nОт 234 гласували само депутатите от БСП и ДПС – 103-ма, дадоха вот за падането на правителството, но останалите\r\n131 от ГЕРБ, ОБ и \"Воля\" бяха \"против\".\n\n\n\nКакто и на дебатите по вота, и на гласуването премиерът Бойко Борисов не дойде в парламента.\r\nРеакцията на БСП естественото беше гневна, а червената шефка Корнелия Нинова дори го нарече \"страхливец\", докато депутатите обсъждаха във вторник искането на опозиция МС да си ходи.\r\nИ тогава и сега, управляващите обясниха, че Борисов е зает с важни срещи. Днес той заминава за кралство Лихтенщайн, а след това за форума в Давос.\r\nСред мотивите за внесения вот за провал в борбата с корупцията, бяха посочени примери като пробитата система на приходните агенции, подкупи за печелене на обществени поръчки, ремонта на НДК, влизането на бежанци през оградата на границата в Турция, скандали като \"Кумгейт\", \"Суджукгейт\".\r\nСамият Борисов пък заподозря, още когато БСП даде заявка за вота, че явно периодът не е подбран неслучайно.\r\n ", "date": "2018.01.25", "title": "Вотът на недоверие не мина, очаквано кабинетът \"Борисов 3\" оцеля"}
{"url": "https://www.dnes.bg/football/2018/01/25/arsenal-si-osiguri-final-sled-pobeda-nad-chelsi.366086", "text": "Арсенал е вторият финалист в турнира за Купата на Лигата в Англия след победа с 2:1 над Челси на \"Емирейтс\". Първият мач завърши при резултат 0:0 и така тимът на Арсен Венгер ще спори на финала срещу Манчестър Сити.\r\n\"Сините\" започнаха по перфектен начин срещата, след като Еден Азар реализира още в 7-та минута. След това обаче рикошетите бяха верен приятел на \"артилеристите\". Първо Антонио Рюдигер си вкара автогол, за да изравни в 12-та минута, а след час игра Гранит Джака направи 2:1 за Арсенал. Асистенцията бе на Александър Лаказет, но топката стигна до Джака след нов рикошет.\r\nГостите започнаха много добре срещата и само след 7 минути игра Еден Азар направи 1:0 за Челси. Белгиецът бе изведен сам срещу вратаря на домакините след перфектен пас на Педро и нямаше как да сбърка.\r\nАрсенал се върна много бързо в двубоя. В 12-та минута удар на Начо Монреал с глава се отби последователно в тялото на Алонсо и Рюдигер, за да влезе в мрежата зад Кабайеро. До края на полувремето \"артилеристите\" можеха и да направят пълен обрат след нови рикошети.\r\nУдари на Джака от фаул и на Йозил се отклониха в телата на защитници на Челси, но топката минаваше в опасна близост до гредата. Лошата новина за Челси бе и контузията на Вилиан, който бе заменен в 27-та минута от Рос Баркли. Последният направи дебют за Челси, след като бе привлечен от Евертън преди дни.\r\nЧелси можеше да вкара нов ранен гол, но в началото на второто полувреме Азар се подхлъзна в неподходящ момент. Малко след това белгиецът отправи удар, който обаче мина встрани от гредата.\r\nАрсенал все пак стигна до пълния обрат в 60-та минута. Пробив на Лаказет по дясното крило завърши с центриране, топката обаче се отклони от крака на Кристенсен и попадна точно на десния крак на Джака. Швейцарецът нямаше как да сбърка от близко разстояние - 2:1 за Арсенал.\r\nЧелси опита натиск, но това отвори много пространства в защита и при една от добрите атаки Арсенал можеше да вкара трети гол в 76-та минута. Кабайеро обаче отрази опасен удар на Алекс Айоби.\r\n", "date": "2018.01.25", "title": "Арсенал си осигури финал след победа над Челси"}
{"url": "https://www.dnes.bg/stranata/2018/01/25/lekar-da-se-premahne-monopola-na-zdravnata-kasa.366083", "text": "\r\n                        \r\n                        \r\n                        \r\n                    \n\r\n\"Беше въведена разпоредба, която затруднява изключително много медиците. Според нея в отчетните си финансови доклади в накрая на месеца те трябва да посочват номера на касовия бон, издаден за извършената услуга. До преди няколко дни нямаше указания как точно това трябва да се случва. Това е чиста административна работа. Ние сме лекари! Няма да вършим работата на държавата!\", категоричен бе главният секретар на БЛС д-р Стоян Борисов.\r\nВ студиото на \"България сутрин\" Борисов настоя потребителската такса за извънболничната помощ да бъде 1% от минималната работна заплата, а за болничната помощ 2%. Така първата става 5,1 лв., а втората 10,2 лв.\r\n\"Потребителската такса има 2 функции – да ограничи ненужните посещения при лекаря и да допълни приходите му. В момента тя не изпълнява тези си роли, тъй като по-голямата част от пациентите са освободени от тази такса. Лекарите не заслужават такова отношение от страна на държавата. НАП има цялата информация от касовите апарати. Не би трябвало втори път държавата да иска същата информация\", обясни председателят на УС на Центъра за защита на правата в здравеопазването д-р Стойчо Кацаров.\r\nПред  той недвусмислено заяви, че трябва да се премахне монополът на Здравната каса и така пазарът щял да урегулира сам системата. Защо да не е допустимо един лекар да обяви по-висока потребителска такса, а друг – никаква, запита медикът.\r\n ", "date": "2018.01.25", "title": "Лекар: Да се премахне монопола на Здравната каса!"}
{"url": "https://www.dnes.bg/politika/2018/01/25/parlamentyt-ne-atrofira-votyt-na-nedoverie-goliama-greshka.366088", "text": "\r\n                        \r\n                        \r\n                        \r\n                    \r\n\"Съгласен съм с голяма част от това, което каза президентът, но... Хубаво е човек първо да види в Уикипедия какво означава атрофия. Българският парламент сигурно през следващите 1000 години няма да атрофира\", посочи проф. Тадаръков.\n\n\n\r\nПроф. Тадаръков коментира и изказването на Румен Радев, че свободната воля на депутатите е убита, а те единствено одобряват волята на правителството. Той посочи, че ако 5 закона са върнати от държавния глава, значи е подписал всички останали.\r\nОзначава ли това, че и Президентството е станало нотифициращ орган на вече приетите закони, запита проф. Тадаръков.\r\nТой не счита, че се задава война на институциите, а по думите му проблемът са специално развитите егота на премиер, президент и парламент.\r\n\"Докато имаме \"егото над всичко\", ще бъдем в това болезнено състояние. Ако се появи думата \"толерантност\", много от тези нападки ще бъдат избегнати\", подчерта гостът на .\r\n\"Събират се, комуникират и избират визията на толерантност в полза на българския народ. Народът има предел, до който може да допусне този дисбаланс в институциите\", посъветва гостът в студиото на Лора Инджова и Златимир Йочев.\r\n\"Вотът на недоверие е голяма грешка. Тема, в която за да влезеш, трябва да имаш много конкретни данни. Ако беше показано \"реформи и бедност\" - целият български народ щеше да приветства такъв вот\", каза още преподавателят и добави, че не очаква изненади при гласуването на вота на недоверие.\r\nТой обаче е убеден е, че ще има още няколко вота на недоверие. 25 години нямаме съществени реформи, наливаме пари в здравеопазване и МВР, това не е подходът, смята проф. Тадаръков.\r\n ", "date": "2018.01.25", "title": "Парламентът не атрофира, вотът на недоверие - голяма грешка!"}
{"url": "https://www.dnes.bg/zvezdi/2018/01/25/radina-kyrdjilova-plashi-fenove-sys-slaba-figura.366089", "text": "Изявяващата се като влогър актрисата Радина Кърджилова изглежда доста слаба, направо кожа и кости. От началото на годината жената на Деян Донков се изявява в нета и пуска видеа, в които споделя част от ежедневието си.\r\nЗа проблеми с теглото при звездата се говори отдавна из арт средите, но с последните клипчета от поредицата \"Денят на Радина\" актрисата изплаши феновете си, пише \"България днес\", цитиран от .\r\n\"Някой да обърне внимание на Радина. Прилича на анорексичка. Това момиче не тежи повече от 40 кила. Тази мания на жените да са слаби почва да минава всякакви граници\", коментира притеснена потребителка.\r\n\"Това ли ви е представата за здравословно? Момичето трябва да се лекува. Жените обикновено напълняват, като станат майки, а тя с двегодишно дете мяза на щека\", негодува друга фенка на звездата.\r\nНапук на мнението на феновете, рубриката на Кърджилова излиза в рубрика за здравословен начин на живот в moeto-zdrave.life.\r\nСамата актриса обаче едва ли приема критиките и досега не се е оплакала или притеснила от външния си вид.", "date": "2018.01.25", "title": "Радина Кърджилова плаши фенове със слаба фигура"}
{"url": "https://www.dnes.bg/politika/2018/01/25/bsp-besni-na-karaiancheva-za-obvineniiata-i-sreshtu-radev.366094", "text": "Червените депутати се ядосаха на шефката на парламента Цвета Караянчева, която вчера обвини президента Румен Радев, че сривал авторитета на Народното събрание с изказванията си.\r\n„Вие заявихте, че ниският рейтинг НС се дължина на атаките на Радев и на негативните оценки, които дава на нашата институция, ние възразяваме срещу Вашето поведение и срещу опита да дадете отговор на президента от името на целия парламент, защото сте заявили, че в парламента има различни групи, с различни програми и когато гласуват, го правят от името на своите групи“, скочи в декларация от името на БСП Валери Жаблянов.\n\n\nСпоред левицата ниският рейтинг на парламента се дължи не на други фактори, а на народните представители и ръководството на НС.\r\n„Отсъства дебат по важни въпроси, управляващото мнозинство дори не взима думата, нарушавате правилника за дейността на парламента само и само, за да се прокара волята на мнозинството“, обвини от своя страна Жаблянов.\r\nТой спомена и отсъствието на премиера Бойко Борисов от дебатите и гласуването на вота на недоверие, внесен от БСП заради провал в борбата с корупцията, което според него създава усещането в избирателите, че парламентът не е институцията, в която се решават проблемите на страната.\r\n„Отсъствието на премиера срива рейтинга на НС и оценката на Радев е правилна“, обобщи соцдепутатът.\r\nШефът на групата на ГЕРБ Цветан Цветанов му отговори, че е било задължение на Караянчева да отговори на критиките на Радев и опитите му да подкопава престижа на парламента.\r\n„Подобен подход на системно унижаване на парламента не прави чест на човека, който трябва да е обединител на нацията, защото във вчерашното му изказване не чухме нищо за неговата полезност, а това, което допринася за разделение на нацията, е противопоставянето на институциите“, отсече той.\r\n ", "date": "2018.01.25", "title": "БСП бесни на Караянчева за обвиненията й срещу Радев"}
{"url": "https://www.dnes.bg/world/2018/01/25/vyv-franciia-prieha-pravilnik-za-oblekloto-na-deputatite.366084", "text": "Франция прие правилник за облеклото и поведението на депутатите след прояви, целящи медиен ефект, на представители на радикалната левица, разкритикувани от депутати от партията на президента Еманюел Макрон, предаде Франс прес.\r\nВ началото на декември депутатът Франсоа Руфен от партия \"Непокорна Франция\" участва в заседание на долната парламентарна камара, облечен в зелена тениска от екипа на любителски футболен отбор от района си.\r\nПреди това депутати от същата партия, оглавена от обичащия провокациите Жан-Люк Меланшон, привлякоха вниманието, като размахваха в парламента трудовия кодекс в знак на протест срещу реформирането му, или пък консерви и пакети с макарони за по 5 евро - сумата, с която правителството иска да намали жилищното подпомагане.\r\nПредседателят на Националното събрание Франсоа дьо Рюжи от президентската партия \"Република напред\" разкритикува тези прояви като пиар акции.\r\nПо негово предложение бюрото на събранието, съставено от 22-ма депутати от всички партии, вчера промени \"общите си инструкции\". То обяви, че облеклото на депутатите в парламента трябва да остане неутрално и да се придържа към деловия стил. \r\nПоказното носене на всякакви религиозни символи, на униформа, лого, търговски послания или лозунги с политически характер вече ще е забранено, посочи в комюнике председателството на Националното събрание. \r\n /БТА/", "date": "2018.01.25", "title": "Във Франция приеха правилник за облеклото на депутатите"}
{"url": "https://www.dnes.bg/obshtestvo/2018/01/25/istanbulskata-konvenciia-shte-otvori-li-vratata-na-tretiia-pol.366092", "text": "\r\n                        \r\n                        \r\n                        \r\n                    \r\nЖурналистът Ива Николова отсече в \"България сутрин\", че спорът по темата е излязъл от рамката на нормалното заради \"т.нар. измишльотина трети пол\".\n\n\n\r\n\"Такова нещо няма - питайте учени, лекари! Проблемът с конвенцията е лицемерието и злоупотребата на определени хора с извън общоприетата сексуалност, за която се говори в текста\", обясни гостът на телевизията.\r\nНиколова визира 70 страници, в които пише, че хората с различна сексуална ориентация не бива да бъдат подлагани на насилие заради предпочитанията си, както и че децата трябва да бъдат образовани по този въпрос, за да придобият толерантност към различните.\r\nДругият гост на  Виктор Лилов продължи думите на журналиста, като поясни, че тези 70 страници се отнасят към обяснителния доклад на конвенцията.\r\n\"Текстът засяга един съществен въпрос, който българското общество не е готово да обсъди. Това са стереотипни роли, свързани с пола, свързани с патриархалния ред у нас\", подчерта Лилов.\r\nТой пожела да обясни още, че образователните мерки, предложени в част от Истанбулската конвенция целят да просветят хората за половите роли и тяхната концепция, което пък доведе до заключението, че спорещите по темата просто са се изгубили в дебата.\r\n\"Конвенцията е тотално закъсняла и безсмислена\", категорична бе Ива Николова.\r\n\"Защото обществото ни е закъсняло в разбиранията си. Трябва да излезем от представите на социалния еталон, в който се намираме\", призова Виктор Лилов.\r\n ", "date": "2018.01.25", "title": "Истанбулската конвенция: Ще \"отвори ли вратата\" на третия пол?"}
{"url": "https://www.dnes.bg/world/2018/01/25/pekin-poema-kontrola-nad-nai-golemiia-manastir-v-tibet.366090", "text": "Китайското правителство поема контрола над най-големия тибетски будистки манастир, съобщи неправителствената организация \"Хюмън райтс уоч\", цитирана от Ройтерс.\r\nПланът е представители на комунистическата партия да поемат администрацията на манастира Ларунг гар. \r\nОгромният будистки център за обучение и молитви, намиращ се в планините на провинция Съчуан, вече е загубил част от размерите си в резултат на осеммесечна програма за разрушаване на манастира и прогонване на монаси, приключила през април 2017 г., съобщава \"Хюмън райтс уоч\". \r\nСега правителството планира да раздели центъра на две части - академия и манастир, разделени от стена, показва документ, преведен на английски от неправителствената организация. Освен това се предвижда и квота за набиране на монаси и студенти, система за \"регистрация с истинските имена\" и табелки с имената за монасите и монахините.\r\nВодещите роли в управлението на финансите, сигурността и приемането на кандидати в Ларунг гар ще бъдат предоставени на 97 членове на Китайската комунистическа партия, от които се изисква да бъдат атеисти. Те ще живеят в голяма сграда, която вече се строи.\r\nКитай отрича да е разрушавал част от манастира и уверява, че извършва само работи по пожарна безопасност и реконструкция на старите сгради.\r\n /БТА/", "date": "2018.01.25", "title": "Пекин поема контрола над най-големия манастир в Тибет"}
{"url": "https://www.dnes.bg/world/2018/01/25/v-belgiia-traino-se-utvyrjdava-krainiiat-prochit-na-isliama.366093", "text": "Влиянието на салафизма нараства трайно и постоянно в Белгия, се посочва в документ, разпространяван от контраразузнаването, съобщават местни медии.\r\nОтбелязва се, че това явление може да доведе до проблеми в обществото, защото тази доктрина за вярата на мюсюлманите отрича някои демократични ценности на Запада. Допълва се, че салафизмът е заплаха за основните свободи.\r\nИзготвеният от Държавна сигурност наръчник се разпространява сред полицията, прокуратурата, общинските власти, университетите, затворите. \r\nПреди година доклад на контраразузнаването отчете, че в джамиите в Белгия все по-често се проповядва радикален ислям в сунитска уахабитска разновидност, който в салафитската си версия се стреми към \"първоначалния, чист ислям\" - държавната религия в Саудитска Арабия. \r\nТози прочит на исляма забранява слушането или създаването на музика, рисуването на картини и пушенето и признава Корана за единствен закон.\r\nБелгийски медии днес представят резултатите от проверката на взривното устройство, използвано от единствения оцелял терорист от атентатите в Париж през 2015 г. Салах Абдеслам. Оказва се, че копчето за задействане на устройството е липсвало, както и че един от проводниците е бил прекъснат - две причини, заради които се възприема, че коланът на терориста е бил негоден. Тези разкрития хвърлят нова светлина върху твърденията на Абдеслам, жител на Брюксел, че се е \"отказал\" в последния момент да се самовзриви.\r\nВ други информации от последните дни медиите в страната съобщиха, че осъденият за ръководител на терористична организация Фуад Белкасем е помолил съда да не бъде лишаван от белгийско гражданство. Белкасем години наред бе гласът на групировката \"Шериат за Белгия\", призовавал за въвеждането в страната на ислямското право. \r\nПред съда той казал, че няма връзка с Мароко, откъдето произхождат родителите му, и иска да остане в Белгия. Белкасем бе осъден в Антверпен на 12 години лишаване от свобода в първото мащабно дело срещу терористи в страната. \r\n /БТА/\r\n ", "date": "2018.01.25", "title": "В Белгия: Трайно се утвърждава крайният прочит на исляма"}
{"url": "https://www.dnes.bg/world/2018/01/25/2000-iaponci-noshtuvaha-vyv-vlakove-zaradi-silen-snegovalej.366087", "text": "Най-малко 1900 души бяха принудени да прекарат нощта във вагоните на високоскоростните влакове \"шинкансен\" по гарите в японските градове Токио, Осака и Нагоя заради големи закъснения, предизвикани от силен снеговалеж в региона. Това съобщи телевизия Ен Ейч Кей, предаде ТАСС.\r\nКомпозициите, обслужващи някои маршрутни отсечки, закъсняха в сряда с 3,5 часа. Поради това мнозина пътници не успяха навреме да се прекачат на друг влак и се наложи да останат по гарите. За да им осигури място за нощувка, жп компанията Джей Ар реши да не изпраща няколко експреса за депо и окъснелите пътници пренощуваха във вагоните.\r\nЖелезопътните служители обещаха днес окончателно да ликвидират последиците от снеговалежа и да възстановят движението по график.\r\nСилният снеговалеж връхлетя редица японски префектури на 22 януари. В района на Токио снежната покривка стигна за денонощие над 20 сантиметра и парализира транспорта - затворени бяха скоростни магистрали, мостове, тунели, а летищата анулираха около 150 полета.\r\nСпоред спасителните служби снеговалежът е станал причина за смъртта на един човек в Токио, а най-малко 70 души са пострадали.\r\n/БТА/", "date": "2018.01.25", "title": "2000 японци нощуваха във влакове заради силен снеговалеж"}
{"url": "https://www.dnes.bg/stranata/2018/01/25/za-uikenda-v-park-pirin-vlezli-4500-avtomobila.366109", "text": "Само за един уикенд 4500 автомобила са навлезли в пределите на НП \"Пирин\". Това бе установено след направена проверка от служители на парка, съобщават от пресцентъра на община Банско.\"Едно от задълженията на публичните власти е спазването на екологичното законодателство и подпомагане поддържането на околната среда. В тази връзка и в контекста на многократно заявяваната твърда позиция на български \"екологични\" организации против изграждането на най-щадящия природата транспорт - лифтовия, оповестяваме горните данни за броя на МПС, навлезли на територията на Пирин\", коментира кметът на Банско Георги Икономов.Той припомня позицията на местната администрация за създаване на данъчни облекчения за потребителите на екологични горива за битово отопление на територията на общината.Община Банско ще търси варианти и добри европейски практики за ограничаване на достъпа на автомобили до Национален парк \"Пирин\", които да бъдат предложени на държавните органи за реализация.Ще продължи и работата по създаването на официална статистика за броя на МПС, движещи се по общинския път Банско - х. Вихрен чрез монтирането на интелигентно видеонаблюдение, допълни Георги Икономов.", "date": "2018.01.25", "title": "За уикенда в парк \"Пирин\" влезли 4500 автомобила"}
{"url": "https://www.dnes.bg/health/2018/01/25/kolko-tejka-e-gripnata-epidemiia-i-kak-da-se-opazim.366115", "text": "Зимата е времето, в което имунната ни система е подложена на различни респираторни вируси, които атакуват организма. В момента голяма част от страната вече е в предепидемична обстановка, има и общини, които са с обявена грипна епидемия. Как да различим обикновената настинка от грип и какви мерки да вземем, за да се предпазим от тях, коментира д-р Радина Андонова от катедра \"Инфекциозни болести\" на Военномедицинска Академия. Обикновено пикът е в края на януари и началото на февруари. Вече има области, които са с обявена грипна епидемия – Пазарджик и Благоевград. В София, в интерес на истината, все още не се обявява грипна епидемия, защото миналата седмица имаше един спад на заболелите през работните дни, но събота и неделя броят им значително нарастна отново. Така че, може би към края на януари в София също ще бъде обявена грипна епидемия.   Грипът има няколко типа, най-разпространени са А и В. Тази година, за разлика от предните, се наблюдава основно грип тип В. Щамът, който се отнася към тип В, и е най-разпространен в момента, е „Ямагата“.   За нас е важно да разграничим типа на грипа - дали е А или В, а не толкова кой щам е. Говоря от клинична гледна точка, защото терапията е различна. Противовирусните препарати, с които разполагаме на пазара, са оселтамивир, занамивир, ремантадин. Причината да има толкова болни в момента е, че минали години не сме се срещали с грип тип B толкова често, както с тип А. Поради това нямаме имунитет и вероятността да се заразим е висока, а за неваксинираните тя е почти 100%.    ", "date": "2018.01.25", "title": "Колко тежка е грипната епидемия и как да се опазим? "}
{"url": "https://www.dnes.bg/crime/2018/01/25/i-decata-v-alo-shemite-momiche-ostavi-do-koshche-nad-3-bona-i-zlato.366114", "text": "11-годишно дете от Плевен стана жертва на телефонен измамник, съобщиха от областната дирекция на МВР.\r\nВ следобедните часове вчера - между 14.30 часа до 16.30 часа непознатият говорил с момичето на домашния и на мобилния му телефон.Представил се за лекар и подлъгал малолетната да помогне на майка си, която била претърпяла пътнотранспортно произшествие. Момичето, без да информира родителите си, е следвала указанията на измамника - претърсила семейния апартамент в Плевен и оставила до кошче за боклук на детска площадка в ж.к \"Дружба\" 3000 лв., 620 евро и златни накити - три златни пръстена и златна гривна.Около 16.45 часа в Първо РУ-Плевен е дошъл баща й - 49-годишен плевенчанин, който съобщил за престъплението.\r\nСлучаят е поет от прокуратурата.От полицията отново апелираха да не се дават по никакъв повод пари на непознати, а родителите да запознаят децата си с риска да бъдат измамени по телефона.", "date": "2018.01.25", "title": "И децата в ало схемите: Момиче остави до кошче над 3 бона и злато"}
{"url": "https://www.dnes.bg/stranata/2018/01/25/vremeto-i-utre-shte-e-studeno-i-slynchevo.366121", "text": "През нощта ще е ясно, а  утре - предимно слънчево. На отделни места в равнинната част от страната има условия за образуване на мъгла или инверсионна облачност, които по Черноморието ще се по-трайни. Ще е почти тихо.Сутринта ще е студено, с минимални температури между минус 10 и минус 5 градуса, в югоизточните райони и по крайбрежието малко по-високи. Според прогнозата на НИМХ максималните температури ще са между 1 и 6 градуса.По Черноморието ще се образува мъгла, която в отделни райони ще се задържи почти през целия ден. Повече слънце ще има след обяд. Ще духа слаб до умерен североизточен вятър. Максималните температури на въздуха ще са от 3-4 градуса. Температурата на морската вода е 6-7 градуса. Вълнението на морето ще е 2-3 бала.В планините ще бъде слънчево. Ще духа до умерен, по билата и силен вятър от север-североизток. Температурите ще се повишат още и максималната на височина 1200 метра ще е около 4 градуса, на 2000 метра - около минус 1 градуса.И през почивните дни времето ще бъде предимно слънчево. Сутрин ще е студено, с минимални температури между минус 10 и минус 5 градуса, на места в Североизточна България и котловините и по-ниски.В събота ще е тихо и в низините и котловините ще останат условията за мъгла или инверсионна облачност; максималните температури ще са между 1 и 6 градуса. В неделя ще духа слаб северозападен вятър и мъглата в повечето места ще се разсейва, а дневните температури ще се повишат, съобщава БТА.\r\n ", "date": "2018.01.25", "title": "Времето и утре ще е студено и слънчево"}
{"url": "https://www.dnes.bg/world/2018/01/25/vynshniiat-ministyr-na-ispaniia-pripadna-v-davos.366142", "text": "Испанският министър на външните работи и сътрудничеството Алфонсо Мария Дастис Кеседо припадна по време на дискусия, организирана в рамките на Световния икономически форум в Давос, Швейцария. Това съобщи днес в. \"Мундо\", предаде ТАСС.\r\nПървият дипломат на Испания придружава на форума испанския крал Фелипе Шести.\r\nВчера 62-годишният министър изгуби съзнание по време на колоквиум за социалната солидарност. \r\nМонархът и другите участници в дискусията станаха от местата си, за да помогнат на испанския министър, разкопчаха му ризата и свалиха вратовръзката.\r\nМодераторката на форума помоли незабавно да се осигури медицинска помощ на министъра и обяви проявата за приключила. След като пристигна лекар, министърът бе отнесен в медицинския пункт. Състоянието на дипломата скоро се подобри, но той не успя да придружи краля на някои срещи в Давос, разказва \"Мундо\".\r\n/БТА/\r\n ", "date": "2018.01.25", "title": "Външният министър на Испания припадна в Давос"}
{"url": "https://www.dnes.bg/obshtestvo/2018/01/25/knsb-s-otstypki-ot-ceni-za-svoite-hora-pri-friziora-v-avtoserviza.366124", "text": "Отстъпки от 5 до 50% от цените при покупка на строителни материали, при ползване на фризьорски услуги или при годишен технически преглед на автомобил - това са част от новите придобивки, които отскоро КНСБ предлага на членовете си.\r\nВицепрезидентът на КНСБ Пламен Нанков обясни, че става въпрос за разширяване на механизмите за социална защита и за подобряване на социалния статус на хората, предаде БНР.\r\n\"Във всички случаи може да звучи твърде егоистично от наша страна и някой да каже – те предоставят подобни отстъпки с парично измерение на своите синдикални членове, за да ги задържат и да привличат нови – да, има и такъв ракурс, но не това е било основното и движещото в идеята ни и в усилията, които полагаме.Колкото и малко да съумеем да помогнем на човека, спестявайки му някакъв разход, на фона на тези доходи, ефектът е повече социален и по-малко синдикален. Договарянето на отстъпки за синдикални членове отдавна е практика в стара Европа\", коментира той.\r\nПреди дни нововъведението стана факт в Благоевград, където по тази схема работят няколко магазина. Също през януари регионалният съвет на конфедерацията договори различни отстъпки в магазини във Варна и Бургас.\r\nОт септември в 16 областни града и в 25 общини вече са налице договорености за над 100 обекта, които да предлагат отстъпки за синдикални членове.\"КНСБ няма финансов интерес от тази инициатива. Основното ни послание е, че хората трябва да се обединяват помежду си, за да живеят по-добре\" разясни Нанков.", "date": "2018.01.25", "title": "КНСБ с отстъпки от цени за своите хора - при фризьора, в автосервиза..."}
{"url": "https://www.dnes.bg/obshtestvo/2018/01/25/bdj-puska-oshte-4000-mesta-do-pernik-za-festivala-surva.366130", "text": "На 27 и 28 януари \"БДЖ - Пътнически превози\" ЕООД ще осигури 4000 допълнителни места във влаковете, които се движат между София и Перник.Увеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри \"Сурва\", който ще се проведе в Перник през периода 26 - 28 януари т.г., съобщават от компанията.Освен редовните с увеличени състави влакове, за осигуряване на допълнителна възможност за пътуване с влак между София и Перник, на 27 и 28 януари извънредно ще се движат още шест влака.Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. \"БДЖ - Пътнически превози\" ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.Клиентите на националния железопътен превозвач могат да получат подробна информация за разписанията на влаковете от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.", "date": "2018.01.25", "title": "БДЖ пуска още 4000 места до Перник за фестивала \"Сурва\" "}
{"url": "https://www.dnes.bg/tenis/2018/01/25/za-sporta-za-imeto-mu-kniga-za-grisho-razkriva-liubopitni-fakti.366125", "text": "\r\n                        \r\n                        \r\n                        \r\n                    \r\nПисателят Любомир Тодоров е автор на книгата \"Григор Димитров - гордостта на България\". Той гостува в \"България сутрин\", за да сподели любопитни подробности около произведението си.\r\n\"Една от задачите на биографията е да запали младите и да видят колко много труд трябва да се положи, за да стигнеш до върха. Григор заслужава тази биография\", каза писателят и спортен журналист.\r\nТой уверено отбеляза, че знае всичко за Григор Димитров и разкрива много любопитни факти в биографичната книга. Един от тях е как хасковлията е получил името си и защо не се казва Господин или Георги.\r\nДруг любопитен момент, който авторът разкрива в книгата си, е как през 2003 г. Димитров е щял да изпусне първия си финал заради катастрофа в пряспа в Швеция.\r\n\"Наблегнал съм повече на спортно-техническата част, но без да се преразказват мачове\", каза още гостът в студиото на , който е събрал мнения от известни личности за Григор Димитров.\r\nВ книгата има отделна глава и за всичките му треньори. Любомир Тодоров е категоричен, че настоящият треньор на Гришо - Дани Валверду показва, че до момента е най-успешният.\r\n\"Ние сме максималисти, но когато искаме нещо от другите, а не от себе си. Григор направи много на Australian Open\", категоричен бе писателят.\r\n ", "date": "2018.01.25", "title": "За спорта, за името му... Книга за Гришо разкрива любопитни факти"}
{"url": "https://www.dnes.bg/business/2018/01/25/zaradi-metroto-55-000-koli-po-malko-po-ulicite-na-sofiia.366136", "text": "Софийското метро, като финансови показатели, е един от най-успешните проекти от този тип в Европа. Това каза Стоян Братоев, изп. директор на \"Метрополитен\" ЕАД, в ефира на \"Изграждането на един километър от метрото е в пъти по-евтино, отколкото в другите европейски страни. Темпото също е много добро и имаме изключително добре изградена система за финансов контрол - така че да не може нито едно евро да отиде не по предназначение. Много е сложен проектът и ежедневно има проблеми, които трябва да се отстраняват. независимо от проучванията по време на работата се появяват много изненади. Този проект е един от знаковите за това как да се реализират проекти по европейски програми\", заяви той.Софийското метро навършва 20 години. Това събитие си заслужава да се отбележи, защото първият построен участък бе един изстрадан участък, каза гостът.\"Това бяха години, когато проектът трудно се финансираше, нямаше достатъчно опитни строители и тези 6 километра са строени 19 години. Но въпреки всичко чрез този участък ние придобихме опит както по отношение на строителството, така и по отношение на експлоатацията, за да можем следващите участъци да ги строим по-бързо\", разказа Братоев.За последните 10 години са построени 31 км. метро, а първите 9 километра са строени 24 години, подчерта събеседникът. По думите му София има нужда от такова съоръжение и трябва да го развива в направлението, където има пътници.\"Големият зелен проект на София е метрото. Той не влияе на трафика. Той само способства намаление на трафика - близо 25% е ефектът за намаляване на трафика в София. Над 79 000 тона вредни вещества годишно по-малко се изхвърлят в атмосферата именно заради наличието на метро, а след година и половина ще достигнат 90 000 тона. Над 55 000 автомобила по-малко се движат по улиците на София, благодарение на наличието на метро\", коментира Стоян Братоев.", "date": "2018.01.25", "title": "Заради метрото - 55 000 коли по-малко по улиците на София "}
{"url": "https://www.dnes.bg/zvezdi/2018/01/25/emanuela-se-sdobri-s-dinev-mladshi-no-ima-nov-myj.366131", "text": "Певицата Емануела проговори за новия си приятел Мартин Николов пред списание Lоve style. Двамата имат връзка от шест месеца.\"Все още не живеем под един покрив, но постоянно сме заедно. Той се разбира прекрасно и със сина ми Митко-младши, все пак детето е част от мен\", разкри Емануела пред списанието. \r\nМартин беше неотлъчно до изпълнителката и на третия рожден ден на по-малкия й син и го зарадва с огромен автомобил с дистанционно управление.На партито дойде и таткото на Митко-младши – милионерският син Димитър Динев, с когото изпълнителката доскоро беше във война. \r\nДвамата вече са в нормални отношения. Той вижда сина си за по седмица всеки месец. Динев също отрупа наследника си с подаръци за рождения му ден и пристигна в компанията на моделката Гери Дончева. \r\n\"Мити е дете, за което цял живот съм мечтала – добър, спокоен, усмихнат, общителен и много умен. Все още не ходи на градина, най-вероятно ще тръгне от пролетта. Когато съм на участия или съм ангажирана, ми помага майка ми и детегледачка\", сподели още Емануела.", "date": "2018.01.25", "title": "Eмануела се сдобри с Динев-младши, но има нов мъж"}
{"url": "https://www.dnes.bg/stranata/2018/01/25/diado-ubi-jena-si-inscenira-samoubiistvo.366132", "text": "Окръжната прокуратура във Велико Търново е повдигнала обвинение на мъж, инсценирал самоубийството на жена си.Разследването е започнало на 19 януари тази година, когато в Районното управление на полицията в Свищов е постъпил сигнал за самоубийство на Мария К., на 72 години, в необитаем имот в село Българско Сливово, община Свищов.При огледа на местопроизшествието и аутопсията е констатирано, че смъртта на жената е причинена насилствено. Установено е, че извършителят на тежкото умишлено престъпление е Ламби К. на 77 години - съпруг на убитата.Убийството е извършено при възникнал скандал между двамата съпрузи и нанесен побой. Мотивът за деянието е ревност и гняв.Извършителят на престъплението е задържан за срок до 72 часа. Разследването по случая продължава.", "date": "2018.01.25", "title": "Дядо уби жена си, инсценира самоубийство "}
{"url": "https://www.dnes.bg/business/2018/01/25/koga-shte-olekne-biurokratichnata-mashina-v-bylgariia.366133", "text": "Бизнесът в България не може да не приветства облекчаването на административната тежест за бизнеса и свеждането на регулаторните режими до минимално изискуемите от европейското законодателство. Има цялостна програма, която последователно се изпълнява. Това каза Васил Велев, председател на АИКБ, в ефира на  Гостът коментира приетият на второ четене от парламента законопроект, който облекчава административната тежест за бизнеса.\"Оказва се, че това е доста трудоемък процес. Например, за да отпадне необходимостта да се доказва отсъствие на съдимост чрез свидетелства за съдимост се промениха 67 закона и предстои да се промени още една наредба, за да приключи процеса и всеки, който иска да знае дали има осъждане или не, да направи справка по служебен път, без да се иска бизнесът да доказва такива факти. Вече е решен и проблема с доказване на задължения към фиска, това също се прави служебно\".В два закона е казано, че не може да се иска от гражданите и бизнеса да доказват факти, които са известни на администрацията. Но независимо от това в редица специални закони такива факти се изисква да бъдат доказвани, обясни събеседникът. \"За това тече промяна на тези специални закони, за да се синхронизира законодателството така, че да се намалят административните процедури. Това е програма, която изцяло подкрепяме\".Какви са следващите облекчения, които да намалят административната тежест на бизнеса? Кога ще настъпи цялостна промяна за бизнеса и доколко е важно електронното управление? Какви са предложенията, които тази година АИКБ ще отправи във връзка с облекчаването на администрацията? Има ли безмислен административен тормоз над българските малки и средни предприятия? Защо процесът на промяна на нормативната рамка не протича толкова бързо, колкото ни се иска? Какви са новите предложения за увеличаване на \"бързата писта\" за Синята карта, за да бъде стимулиран вноса на работна ръка и решаване на проблема с кадрите в България?", "date": "2018.01.25", "title": "Кога ще олекне бюрократичната машина в България?"}
{"url": "https://www.dnes.bg/business/2018/01/25/fermeri-ot-iztochnite-rodopi-na-protest-zaradi-izkupnite-ceni.366139", "text": "Фермери от Източните Родопи протестират край Кърджали заради ниски изкупни цени на млякото и неизплащане на субсидии. Стопаните поискаха оставката на министъра на земеделието Румен Порожанов. Производителите се заканиха да протестират в София, ако до 29 януари исканията не бъдат изпълнени, съобщи БНР.Освен оставката на земеделския министър и отмяна на Наредба 3, фермерите поискаха и уеднаквяване на субсидиите с тези в останалите страни-членки на Европейския съюз. За пример посочиха, че в съседна Румъния субсидията за животно е 460 евро, а в България 250 лева. Според стопаните животновъдството в Родопите загива именно заради липсата на субсидии.Фермерите не могат да ги получат, защото не могат да докажат предаденото количество мляко според наредбата. Разказаха, че една крава в планината трябва да дава, според тази наредба, по тон и половина мляко годишно, но това не можело да се случи.\"Нашите животни са родопски животни. Ние нямаме такъв млеконадой, който  да е от някакви елитни крави или други животни такива, които дават по  30-40 литра надой. След като не успеем да ги изпълним тези литри, и ни  санкционират от директните плащания. Няма субсидии\", разказа представител  на стачния комитет Валентин Славчев.Фермерите имат проблеми и с изкупуването на млякото, защото мандрите не им приемали стоката с мотива, че складовете са пълни със сирене и кашкавал.\"Мандрите, запълнени със стока и не го искат. Търсим друга мандра, ще го  даваме на ишлеме. Другият вариант е реката\", допълни той.Фермерите обявиха, че ще протестират всеки ден до изпълнение на исканията им и дадоха срок до 29-ти януари, след което ще прехвърлят протеста си в София. Протестиращите тръгнаха да блокират международния път за Гърция, но полицията ги спря. \r\n ", "date": "2018.01.25", "title": "Фермери от Източните Родопи  на протест заради изкупните цени"}
{"url": "https://www.dnes.bg/notifikacii/2018/01/25/seksskandal-na-ostrova-tormoz-na-jeni-na-galavecheria.366161", "text": "Над 70 000 души се подписаха под петиция с искане британското правителство да подобри законовата защита на жените от сексуални посегателства на работното им място. Поводът е скандал с масов тормоз по време на благотворителна вечеря, в която участвали богати бизнесмени, предаде ДПА.\r\nАвтор на петицията е защитничката на правата на жените Софи Йейтс Лу. Тя заяви, че е била шокирана, когато разбрала, че организацията \"Клуб на президентите\" (организаторът на вечерята) не носи никаква правна отговорност за масовите случаи на опипване и тормоз над жените от обслужващия персонал по време на благотворителна галавечеря, на която присъствали само мъже.\r\nБлаготворителната организация вчера обяви, че прекратява съществуването си. Решението бе взето след публикация на журналистката под прикритие на вестник \"Файненшъл таймс\" Мадисън Меридж, предизвикала възмущение сред политици от опозицията, водещи фигури от деловите среди и много депутати от Консервативната партия на премиера Тереза Мей.\r\n\"На всички жени (от обслужващия персонал) било казано да носят оскъдно черно облекло, еднакво бельо и високи токчета. На партито след вечерята много от служителките от обслужващия персонал - някои от които били студентки, дошли за допълнителен доход - били опипвани, подложени на сексуален тормоз и им били отправени неприлични предложения\", написа Меридж.\r\nВ подписката на Йейтс Лу се иска министърът на вътрешните работи Амбър Ръд да възстанови действието на законова мярка, предвиждаща защита за жените от сексуален тормоз от страна на клиенти, както и от страна на работодатели и колеги.\r\n\"Подобно на тези жени и аз съм била подлагана на нежелани подмятания и сексуални домогвания на работното си място\", посочи тя. \"Подобно на толкова много други жени и аз не съм съобщавала на своя работодател за случая, защото съм се опасявала, че това няма има никакви последствия и единствено ще ме злепостави на работното място.\"\r\nКабинетът на Мей порица държавния министър и депутат от Консервативната партия Надхим Захауи, който е бил сред около 300-те мъже, присъствали на галавечерята, съобщи Би Би Си. В Тwitter Захауи заяви, че е останал само за малко на вечерята и че \"категорично осъжда подобно поведение\".\r\n /БТА/\r\n ", "date": "2018.01.25", "title": "Сексскандал на Острова: Тормоз на жени на галавечеря "}
{"url": "https://www.dnes.bg/crime/2018/01/25/mitnichari-pod-prikritie-na-klienti-izzeha-nad-1-t-alkohol.366111", "text": "Бургаски митничари под прикритие на клиенти откриха и иззеха над 1000 литра нелегален етилов алкохол, съобщиха от Агенция \"Митници\". Стоката била съхранявана в туби и бидони, алкохолът е иззет при митническа проверка в частен имот в Сливен.Митническите служители се представили за клиенти, а собственикът на имота им предложил наливна ракия по 8 лева за литър.При последвалата митническа проверка митническите служители откриват складирана в различни помещения в имота в ПВЦ-туби и бидони общо 1010 литра алкохолна течност, с характеристики по цвят и мирис на ракия.Измереното на място с денситометър алкохолно съдържание на течността в различните съдове е от 48 до 57 об.%.За алкохола не са представени никакви документи за произход или платен акциз, според Закона за акцизите и данъчните складове /ЗАДС/.Нелегалният алкохол е иззет. Взети са проби от него за лабораторен анализ. По случая ще бъде образувано административнонаказателно производство. ", "date": "2018.01.25", "title": "Митничари под прикритие на клиенти иззеха над 1 т алкохол"}
{"url": "https://www.dnes.bg/stranata/2018/01/25/fabrika-za-mebeli-obgaziava-pazardjik-gori-otpadyci.366176", "text": "Фабрика за производство на мебели в Пазарджик гори производствени отпадъци в непосредствена близост до жилищни сгради. Това са установили от регионалната екоинспекция в града. \r\nСигналът е  подаден от жители, които се оплакали от вседневно обгазяване на района.\r\nСигналът от жителите на ул. \"Хеброс“ е подаден преди ден, уточни БНР.\r\nСпоред тях обгазяването става основно през нощта и рано сутрин. При направената бърза проверка  екоекспертите са установили, че във фабриката се изгарят отпадъци с примеси на лепила и бои, при което се отделя тъмен лютив дим. \r\nОт регионалната инспекция по опазване на околната среда и водите съобщиха, че в продължение на година, на собственика са налагани санкции за замърсяване на въздуха, но за първи път са установили каква точният източник на замърсяването.\r\nНа собственика на мебелната фабрика за първи път е съставен акт, като глобата е между 10 хиляди и 50 хиляди лева.", "date": "2018.01.25", "title": "Фабрика за мебели обгазява Пазарджик, гори  отпадъци"}
{"url": "https://www.dnes.bg/health/2018/01/25/za-visoko-iq-riba-pone-vednyj-sedmichno.366123", "text": "Че рибата е изключително ценна за здравето, e известно отдавна. Многобройни проучвания са доказали различни ползи от редовната консумация на риба, но скорошно изследване на учени в Китай затвърждава полезното й действие едновременно в 2 аспекта – за подобряване на съня и за повишаване на интелектуалните способности.Данните са събрани сред близо 600 души, участвали в проучване, което проследява качеството на съня им и тяхното IQ и съпоставя резултатите на база на това колко често тези хора се хранят с рибни продукти. Отчетени са двете крайности в консумацията на риба – част от участниците консумирали риба по-малко от венъж месечно, а имало и такива, които хапват рибни продукти поне веднъж на седмица. ", "date": "2018.01.25", "title": "За високо IQ - риба поне веднъж седмично"}
{"url": "https://www.dnes.bg/politika/2018/01/25/kaniat-me-mamo-borisov-govori-s-erdogan-shte-doide-li-u-nas.366135", "text": "Премиерът Бойко Борисов е обсъдил с турския президент Реджеп Тайип Ердоган идеята за организиране на среща в България между лидерите на европейските институции и на Турция.\n\nПремиерът Борисов е посочил, че такава среща може да способства за нормализирането на диалога между ЕС и Турция, което е от взаимен интерес.\r\nПрезидентът Ердоган е поздравил министър-председателя с официалния старт на Българското председателство на Съвета и му е пожелал то да е успешно както за Съюза, така и за страните от региона.Дали обаче Ердоган е отговорил на поканата, не става ясно от съобщението на пресцентъра на Министерския съвет.На организирането на подобна среща във Варна беше акцентирано при посещението на германския канцлер Ангела Меркел у нас в събота. Тогава Меркел приветства идеята на Борисов да посредничи за разговора.\"Имаме нужда от подредени отношения с нашия съсед, за да решаваме  проблемите, които възникват. Смятам, че срещата е добър шанс да се  говори с турския президент по всички въпроси, които ни вълнуват\",  изтъкна Меркел по време на заключителната пресконференция.Вчера президентът Румен Радев призна, че не знае за въпросната среща. Той посочи, че не може да приеме български премиер и германски канцлер да обявяват покана на чужд държавен глава в България и българският президент да го научава от медиите.", "date": "2018.01.25", "title": "Канят ме, мамо... Борисов говори с Ердоган, ще дойде ли у нас?"}
{"url": "https://www.dnes.bg/sofia/2018/01/25/sofiia-raste-che-i-s-rekorden-biudjet-a-shte-go-usetiat-li-stolichani.366177", "text": "Този бюджет ни позволява да продължим устойчивата работа по утвърдени приоритети, които на практика бяха потвърдени от всички политически сили, включително и от изказванията на опозицията – а именно - повече средства за транспорт и транспортна инфраструктура, образование и най-вече цялата инвестиционна програма, посветена на стратегическия ни приоритет за по-чиста околна среда и по-чист въздух. Това каза кметът на София Йорданка Фандъкова, след като Столичният общински съвет прие бюджета на столицата за 2018 г., предаде \"Фокус\". \r\nСтоличният кмет благодари на всички общински съветници и политически групи, които подкрепиха проекта за бюджет на Столичната община за 2018 година в размер на над 1,5 млрд. лева. \r\n\"Безспорно най-големият обект за тази година е изграждането на третата линия на метрото\", уточни тя, като отбеляза, че над 300 млн. лева, част от които безвъзмездни европейски средства, са заложени за това. \r\n\"Тази година предвиждаме значителен напредък в строителството на метрото. Само за последните около 10 години са изградени повече от половина от линиите на метрото в момента и продължаваме усиленото изграждане\", посочи Фандъкова. \r\nТя допълни, че са заложени и повече средства за ремонт на квартални улици. \r\n\"На практика за първа година средствата за улици в кварталите са повече от тези за реконструкция на основни улици и булеварди\", каза Фандъкова, като уточни, че в това са включени и тротоари, и велоалеи. \r\nСред заложените проекти за тази година столичният кмет изброи довършването на участъка от бул. \"Тодор Каблешков\" и бул. \"Цар Борис III\", довършване на разширението на бул. \"Монтевидео\", започване изграждането на южното платно на бул. \"Тодор Каблешков\" - от бул. \"България\" до ул. \"Костенски водопад\". \r\nПо думите на Фандъкова най-големият и труден обект вероятно ще бъде цялостната реконструкция, заедно с подземната инфраструктура, на ул. \"Граф Игнатиев\". \r\nТя отбеляза, че са предвидени и повече средства за електротранспорт и подобряване на градския транспорт.\r\n\"Залагаме средства за продължаване програмата за изграждане и реконструкция на паркове и градини\", каза още Фандъкова, като уточни, че над 2000 дървета ще бъдат засадени покрай улици и булеварди, като част от усилия към подобряване на качеството на въздуха.\r\nБюджетът на София, който бе определен като рекорден, е в размер на 1,5 млрд. лв., което което е с 220 млн. лв. повече в сравнение с този за 2017 г., което е показателно за доброто финансово състояние на общината, подчерта столичният кмет. \r\nОбщинските съветници гласуваха с 42 гласа \"за\", 14 \"против\" и 0 \"въздържали се\".\r\nСред критиките във връзка с приетия бюджет се включи общинският съветник от БСП Борис Цветков, който заяви, че дори с \"бомбастичното име, че бюджетът е рекорден, на практика столичаните няма да усетят нищо рекордно\".\r\nТой подчерта, че настояват за изграждането на нови паркове, да се ремонтират съществуващи зелени площи и паркове.\r\n\"Преди години единственият нов парк, който в София се построи, беше парк \"Възраждане\", по предложение на колеги от БСП. От толкова години управление на ГЕРБ нов парк, освен този, който ние предложихме и те приеха, няма\", каза Цветков.\r\n\"В нашето предложение, което отхвърлиха, имаше предвиждане на цял нов парк в \"Овча купел\", където страдат от замърсения въздух\", допълни той, като обърна внимание и на проблеми с канализацията.\r\n\"В целия район \"Кремиковци\", а и в други, няма канализация, а водопроводът са го строили преди 40 години със собствен труд\", подчерта още той. \r\nНиколай Николов от БСП пък изтъкна, че е скандално в бюджета да са отделени само 0,2% за спорт, тъй като тази година градът е европейска столица на спорта.\r\n\"Моята оценка и на хората, които няма да подкрепят този бюджет е, че София се управлява зле. 10 години след като заварихте проблема с местата в детските градини, 10 години по-късно се влиза с връзки. Трафикът на коли е неовладян. Тази политика на общината е провал, защото безпристрастните и точни статистики показват, че потребителите на градския транспорт намаляват. Софиянци не предпочитат градския транспорт за придвижване, защото той не е достатъчно удобен и евтин от алтернативата кола\", пък добави Иво Божков от Реформаторския блок.", "date": "2018.01.25", "title": "София расте, че и с рекорден бюджет! А ще го усетят ли столичани?"}
{"url": "https://www.dnes.bg/politika/2018/01/25/borisov-ot-davos-ima-edna-nespravedlivost-koiato-evropa-triabva-da-popravi.366185", "text": "Министър-председателят на България Бойко Борисов постави фокус върху Западните Балкани и необходимостта международната общност да подкрепи развитието на страните от региона при участието в дискусия в рамките на Годишната среща на Световния икономически форум в Давос. \n\n\r\n\"Има една несправедливост, която Европа трябва да поправи - Западните Балкани. Тези страни правят необходимото и всичко, което е по-силите им, за да отговорят на изискванията към тях, и ние - техните съседи, партньори, държавите от ЕС, също трябва да направим необходимото за да придвижим процеса на интеграцията им\", каза българският министър-председател.\r\nТой повтори тезата си, че сега - докато страните от региона се подготвят за членството си в НАТО и ЕС, е най-подходящият момент да бъдат подкрепени за развитие на инфраструктурата - транспортна, комуникационна, енергийна, екологична - такава, с каквато ще бъдат най-полезни и за себе си, и за останалата част от Европа.\r\nНа форума Борисов представи и останалите приоритети на Българското председателство на Съвета на ЕС - бъдещето на Европа и младите хора, сигурност и стабилност в силна и единна Европа, цифрова икономика и умения на бъдещето.\r\nМалко преди това премиерът се срещна и с управляващият директор на МВФ Кристин Лагард. По време на срещата двамата коментираха доброто сътрудничество между правителството и Фонда, както и отличните макроикономически показатели на страната ни,  съобщи пресслужбата на Министерския съвет. \r\nПоследната мисия на МВФ излезе с положителни заключения за държавните финанси, финансовия сектор и надзора на банките.\r\nБългария и Германия имат отлично партньорство в областта на отбраната, както в рамките на НАТО, така и на ЕС, потвърдиха в разговор премиерът Борисов и министърът на отбраната на Германия Урсула фон дер Лайен. Двамата оцениха като стъпка напред в интеграцията на ЕС установяването на Постоянно структурирано сътрудничество в областта на отбраната.", "date": "2018.01.25", "title": "Борисов от Давос: Има една несправедливост, която Европа трябва да поправи"}
{"url": "https://www.dnes.bg/obshtestvo/2018/01/25/nadziratelite-na-protest-dori-na-dva-i-te-iskat-pari.366137", "text": "Надзиратели от затворите и служители от съдебната охрана излизат на два протеста следващата седмица. Това съобщиха за БТА от Синдиката на служителите в затворите в България.\n\nПървият протест ще е в понеделник пред всички затвори в страната, а вторият на 31 януари пред всички съдебни сгради.\r\nИсканията на служителите на Министерството на правосъдието са за увеличаване на заплатите им. \r\nРешенето за протестите е взето днес след среща в правосъдното ведомство с министър Цецка Цачева. \r\nСиндикатите не са доволни от разговорите, които бяха провокирани след като на МВР бяха отпуснати допълнителни 100 милиона лева за заплати, а средства за униформените в МП не бяха предвидени.\r\n ", "date": "2018.01.25", "title": "Надзирателите на протест, дори на два! И те искат пари"}
{"url": "https://www.dnes.bg/index/2018/01/25/bez-budilnik-ocharovanieto-na-vietnam-ot-saigon-do-hanoi.366140", "text": "\r\nНа южното крайбрежие на Виетнам се намира Хошимин, разположен на западния бряг на Сайгон. До преди малко повече от 40 години градът е носел името на реката, но след обединението на Витнам носи името на Хо Ши Мин - лидерът на комунисческата партия на страната. \r\nНедалеч от там е и един град, който със сигурност е успял да претърпи огромна метаморфоза. Ми тхо е разположен в делтата на река Меконг и съществува още от 17 век, когато е бил основан от китайски бежанци. \r\nВ града китайското влияние си личи. В Ми тхо можете да посетите пагодата Vinh Trang. Будисткият храм е най-големият в провинцията и е построен през 1849 година. Формата на комплекса погледната отгоре представлява китайския йероглиф за думата \"нация\". Vinh Trang е с необичайна архитектура и комбинира традиционния местен стил с европейска архитектура. \r\nВ близост е и туристическото селище My Khanh. За разлика от забързания град, тук се набляга на еко туризма и релакса. Много от къщите са в оригинален местен стил, запазени от преди 100 години. Принадлежали са на местен земевладелец, но са запазени и реставрирани.Между традиционните местни къщи, които приютяват туристите, е сформиран пазар с местни стоки, екзотични плодове и местни деликатеси като грилована риба с бамбук или пък за по-смелите - змийска глава на скара. \r\nТук може да видите и традиционния начин за правене на оризова хартия, която става за ядене. \r\nНе е за пропускане и едно преживяване, което не може да получите никъде другаде по света, а именно - плаващите пазари. Най-големият плаващ пазар по река Меконг е Cai Rang. \r\nТози начин на продаване в реката е познат отдавна и е типичен за този регион, а местните се възползват и привличат туристи. \r\nCai Rang първоначално е възникнал като начин за местните да припечелят нещо, възползвайки се от потока от хора, които минават от там. 100 години по-късно търговците с малки лодки са все още там, а с разрастването на пътната система във Виетнам расте и пазарът. \r\nПървото впечатление е за малък хаос, пълен с търговци, криещи се от слънцето с типичните конусовидни шапки. Но определено са и сръчни и успяват да прехвърлят плодове и зеленчуци от лодка в лодка и да навигират през сериозния трафик в реката.\r\nНо освен свежи плодове и зеленчуци в плаващия Cai Rang можете дори да хапнете храна, сготвена пред вас или да пиете кафе, сварено пред вас. \r\nСамият Хошимин също предлага атрактивни места за посещение. 20-и век е оставил своя отпечатък върху Виетнам и той си личи тук, в града, който до 1975 година е столица на Република Южен Виетнам. \r\nСлед обединението на Виетнам столицата се мести, но в Хошимин се издига Дворецът на обединението, за да напомня за историята на страна, минала през две войни с френски и американски колониалисти. Той е построен на мястото, където се е издигал дворецът Нородом. Служел е като президентски дом и място, откъдето е управлявана страната. Днес обаче е музей, в който може да се види дори бойният самолет F5E, който бомбардира двореца през 1975 година. \r\nА може би най-впечатляващото наследство на 20 век във Виетнам са тунелите в Куши. Те са били построени през Виетнамската война и са използвани за внезапни атаки срещу американската армия. В 250-километрова система под земята са били устроени болници, кухни, жилища и военни складове. \r\nДнес функционират доста по-малко от тунелите, а за туристите са отворени за посещение командните центрове, устройват се стрелби с AK-47 или пък се предлага обяд, който войниците биха яли в тунелите. \r\nВ северната част на Виетнам се намира Ханой, който става столица след обединението на страната. \r\nЗа турбулентния 20 век напомня мавзолеят на Хо Ши Мин - човекът, прочел Декларацията за независимостта на 2 септември 1945 година и така дал началото на Демократична република Виетнам. Днес тялото на лидера е оставено на показ в мавзолея. Мавзолеят има и нещо общо с родната ни Бузлуджа - често и двете попадат в класации за най-грозните сгради в света.\r\nХаной обаче е доста по-стар и в него е съчетано както наследството на 20 век, така и древната история. \r\nТук се намира едно архитектурно постижение на 11 век - Пагода на една колона. Храм, построен върху колона с диаметър 1,25 м. Идеята на пагодата е била да изобразява цвят на лотос - символ на чистотата и невинността. \r\nЛегендата гласи, че император, който си нямал наследник, веднъж сънувал Богинята на милосърдието, Тя стояла върху цвят от лотос и протегнала към него ръце, в които имало бебе - момче. След това императорът се оженил за случайно срещнато младо момиче и тя му родила наследник. За да изрази своята благодарност за това събитие, той построил през 1049 година тази Пагода на една колона. ", "date": "2018.01.25", "title": "\"Без будилник\": Очарованието на Виетнам от Сайгон до Ханой"}
{"url": "https://www.dnes.bg/mish-mash/2018/01/25/pritesneni-uporiti-zodiite-koito-kriiat-chuvstvata-si.366184", "text": "За някои хора се оказва много трудно да разкрият своите чувства и мисли – понякога заради притеснения, друг път – заради упоритостта си. Те могат да споделят само с най-близките си и с никой друг.Тази черта е характерна за някои знаци в зодиака. Ето кои са най-предпазливи в това отношение.Представителите на тази зодия не са известни със силния си контакт с чувствата си. Те скриват емоциите си надълбоко – където никой няма да разбере за съществуването им. По този начин те се опитват да се защитят.В крайна сметка, те не могат винаги да скрият своите емоции. Понякога, макар и по-рядко, прозира нуждата им да поговорят с някого за това, което се случва в живота им.За тях е по-лесно да споделят, ако се подходи чрез логиката, без да се намесват чувствата.Кои са останалите зодии, които крият чувстват си, четете на ", "date": "2018.01.25", "title": "Притеснени, упорити... зодиите, които крият чувствата си"}
