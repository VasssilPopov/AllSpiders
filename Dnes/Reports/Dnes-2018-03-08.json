{"url": "https://www.dnes.bg/akoshtete-vqrvaite/2018/03/08/faktite-govoriat-na-100-jeni-106-myje-tokchetata-myjestveni.370087", "text": "По случай днешния Международен ден на жената - глобално честване на постиженията на представителките на нежния пол, който тази година е под мотото \"Да подпомогнем прогреса\", в. \"Дейли експрес\" публикува редица интересни факти:- По света на всеки 100 жени се падат по около 106 мъже. Заради тенденцията представителките на нежния пол да живеят по-дълго, този процент се увеличава с възрастта. Над 65-годишна възраст на всеки 100 жени се падат едва по 76 мъже. Жените живеят средно с между две и пет години повече от мъжете, като това е валидно за всяка страна в света.-По-голямата продължителност на живота не е \"резервирана\" само за жените - женските орангутани и шимпанзета също надживяват мъжките.- Най-висок е процентът на мъжете в Катар - на една жена се падат по 2,87 представители на силния пол.- Най-висок е процентът на жените на Северните Мариански острови - на една представителка на нежния пол се падат едва по 0,77 мъже.- На всеки 90 секунди някъде по света умира бременна жена или родилка.- До 1922 г. във Великобритания съществува закон, според който жената е била считана за невинна, ако извърши престъпление в присъствието на съпруга си, защото се предполага, че той я е принудил.- Отоплителните уреди в автомобилите, съдомиялните машини, циркулярът, шоколадовите бисквити и хартиените торбички с правоъгълно дъно са изобретени от жени.- Средностатистическата британка притежава 19 чифта обувки.- Жените за първи път започват да носят обувки на високи токчета по примера мъжете, които през 17-и век се обуват по този начин, смятайки, че това е признак за висок статут и мъжественост.- Порнографията през 19-и век отново връща на мода сред жените обувките на висок ток.- Думата \"вагина\" е използвана за първи път във филм през 1946 г. в продукцията \"История на менструацията\" на \"Дисни\". Филмът обяснява месечния цикъл и предлага съвети, които да помогнат на жените да се преборят с чувството за самосъжаление.- Средната стойност на вагиналната киселинност е 4,5 pH - колкото тази на домат.- В древните Египет, Гърция и Япония жените са използвали омекотен папирус, марля, увита около дървесина и хартия, за да попиват менструалното кървене.- Женският клитор се развива през целия живот. Това означава, че много дами, прехвърлили 40-те и 50-те години, изпитват по-силни оргазми, отколкото през тийнейджърските си години и след 20-годишна възраст.- Някои жени се раждат с две матки. Състоянието е известно като Uterus didelphys. Често е съпътствано и от наличието на две вагини.- През 16-и век във Франция жените са могли да обвиняват съпрузите си в импотентност като мотив за развод. Обвинените мъже е трябвало да се доказват в обществен процес чрез успешно семеизпразване.- Законопроект, представен през 1770 г. в британския парламент предвижда всяка жена, носеща грим, да бъде наказвана за вещерство.- Два от най-високите документирани коефициенти на интелигентност принадлежат на жени.- Въпреки че мъжкият мозък е с 9 процента по-голям от женския, броят на мозъчните клетки и при двата пола е еднакъв.- Заради повишеното производство на естроген през пубертета мозъкът на момичетата съзрява с около две години по-рано от този на момчетата.- Предната поясна кора - частта от мозъка, която играе роля във взимането на решения, е по-голяма при жените.- Жените говорят повече от мъжете. Скорошно изследване установи, че представителките на нежния пол произнасят около 20 000 думи на ден - с 13 000 повече от мъжете.- В гръцката митология първият бог, роден след Хаоса, е жена - Гея, майката Земя. Без участието на бог от мъжки пол Гея ражда Уран (небето), планините и Понт (морето).- \"Жената чудо\" (2017) е първият супергеройски филм с жена в главната роля, режисиран от жена.- 43-годишна учителка е първата, спуснала се с дървена бъчва по Ниагарския водопад.- Изисканите жени през 19-и век са отказвали да произнасят думата \"крак\", смятайки че тя издава склонност към безразборни сексуални контакти. Вместо това дамите са употребявали думата \"крайник\".- Мария Стюарт, кралица на Шотландия, е първата жена, играла голф.- Най-ранната известна жена лекар е живяла в древния Египет преди около 2700 години преди Христа.- Авторството на първия роман в света - \"Сказание за Генджи\", написан в началото на 11-и век, се приписва на жена. Смята се, че литературната творба е дело на благородничката Мурасаки Шикибу.- Колкото по-близо живее бъдеща майка до екватора, толкова по-голяма е вероятността да роди момиче.- Отчитайки както платения, така и неплатения труд, жените работят с около 30 минути дневно повече от мъжете. Годишно това се равнява на 39 дни повече.- На зимните олимпийски игри през 1924 г. единственият спорт, в който се допускат жени, е фигурно пързаляне. В дисциплината се представят 15 състезателки.- В матриархалното общество на туарегите в Северна Африка мъжете, а не жените покриват лицата си.- Според една от теориите Висящите градини на Семирамида във Вавилон - едно от Седемте чудеса на античния свят, са дело на асирийската царица Семирамида. Друго от чудесата, Мавзолеят в Халикарнас, е издигнат от Артемизия, съпругата на владетеля на Кария Мавзол.- Жените в древния Рим са използвали грим, включващ разнообразни съставки - олово, зехтин, шафран, пот от гладиатори.- Жените прекарват близо една година от живота си в колебания какво да облекат.- Над 80 процента от представителките на нежния пол носят неправилен размер сутиен.- Жените имат повече вкусови рецептори от мъжете.- Зад всеки богат мъж стои жена, която очаква да го наследи - повечето от най-богатите дами в света са наследили състоянието си от своите бащи или съпрузи.(БТА)", "date": "2018.03.08", "title": "Фактите говорят: На 100 жени – 106 мъже! Токчетата – мъжествени..."}
{"url": "https://www.dnes.bg/obshtestvo/2018/03/08/s-priiateli-do-vyrha-jeni-shte-izkachi-musala-s-invalidna-kolichka.370088", "text": "\r\n                        \r\n                        \r\n                        \r\n                    Няколко организации се обединяват около една цел - да помогнат на Евгения Кусева да се качи на най-високата точка на Балканите - връх Мусала.Доброволци, Планинската спасителна служба и \"Сдружение един живот\" ще помогнат на любителката на екстремния спорт Жени отново да бъде там, където обича - планината.Тя преживява катастрофа с мотор преди 3 години и оттогава е в инвалиден стол. Това обаче не я спира да мечтае за нови върхове и предизвикателства, разказва историята й .Въпреки че сега е обездвижена и в инвалидна количкa, тя получава възможност да осъществи приключението си да изкачи връх Мусала, като за това ще ѝ помогнат около 15 души, които неведнъж са приемали подобно предизвикателство, подкрепени от Планинската спасителна служба и Природен парк \"Рила\".Последните метри Жени ще измине с лебедка и с човешка сила ще я изтеглят до върха.", "date": "2018.03.08", "title": "С приятели до върха: Жени ще изкачи Мусала с инвалидна количка"}
{"url": "https://www.dnes.bg/health/2018/03/08/7-ultravioletovi-hrani-polezni-za-zdraveto.370007", "text": "Ултравиолетовото е цветът на 2018-а година. Да разгледаме този цвят не само откъм модната му страна, но и откъм здравословната.Редица изследвания доказват, че тъмнолилавите храни имат завидни качества. Те съдържат големи количества витамини, антиоксиданти, фенолни съединения и минерали.Ето защо учените и лекарите препоръчват диета, богата на лилави хранителни продукти.Кои са най-полезните сред тях?Те са препълнени с витамини С, А, Е и група В. Невероятно богати са на антиоксидантите лутеин и зеаксантин, така важни за неутрализирането на окислителните процеси. Тези вещества могат да предотвратят заболявания на очите, сърдечносъдовата система, рак, проблеми с паметта.Боровинките са вкусни малки топчета с тъмнолилав цвят и много заслуги за здравето. Съдържат големи количества желязо, фосфор, калций, магнезий, манган, цинк, витамин К.", "date": "2018.03.08", "title": "7 ултравиолетови храни полезни за здравето"}
{"url": "https://www.dnes.bg/notifikacii/2018/03/08/myjete-vzimat-poveche-togava-po-skyp-vestnik-za-vas.370113", "text": "По случай Международния ден на жената френският в. \"Либерасион\" продава днешния брой на мъжете с 25 процента по-скъпо, отколкото на жените, за да привлече вниманието върху значителната разлика в заплащането на двата пола, предаде Франс прес.\r\nЛевият всекидневник предлага два варианта на челната страница в зависимост от пола на купувача. На единия има пиктограма \"мъж\" и текст \"За мъже 2,50 евро\", а на другия - пиктограма \"жена\" с текста \"За жени 2 евро, нормална цена\".\r\n\"Въпреки закона, въпреки всички положени усилия, при възнагражденията на мъжете и жените във Франция продължава да има разлика от 25 процента. За да изтъкне тази несправедливост, \"Либерасион\" реши да приложи само за ден същата разлика в цената си, написа на първа страница изданието.\r\nПървоначално смятахме да направим жест към жените под формата на по-ниска цена - 1,50 евро, но това щеше да прилича на милостиня, обяснява редакцията във вътрешните страници на вестника и уточнява, че е почерпила идеята за днешната инициатива от канадския месечник \"Маклийн'с\".\r\nЕвентуалната печалба ще бъде предоставена на кампанията \"Лаборатория за равенство\".\r\nТемата за равноправието между мъжете и жените и за насилието над жени е на първа страница в почти всички френски вестници днес.\r\nВчера, представяйки новия план на правителството, министър-председателят Едуар Филип заяви амбицията си възможно най-скоро да постигне изравняване на възнагражденията на жените и мъжете, и то на дело, а не само във викосокопарни юридически декларации.\r\nПринципът \"за равен труд - равно заплащане\" присъства във френското законодателство от 45 години, напомня АФП, цитирана от БТА.", "date": "2018.03.08", "title": "Мъжете взимат повече. Тогава по-скъп вестник за вас!"}
{"url": "https://www.dnes.bg/politika/2018/03/08/antikorupcionniiat-organ-e-nalice-chakame-rezultatite.370126", "text": "От всички политически скандални теми, които върлуват из общественото пространство, най-присърце взимаме тази с корупцията. След дебат и кастинг между двама кандидати парламентът реши, че шефът на новия антикорупционен орган ще бъде Пламен Георгиев. Обсъждането премина както подобава – с много напрежение между управляващи и опозиция. \n\n\r\nВ студиото на \"Денят ON AIR\" гостът поясни, че в българската история регулаторите често са били избирани от парламента. Мандатът на този орган не върви с този на парламента, допълни Гаджев.\r\nТемата се прехвърли и към един от последните дипломатически скандали, на които бяхме свидетели – този с изказването на руския патриарх Кирил към речта на президента Радев по случай 3 март.\r\n\"Изказването на патриарх Кирил беше остро. Останалите му изказвания не бяха така. Публикуваното видео, на което той се държи назидателно към Радев, беше унижение към страната ни. Искаме да видим в крайна сметка как е отговорил президентът. Няма как някой да не е водил бележки на срещата. Ако Румен Радев наистина е отговорил по начина, по който написа, то аз с две ръце ще го аплодирам\", категоричен бе народният представител пред Bulgaria ON AIR.\r\nПо линия на сделката между ЧЕЗ и пазарджишката компания \"Инерком\" Гаджев напомни, че много внимателно трябва да се обсъжда темата, тъй като всичко това се наблюдава изкъсо от чуждестранните инвеститори. Тях би ги интересувало до колко държавата може да се меси в частни търговски взаимоотношения, изтъкна той.\r\n ", "date": "2018.03.08", "title": "Антикорупционният орган е налице! Чакаме резултатите"}
{"url": "https://www.dnes.bg/health/2018/03/08/kak-se-proiaviava-deficityt-na-estrogeni-pri-jenite.370061", "text": "Естрогените са познати като женски полови хормони. Подобно на тестостерона при жените, малко естрогени се отдеят и от мъжкото тяло. Обикновено свързване естрогените с женската хубост и сексуалност, в определен период от живота ни с менструалния цикъл и репродуктивните ни способности. Тези хормони обаче имат отношение върху цялостното здравословно състояние – от здравето на костите до емоционалното ни равновесие.  В най-голямо количество естрогените се синтезират от яйчниците. Когато нивото им е ниско, то най-вероятно е и първо се гледа дали няма проблем с яйчниковата функция. Нормално е естрогенът да намалява с възрастта, тъй като функцията на яйчниците замира към менопаузата. Първите индикации за промени в тази насока не са видими, те започват няколко години преди въпросния критичен период. Естрогените могат да паднат и заради преждевременно изчерпан яйчников резерв. За такъв се говори, когато признаци на менопаузата се наблюдават около 35-годишна възраст и по-рано.  Сред причините за ниските естрогенови нива могат да бъдат: дисфункция на щитовидната жлеза, свръхнормено тегло, прекалено натоварващ физически режим, хипофункция на хипофизата, синдром на Търнър, химиотерапия. ", "date": "2018.03.08", "title": "Как се проявява дефицитът на естрогени при жените?"}
{"url": "https://www.dnes.bg/akoshtete-vqrvaite/2018/03/08/izbiraite-vnimatelno-decata-naslediavat-ot-bashtite-si.370099", "text": "Наследяваме различни неща от родителите си за добро или за лошо. И докато гените на бащата предопределят пола, те далеч не са единственото нещо, което той ни дава. Ето и кои черти и физически данни е по-вероятно да наследим от баща си:\r\nСпоред науката, тъмният ген е доминантен, т. е. ако единият от родителите има кафяви очи например, е по-вероятно детето също да има такива. Има обаче една малка „уловка“ – ако таткото носи рецесивен ген сини/зелени или сиви очи, има голяма вероятност и наследникът му да е с такива.\r\n\r\nПлътността на устните е по-доминантен белег и ако таткото има такива, детето също ще може да се хвали със сочни устни.\r\n\r\nСлучаят с косата наподобява този с очите – тъмната коса доминира като ген. Ако таткото е с тъмна коса, бебето също вероятно ще има такава, пише сайтът timesofindia.com.Вижте какво още наследяват децата от бащите си в ", "date": "2018.03.08", "title": "Избирайте внимателно! Децата наследяват от бащите си..."}
{"url": "https://www.dnes.bg/politika/2018/03/08/borisov-moje-da-sme-otskoro-v-es-no-sme-disciplinirani.370127", "text": "Може да сме една от най-младите членки на ЕС, но в същото време сме едни от най-дисциплинираните. Това обяви министър-председателят на България и председател на ГЕРБ Бойко Борисов по време на работна среща с председателя на ЕНП Жозеф Дол в София, съобщиха от пресслужбата на правителството.\r\nЗа България и другите нови страни-членки на Европейския съюз е ключов въпросът за Многогодишната финансова рамка. Важно е тя да бъде фокусирана върху основните приоритети и да отчита нуждите за развитие на отделни ключови области като инфраструктурна свързаност, образование, иновации, опазване на външните граници на ЕС, подчерта премиерът.\r\nБойко Борисов посочи, че в качеството си на председател на Съвета на ЕС, се стреми страната ни да работи активно за намирането на общ език между членките по всички актуални теми от европейския дневен ред. \"Може да сме една от най-младите членки на ЕС, но в същото време сме едни от най-дисциплинираните. Доказателство за това са прогнозите растежът на БВП на страната през 2018 г. да достигне 4,2 процента. Освен това България пази много добре външната граница на ЕС и това дава спокойствие на нашите партньори\", подчерта премиерът.\r\n \r\nБойко Борисов увери своя колега, че ГЕРБ и управляващото мнозинство в парламента ще продължават да поддържат проевропейския дух на страната, защото единственият и най-добрият възможен път пред България е именно евроатлантическият.", "date": "2018.03.08", "title": "Борисов: Може да сме отскоро в ЕС, но сме дисциплинирани"}
{"url": "https://www.dnes.bg/zvezdi/2018/03/08/krachka-nazad-selena-i-djystin-razdeleni.370101", "text": "25-годишната Селена Гомес и 24-годишният Джъстин Бийбър взеха решение временно да се разделят, съобщава OK Magazine.\r\nДвамата се събраха отново съвсем скоро. Заради подновяването на връзката си Селена се раздели с рапъра The Weeknd.\r\nВсичко между тях изглеждаше чудесно – Бийбър заведе Селена на сватбата на баща си. В края на февруари Гомес поздрави мило Бийбър за рождения му ден със снимка в Instagram.\r\nНо явно между двамата са се получили разногласия.\"Те общуват помежду си. Те още искат да са заедно, просто им е нужно време да си отдъхнат един от друг\", съобщава източник.Джъстин и Селена започнаха да се срещат през 2011 г., когато не бяха още толкова известни, но след три години двамата се разделиха.През октомври 2017 г. двамата бяха засечени доста пъти заедно, но те не потвърдиха официално, че изобщо отново са се събирали.Вижте още за звездите в ", "date": "2018.03.08", "title": "Крачка назад: Селена и Джъстин – разделени?"}
{"url": "https://www.dnes.bg/cars/2018/03/08/zaradi-dizelite-hiliadi-umirat-prejdevremenno.370109", "text": "Всяка година няколко хиляди души умират преждевременно в резултат на вредите от азотния диоксид, отделян от дизеловите двигатели, съобщи германското правителство, цитирано от Асошиейтед прес.\r\nБлизо 6000 души са починали през 2014 г. преждевременно от заболявания, за които се знае, че се причиняват или изострят от азотния диоксид (NO2), показва изследване на Федералната служба по околната среда, оповестено днес.\r\nИзследването, осъществено от научния център в областта на екологията Хелмхолц Центрум Мюнхен и частна компания И Фау У Умвел (IVU Umwelt), сравнява смъртни случаи вследствие на диабет, астма и други болести с данните за емисиите в градовете и извънградските райони.\r\nТо е публикувано седмица след като германски съд постанови, че градовете могат да забранят използването на дизелови автомобили като част от мерките за подобряване на качеството на въздуха, пише БТА.", "date": "2018.03.08", "title": "Заради дизелите: Хиляди умират преждевременно!"}
{"url": "https://www.dnes.bg/akoshtete-vqrvaite/2018/03/08/krasota-po-sveta-gradinata-na-goreshtite-izvori.370073", "text": "Исландия е островна държава в Европа и се намира в северната част на Атлантическия океан. Територията на страната е заета от планини, ледници и множество гейзери и вулкани.Това е най-големият остров в света, възникнал изцяло в резултат на вулканична дейност.\r\n \r\nСтолицата на Исландия е Рейкявик. Любопитен факт е, че там промишленото и битово отопление се осигуряват изцяло от термални води.\r\n \r\nНякога местните са приготвяли хляба и храната си в дупки в земята, тъй като темературата на последния слой земна кора там е много висока.\r\n \r\nГрадчето Хверегерди, което е в близост до столицата е наречено Градината на горещите извори.\r\n \r\nТам има оранжерии, които се затоплят от термални води - ето защо въпреки студения климат, населението се радва на банани, грозде и всякакви зеленчуци и растения.", "date": "2018.03.08", "title": "Красота по света: Градината на горещите извори"}
{"url": "https://www.dnes.bg/usa/2018/03/08/sasht-se-pritesniha-afrika-stava-zavisima-ot-kitai.370122", "text": "Държавният секретар на САЩ Рекс Тилърсън заяви, че африканските страни трябва да внимават да не загубят суверенитета си, когато приемат заеми от Китай - най-големият търговски партньор на континента, предаде Ройтерс.\r\nТилърсън използва първата си дипломатическа обиколка в Африка за укрепване на съюзите в областта на сигурността на континента, който все повече се обръща към Пекин за помощ и търговия.\r\n\"По никакъв начин не се опитваме да държим китайските долари настрана от Африка. Важно е африканските страни грижливо да обмислят условията по тези споразумения и да не губят суверенитета си\", каза Тилърсън в етиопската столица Адис Абеба, цитиран от БТА.\r\nСАЩ са водещ донор на помощи за Африка, но Китай ги задмина като най-голям търговски партньор през 2009 г. Пекин е инвестирал милиарди в инфраструктурни проекти, въпреки че според критици стойността им е намалена от използването на китайски фирми и работна ръка.\r\nКитайските инвестиции \"не създават съществена трудова заетост на местно ниво\", каза Тилърсън и разкритикува начина, по който Пекин структурира заемите си за африканските правителства.\r\nАко някое правителство приеме китайски заем и се затрудни да го изплаща, то може \"да загуби контрол над собствената си инфраструктура или собствените си ресурси поради дефолт в плащанията\", каза Тилърсън, без да дава конкретни примери.\r\nРуският външен министър Сергей Лавров, който е на посещение в Зимбабве, заяви, че е неуместно Тилърсън да критикува отношенията между Китай и африканските страни. \"Не е уместно, когато си на гости някъде, да критикуваш отношенията на домакините си с друга страна\", заяви Лавров.\r\nВ Етиопия Тилърсън посети централата на Африканския съюз, която е финансирана и построена от Китай. Други китайски инвестиции в Етиопия са направени в железопътна линия до Джибути, заводи и индустриални паркове.\r\nАнализатори посочват, че президентът на САЩ Доналд Тръмп набляга предимно на проблемите със сигурността в Африка в момент, когато Китай, Турция и други страни активизират дипломатическите и търговските отношения, отбелязва Ройтерс.", "date": "2018.03.08", "title": "САЩ се притесниха: Африка става зависима от Китай"}
{"url": "https://www.dnes.bg/notifikacii/2018/03/08/protekcionizym-tyrgovski-voini-zatvoreni-granici-poznata-istoriia.370075", "text": "Американци, които залитат в протекционизма. Европейци, които гласуват за затваряне на вратите. Тези събития оставят впечатление за дежавю. И има защо: те вече са се случвали през 30-те години на миналия век. Последвани от други катастрофи, още по-злокобни. Само че този път политическата криза се развива по-бавно. Какво се е променило?\r\nГолямата депресия се е разразила необикновено бързо. Финансовите пазари експлодират през 1929 година. Съединените щати започват търговска война през 1930 г. с митническите тарифи по закона Смут-Холи. Великобритания обявява парична война още през 1931 година, като девалвира силно лирата стерлинг. В Германия започва вътрешнополитическа война през 1932 година, когато нацистката партия става първа политическа сила в страната. И Хитлер взима властта през 1933 година.\n\n\n\r\nФинансовата буря, предизвикана през 2008 г. от фалита на банка Lehman Brothers имаше същия тип политически последици в развитите страни. Но не и със същия ритъм, нито в същата степен и засега с по-слаб ефект. Управляващите партии на практика загубиха всички избори, които последваха. На първо време спечели традиционната опозиция - демократите в Съединените щати, социалистите във Франция, консерваторите във Великобритания и т. н.\r\nПартиите и политиците, наричани \"популистки\", които се обявяват срещу елитите и за затваряне на границите, постигнаха напредък едва на втория етап: референдумът за Брекзита и избирането на Тръмп за президент през 2016 година, достигането на Марин Льо Пен до балотажа на президентските избори във Франция и пробивът на \"Алтернатива за Германия\" през 2017 година, превръщането на Движение \"Пет звезди\" в първа политическа сила в Италия през 2018 г. Да не говорим за Австрия, Унгария, Полша...\r\nХиляди нарушения\r\nВъпреки че американците мечтаят за нея, валутната война за момента не е факт. Което не попречи да бъдат предприети редица мерки. Като напечата стотици милиарди долари за обратно изкупуване на финансови активи още през 2010 година, Управлението за федерален резерв (УФР) на САЩ отслаби долара, което пък затвърди възстановяването на американската икономика в момент, когато Европа бе в пълен колапс. Симетрично, същата политика на количествено облекчаване, която Европейската централна банка (ЕЦБ) започна през 2015 година, обезцени еврото, което подпомогна активността в Европа в момент, когато икономическият растеж на САЩ вече бе достатъчно солиден, за да не бъде спъван от поскъпването на долара.\r\nТърговската война също не стана факт. Правилата на свободната търговия, разбира се, бяха нарушени хиляди пъти. Досега обаче нищо сериозно. Като въведе мита върху вноса на стомана, и дори на автомобили, американският президент би могъл да предизвика истински \"военни действия\". Десет години след епизода Lehman Brothers: това е много, много дълъг период.\r\nИзключение е това, че Голямата депресия се вписваше в следвоенни трусове, за разлика от първата голяма икономическа криза на 21-и век. Решенията и шоковете от 30-те години на миналия век ферментираха през предходното десетилетие. Не спадането на водещия борсов индекс Dow Jones с 39% само за три седмици в края на 1929 г. убеди американските конгресмени да наложат митнически тарифи шест месеца по-късно. Те говореха за такива мита... от едно десетилетие. Американските фермери се бяха възползвали от Първата световна война, за да увеличат чувствително своите продажби в Европа. Прехвърляйки бойните полета в селското стопанство, примирието предизвика дълбока криза на свръхпроизводство в Съединените щати, където бяха гласувани протекционистки мерки още през 1922 година. Тяхното засилване впрочем фигурираше в предизборната програма през 1928 г. на Хърбърт Хувър, който бе избран за президент на САЩ.\r\nЕвропейските валути пострадаха сериозно от огромните държавни дългове, натрупани от военните усилия. Икономистът Джон Мейнард Кейнс не спря да предлага решения по този въпрос по време на 20-те години на миналия век. Политическият живот също бе разтърсен сериозно от следвоенното управление и то не само в Германия.\r\nДруга причина би могла да обясни защо вредните ефекти от кризата настъпват по-бавно през настоящото десетилетие, отколкото през 30-те години на миналия век: главните действащи лица по време на втората са си научили урока от първата. Управляващите обявиха на висок глас и силно своето желание да оставят границите отворени. Първоначално те оставиха бюджетния дефицит да нарасне, докато техните предшественици са се опитали да го овладеят (нека си припомним само, че Франклин Делано Рузвелт е бил избран през 1932 г. за президент на САЩ с обещанието да намали държавните разходи с 25%). Вместо да държат затворено кранчето за ликвидност, централните банкери не само понижиха лихвите до 0%, но и опитаха набези на отрицателната територия и създадоха огромни парични маси, за да подкрепят финансовата система.\r\nУправляващите обаче не оправиха нищо. Болният този път преживя инфаркта, много от неговите артерии остават запушени. През 30-те години на 20-и век изведнъж изчезнаха огромни дългове. Фалитите изхвърлиха на улицата милиони бедни, както и богати рентиери. Финансовата система обаче бе прочистена. Този път задлъжняването е още по-голямо. Банки, компании, зомби държави дължат своето оцеляване само на изключително ниските лихвени проценти. Както показва протекционизмът на Тръмп, ние не сме уредили кризата, а само сме я разсрочили във времето. Следователно ще продължим да усещаме на гърба си.(БТА)", "date": "2018.03.08", "title": "Протекционизъм, търговски войни, затворени граници: Позната история"}
{"url": "https://www.dnes.bg/obrazovanie/2018/03/08/sled-brexit-a-studentite-ni-hukvat-kym-holandiia.370097", "text": "\r\n                        \r\n                        \r\n                        \r\n                    Рязка промяна в настроенията на българските студенти, които избират да учат в чужбина. Оказва се, че заради несигурността от Brexit все повече от учащите пренасочват интереса си към Холандия. Така Великобритания е напът да изгуби лидерското си място по предпочитание на българските студенти. Другите топ дестинации са Германия и Дания.\r\n \r\nВсяка година между 8 и 10% от родните студенти се отправят на Запад. Стипендиите и възможностите за работа са в изобилие, както и амбициите на завършилите. \r\nСрещаме се с Христо Димитров в град Шипка, където прекарва седмицата със семейството си. Върнал се заради националния празник, по тази причина решава и да ни посрещне с носия. \r\nТой обясни, че обича родината си, но има мечта.\r\n\"От малък искам да работя за една конкретна марка коли, а мога да го постигна само, ако ида да уча там\", споделя Христо пред .\r\nПриключението за него започнало преди 6 месеца, откакто учи в Германия. Оказва се, че тази дестинация е именно за по-амбициозните студенти, които не се притесняват, че трябва да учат денонощно. \r\nЗа останалите, които предпочитат по-практически насочените специалности, са Холандия, Дания и Великобритания. \r\nПоследната обаче носи все повече неизвестни заради факта, че страната е разписала програми за стипендии само за тази година. За 2019 година все още не е ясно.\r\n ", "date": "2018.03.08", "title": "След Brexit-а студентите ни хукват към Холандия "}
{"url": "https://www.dnes.bg/politika/2018/03/08/do-kraia-na-april-ministerstva-si-prashtat-e-dokumenti.370121", "text": "До края на април всички министерства трябва да бъдат интегрирани в обща система за електронен документооборот, съобщава пресцентърът на кабинета.\r\nПо инициатива на заместник-министър председателя Томислав Дончев представители на министерства на политическо и административно ниво са отчели напредъка в подготовката на системите за обмен на документи в отделните ведомства и поеха ангажимент в администрациите да бъде прилаган единен технически протокол за документооборот. \r\nПо данни на Държавна агенция \"Електронно управление\", към днешна дата общо 188 администрации на централно и местно ниво са реални участници в електронния обмен на документи. Крайният срок за всички администрации да обменят документи по електронен път е 1 ноември 2018 г. \r\nВъвеждането на тази практика на по-ранен етап има за цел към края на годината системата вече да функционира пълноценно, а междувременно да влезе в сила наредбата за общите изисквания към информационните системи, регистрите и електронните административни услуги, съобщават от правителствената пресслужба.", "date": "2018.03.08", "title": "До края на април: Министерства си пращат е-документи"}
{"url": "https://www.dnes.bg/eu/2018/03/08/evropa-s-nadejda-kym-tyrgovskata-politika-na-trymp.370093", "text": "Европейският съюз все още се опитва да убеди САЩ да не налагат мита върху вносната стомана и алуминий, съобщи днес заместник-председателят на Европейската комисия Юрки Катайнен. \r\nТой припомни, че митата, въведени в началото на хилядолетието в САЩ, са довели до закриването на хиляди работни места, предаде ДПА.\r\nНищо хубаво не се постига по този път, каза Катайнен, имайки предвид митата върху вносната стомана, въведени от САЩ през 2002 година.\nФактът, че никой не е виждал документа, който американският президент Доналд Тръмп планира да подпише, може да се възприеме като добра новина в смисъл, че все още има възможности да се избегнат щетите, отбеляза Катайнен, цитиран от БТА.\r\nСвързахме се с американските власти през последните седмици и дни, опитвайки се интензивно да ги убедим да не започват процес, който ще нанесе големи щети на американската и световната икономика, допълни той.\r\nКатайнен предупреди на пресконференция, че ако САЩ се опитат да направят изключение за една страна член на Евросъюза, това ще означава изключване за целия блок, тъй като търговската политика е в сферата на общата европейска политика, допълни Франс прес.", "date": "2018.03.08", "title": "Европа с надежда към търговската политика на Тръмп"}
{"url": "https://www.dnes.bg/eu/2018/03/08/lavrov-sasht-imat-neoimperski-podhod-kym-sveta.370103", "text": "Русия смята намесата на САЩ във вътрешните работи на страните за неоимперски подход, а Москва никога не би се занимавала с подобни неща. Това заяви в четвъртък министърът на външните работи на Русия Сергей Лавров след преговорите с президента на Зимбабве Емерсън Мнангагуа, предава ТАСС.\r\n\"Ние никога не се бъркаме във вътрешните работи на страните, независимо от това, че от Вашингтон и редица други западни столици ежедневно се твърди обратното - заяви Лавров. - И то при положение, че не могат да представят нито един факт, пише \"Фокус\" \r\nНеотдавна в The New York Times бе публикуван голям материал, който описва историята в течение на много десетилетия за намесите на САЩ в провеждането на избори и като цяло във вътрешните работи на десетки и десетки страни\".\r\nСпоред думите на руския дипломат, когато тази тема е започнала да се обсъжда в американските медии, той е чул поразителни твърдения за това, че американците действително правят това, \"но го правим за доброто на тези страни, за които става въпрос, защото чрез своята намеса, ние носим свобода и демокрация\".\n\r\n\"Ние не споделяме подобна философия. Смятам, че подобни подходи са абсолютно неоимперски - подчерта руският външен министър. - Ние никога няма да се занимаваме с нещо подобно. Народът на Зимбабве, както и народът на всяка друга страна, трябва да решава сам своята съдба\".\r\n ", "date": "2018.03.08", "title": "Лавров: САЩ имат неоимперски подход към света!"}
{"url": "https://www.dnes.bg/stranata/2018/03/08/mosv-sledi-i-meri-i-opasnost-ot-navodneniia-ne-nameri.370092", "text": "Опасност от наводнения няма, сочи анализ на състоянието на наблюдаваните от Министерството на околната среда и водите комплексни и значими язовири, съобщиха от пресцентъра на МОСВ.\r\nРегистрираното преливане на язовир \"Тича\" в момента е 2 м3/сек. Притокът към язовира за последното денонощие е намалял, а преливните количества към момента не представляват опасност за населението и инфраструктурата по поречието на реката след язовирната стена. Изпусканите през основните изпускатели количества, както и тези, преливащи през преливните съоръжения, не създават потенциално опасни ситуации за населението. Коритата на реките след язовирните стени са в добро състояние и проводимостта им е осигурена, информират от МОСВ.\r\nОтговорните институции са предприели превантивни действия и са създали организация и координация за недопускане на потенциален риск от наводнения поради възникналата хидрометеорологична обстановка в страната, вследствие обилния снеговалеж, покачването на температурите и снеготопенето.\r\nКомплексните и значими язовири са 53. Сумата от наличните в тях завирени обеми към днешна дата е 4806,5 млн. м3 и представлява 74,1 процента от сумата на общите им обеми. Според основното им предназначение наличните в тях завирени обеми са както следва: питейно-битово водоснабдяване - 88,5 на сто от общия им обем, напояване - 60,5 на сто от общия им обем и енергетика - 81,5 на сто от общия им обем.\r\nМОСВ дава и информация за наличните завирени обеми в язовирите с трансгранично влияние: Каскада \"Арда\": язовир \"Кърджали\" - 477,611 млн. м3, което е 96,1 на сто от общия му обем, язовир \"Студен кладенец\" - 352,902 млн. м3, което е 91,0 на сто от общия му обем, язовир \"Ивайловград\" - 120,531 млн. м3, което е 76,9 на сто от общия му обем. В каскада \"Горна Тунджа\": язовир \"Копринка\" - 61,739 млн. м3, което е 43,4 на сто от общия му обем, язовир \"Жребчево\" - 176,716 млн. м3, което е 44,2 на сто от общия му обем.\r\nСъс запълване над 90 процента към 8 март са комплексните и значими язовири- \"Йовковци\", \"Среченска бара\", \"Тича\", \"Камчия\", \"Ясна поляна\", \"Ахелой\", \"Мандра\", \"Въча\", \"Кричим\", \"Боровица\", \"Кърджали\", \"Студен кладенец\", \"Розов кладенец\" и \"Пчелина\".\r\nЧрез месечен график са предписани определени обеми на 21 язовира, които да не се надвишават, с цел плавно и контролирано изпускане на водни маси за осигуряване на свободен обем в тях.\r\nЕксплоатационните дружества са предприели мерки за изпълнение на условията, поставени в графика. Намаляването на обема се извършва чрез увеличена работа на ВЕЦ и/или контролирано изпускане през основен изпускател, като предвид предстоящия летен сезон и нуждите на населението от питейна вода, ще бъде гарантирано водоснабдяването.\r\nЗа осигуряване на свободен обем контролирано се изпускат язовирите: \"Йовковци\", \"Ястребино\", \"Бели Лом\", \"Тича\", \"Съединение\", \"Георги Трайков\", \"Порой\", \"Ахелой\", \"Ясна поляна\", \"Малко Шарково\" и \"Тракиец\". През преливните съоръжения преливат язовирите: \"Йовковци\", \"Камчия\", \"Ясна поляна\", \"Боровица\", \"Тича\" и \"Пчелина\".\r\nПри язовирите \"Боровица\" и \"Пчелина\", преливните количества и притока за последното денонощие се запазват в границите на тези от предишното денонощие, като не са регистрирани проблеми при преливането.\r\nПритокът към язовирите \"Ясна поляна\" и \"Йовковци\" намалява. При язовир \"Камчия\" се регистрира покачване на притока и преливното водно количество. Преливането на язовира към момента не създава предпоставки за вредно въздействие на водите. Коритото на реката след язовирната стена е с осигурена проводимост, като язовир \"Георги Трайков\" разполага със свободен обем и се изпуска към момента контролирано, с цел поемане на количествата от язовир \"Камчия\", допълват от МОСВ.", "date": "2018.03.08", "title": "МОСВ следи и мери и опасност от наводнения не намери"}
{"url": "https://www.dnes.bg/sport/2018/03/08/grisho-zaedno-s-del-potro-na-indiyn-uels.370105", "text": "Григор Димитров реши да се включи и в надпреварата на двойки на турнира от сериите \"Мастърс\" в Индиън Уелс (САЩ) с награден фонд 7,97 милиона долара.\r\nДимитров ще си партнира с аржентинеца Хуан Мартин Дел Потро, а в първия кръг двамата ще се изправят срещу испанците Фелисиано Лопес и Марк Лопес.\r\nЗа последно българинът и аржентинецът играха заедно на турнира \"Мастърс\" в Монреал през август миналата година, когато стартираха с успех над Райън Харисън (САЩ) и Майкъл Винъс (Нова Зеландия) с 6:3, 6:2, но във втория кръг отпаднаха от близнаците Боб и Майк Брайън (САЩ) с 3:6, 5:7.\r\n26-годишният българин е поставен под номер 3 в основната схема на сингъл и започва директно от втория кръг. В него той очаква победителя от мача между Фернандо Вердаско (Испания) и Гуидо Пея (Аржентина).", "date": "2018.03.08", "title": "Гришо заедно с Дел Потро на Индиън Уелс"}
{"url": "https://www.dnes.bg/zvezdi/2018/03/08/esmer-iztri-blago-ot-mrejata-sam-obikalia-diskotekite.370114", "text": "Бившият вече футболист Благо Георгиев не пропуска шанс да се забавлява в столичните чалготеки като прави впечатление, че е сингъл.В мъжката му компания могат да бъдат забелязани и редовни посетителки в клубовете, които могат да се похвалят във визитките, че са прелъстили редица известни мъже.Нормално тръгнаха и слуховете за поредни проблеми в брака на Джизъса, а съпругата му Есмер го изтри от социалните мрежи. Знак, който на няколко пъти през годините сочеше, че двамата са се разделили. Винаги обаче след разделите им следваше помирение и двамата отново демонстрираха, че са задружно семейство.Според клюката, Благо кръшнал на жена си и този път тя го хванала и била бясна, че той палува в нощните клубове, докато тя гледа детето им. Омерова го е изхвърлила от общия им дом и в момента бившият национал живеел на хотел.Георгиев изненадващо се отказа от футбола като обяви, че си има собствен бизнес в Русия и ще насочи усилията си в него.Още новини за звезди четете на ", "date": "2018.03.08", "title": "Есмер изтри Благо от мрежата, сам обикаля дискотеките"}
{"url": "https://www.dnes.bg/stranata/2018/03/08/strashni-cifri-3-bylgarski-deca-umirat-vseki-mesec-v-katastrofi.370050", "text": "Катастрофи убиват всеки месец по три български деца. Стотици са ранените, голяма част от тях остават с тежки увреждания за цял живот.Това показват данните на Пътна полиция за 2017 година. За 12-те месеца на миналата година у нас са регистрирани 1110 катастрофи със сериозно пострадали деца. 36 са загиналите, 27 от тях са починали в автомобилите докато родителите им са ги возели, пише \"Монитор\".Последни в черната статистика за миналата година са двете деца на зам.-кметицата на Кричим, които загинаха заедно с майка си и баща си на 24 декември на пътя Пловдив – Пещера. Автомобилът им тогава се удари челно в друга кола.\n\n\nПо вина на шофьори от семейството им са пострадали 613 деца. Като пешеходци убитите са 4, а са ранени цели 348.В тревожната статистика има данни и загинали хлапета, които сами са били зад волана на колата. Те са 5 за последната година, а 149 са пострадали тежко, докато са шофирали автомобилите на родителите или приятелите си.\"През отчетния период на 2017 г. не се отчита намаляване на загиналите деца в сравнение с миналата година, а при ранените намалението е с 50. При децата пътници намалението е с 1 загинало дете и 17 ранени, но при децата водачи има увеличение с 1 загинало дете. При децата пешеходци броят на загиналите е същият, а на ранените е с 2 по-малко”, поясниха от Пътна полиция.Униформените вече са заложили редица мерки, за да намалят броян на бострадалите в катастрофи деца. На последното, 55-о заседание на Държавно-обществената консултативна комисия по проблемите на безопасността на движението по пътищата е взето решение БЧК също да подпомогне органите на Пътна полиция.Заложено е участие в Националния дарителски фонд за подпомагане на деца, осакатени и тежко наранени от пътнотранспортни произшествия, и организиране на връчването на помощи на пострадалите 2 пъти годишно. Българският червен кръст ще прави и открити уроци по пътна безопасност и първа помощ за ученици от 1-ви до 4-ти клас.В една от стратегиите за опазване на живота на децата, която трябва да бъде изпълнена до 2020 година, са заложени редица мерки, които започват с обучението на децата в пътната безопасност още от детската градина.В една от точките е записано, че това ще става с подкрепа на творческите им изяви, като създаване на разкази, стихотворения и песни за безопасното им участие в пътното движение. Смята се, че по този начин те по-лесно ще възприемат опасността, която ги дебне на улицата или в колата.", "date": "2018.03.08", "title": "Страшни цифри: 3 български деца умират всеки месец в катастрофи"}
{"url": "https://www.dnes.bg/obshtestvo/2018/03/08/nasilie-vkyshti-skitashti-malchugani-ima-li-koi-da-se-griji-za-decata-v-risk.370048", "text": "Насилие вкъщи, скитащи, бездомни деца, деца престъпници. Този проблем е реален в цялата страна, но няма кой да се справи с него, защото служителите в отделите \"Закрила на детето\" са малко и крайно немотивирани. \n\n\n\n\r\nМотивацията им е слаба както заради ниските заплати, така и заради голямата им натовареност. В края на февруари от 889 щатни места в отдел \"Закрила на детето\" свободните са 69, признава социалният министър Бисер Петков в писмен отговор на депутатски въпрос.\r\nНай-много специалисти липсват във Видин, Плевен, Самоков, Костинброд и Бобошево. Текучество на кадри има във всички 147 дирекции \"Социално подпомагане\", към които са и отделите за закрила на детето.\r\nНай-сериозният проблем е в Сливен, където от общо 14 щатни бройки от януари до септември миналата година са напуснали 13 социални работници.\r\nЕдин служител на отдел \"Закрила на детето\" отговаря средно за 40 случая на година, но пък натовареността не е еднаква за всички. Случаите се разпределят от шефовете на отдела, в зависимост от опита на социалния служител, от спецификата на случая.\r\nСредно на година на един социален работник му се налага да участва в 28 съдебни и административни производства като разводи, дела за родителски права, за отнемането им, за извеждане на дете от семейството му.\r\nСоциалните се оплакват, че са прекалено натоварени, което води до професионалното им прегряване и оттам до невъзможност да си свършат ефективно работата. Освен това, социалните имат да пишат твърде много документи, което отнема от времето им за срещи с децата с проблем.\r\nТака че, според министъра, трябва да бъде разработен стандарт за работата в отделите за закрила на детето и заради това предстои да бъде направен анализ на работата им. \r\nОстава отворен обаче въпросът с финансовия стимул, който да задържи социалните работници в системата.\r\nБисер Петков посочва, че е направил постъпки до финансовия министър за отпускане на повече пари за програмния период 2019–2012 г., но дали ще ги получи - тепърва ще разберем.", "date": "2018.03.08", "title": "Насилие вкъщи, скитащи малчугани: Има ли кой да се грижи за децата в риск?"}
{"url": "https://www.dnes.bg/stranata/2018/03/08/i-tova-se-sluchva-jena-rodi-na-ploshtada-v-bania.370104", "text": "40-годишна жена е родила днес на площада в град Баня, Карловско.Кметът Стамен Гешев е станал свидетел на безпрецедентния случай.\"Такова чудо виждам за първи път в живота си. Беше около 8:30 сутринта. Минавах по центъра, когато видях струпани хора. От тях разбрах, че жената ражда. На място имаше две лични лекарки и две медицински сестри. Едната от тях сряза пъпната връв на бебето\", разказа кметът пред \"\".\r\nВеднага след това новороденото било увито в чаршаф, а пристигналата линейка го закарала в карловската болница.\r\nПо думите на Стамен Гешев в момента майката Веска и новороденият й син са в добро състояние. \r\nВ Баня се шегуват, че жената трябва да кръсти рожбата си на кмета Стамен.", "date": "2018.03.08", "title": "И това се случва: Жена роди на площада в Баня!"}
{"url": "https://www.dnes.bg/za-da-se-razbirame/2018/03/08/emancipaciia-ili-amazonska-feminizaciia-govori-madlen-algafari.370107", "text": "\r\n                        \r\n                        \r\n                        \r\n                    Пречи ли еманципацията на жените? В студиото на \"Околосветско\" психологът Мадлен Алгафари говори за постоянната борба между мъже и жени. \r\nКъде се крие силата и живеем ли в \"мъжки времена\"? \r\nПовече за социалните роли и нуждата от емоционално равновесие на сила и слабост вижте във видеото на .", "date": "2018.03.08", "title": "Еманципация или амазонска феминизация: Говори Мадлен Алгафари"}
{"url": "https://www.dnes.bg/sofia/2018/03/08/noviiat-metrovlak-po-malko-shumen-bez-mashinist.370116", "text": "Това е първият от новите влакове за третата линия на метрото, който вече е в процес на технически изпитания,  съобщи в профила си във Facebook кметът на столицата Йорданка Фандъкова.В производство са още 4 от 20-те влака, като първите ще започнат да пристигат в София през лятото на тази година.Новите влакове са с намалено потребление на електроенергия, намалени нива на шум, както и с опция за движение без машинист.\n\n\"Целият влак е проходим, за разлика от тези, които имаме, при които вагоните са отделени\", допълва Фандъкова.50% от изграждането на първия и най-тежък участък от третата линия на метрото - централния, са готови.\"Очакваме в края на 2019 г. и началото на 2020 г. да бъдат пуснати всички 12 км метро, които се строят в момента с 12 метростанции и с метрото да свържем Околовръстния път при Горна Баня, район \"Овча купел\", \"Красно село\" с центъра на града и с кв. \"Хаджи Димитър\" в източната част\", каза през януари кметът на Столичната община. Метрото е не само най-големият транспортен, но и екологичен проект за столицата\", подчерта Фандъкова.\"Безспорно метрото променя града ни. Не можем да си представим в последните 20 години градът ни без него\", заяви столичният кмет.Фандъкова отбеляза, че метрото е най-добрият и най-големият транспортен проект, който е в десетката на най-добрите проекти, финансирани с европейски средства според ЕК.\r\n ", "date": "2018.03.08", "title": "Новият метровлак – по-малко шумен, без машинист..."}
{"url": "https://www.dnes.bg/sport/2018/03/08/cska-edva-izlyga-etyr-na-armiiata.370124", "text": "ЦСКА изигра слаб мач и едва победи с 2:1 Етър на \"Армията\". Фернандо Каранга откри в 23-ата минута, но Мане обаче изравни в 42-ата минута. Трите точки за ЦСКА донесе Рафаел Енрике в 86-ата минута.", "date": "2018.03.08", "title": "ЦСКА едва излъга Етър на \"Армията\" "}
{"url": "https://www.dnes.bg/zvezdi/2018/03/08/aleksandyr-skarsgard-se-vyrna-pri-aleksa-chyng.370112", "text": "Александър Скарсгард и Алекса Чънг са се събрали след месеци раздяла. Шведският актьор и английската дизайнерка и модел се появиха заедно на гара в Лондон.Според очевидци 41-годишният Скарсгард е посрещнал в неделя 34-годишната Алекса, която е пътувала с влак от Париж, Франция.Ако не знаете, Алекса и Алекс се разделиха през юли 2017 г., след почти 3-годишна връзка.В края на миналата година Скарсгард получи награда \"Еми\" за \"най-добър актьор във второстепенна роля в минисериал или телевизионен филм\" за ролята си в сериала на HBO \"The Big Little Lies\", където влезе в ролята на агресивния съпруг на Никол Кидман.Още новини за звезди четете на ", "date": "2018.03.08", "title": "Александър Скарсгард се върна при Алекса Чънг"}
{"url": "https://www.dnes.bg/notifikacii/2018/03/08/berezovski-litvinenko-skripal-predstoi-li-voina-mejdu-slujbite.370091", "text": "Руски олигарси може да изгубят британските си паспорти заради случая със Сергей Скрипал, може би отровен в Лондон, а тайните служби от двете страни може да си обявят война, смята Константин Егерт от \"Дойче веле\" и уточнява, че коментарът отразява личното му мнение.* * *\r\nНе познавам нито един човек, който да вярва, че през 2013 г. Борис Березовски се е самоубил в жилището на бившата си жена. Не ми се вярва и на мен. Борис Абрамович, с когото имахме бегло познанство, през живота си бе извършил куп недостойни постъпки, вероятно и престъпления. Същевременно (в което мнозина, но не и аз, ще съзрат парадокс) беше вярващ човек и знаеше със сигурност, че самоубийството е смъртен грях и води направо към ада.\r\nБерезовски е сред 14-те души, пристигнали от Русия, чиято смърт и до днес буди подозрения у мнозина във Великобритания. Разследването може да бъде подновено, ако правителството на Нейно величество се вслуша в призива, отправен от председателката на парламентарната комисия по вътрешни работи Ивет Купър. Тя прикани кабинета да разпореди нови следствия по тези 14 смъртни случая. Петнайсети и шестнайсети можеха да станат бившият полковник от руското Главно разузнавателно управление Сергей Скрипал и дъщеря му Юлия. Те бяха открити в безсъзнание на пейка в центъра на град Солсбъри в Югоизточна Англия.\nОсъден през 2006 г. в Русия за държавна измяна и разменен четири години по-късно за Ана Чапман и други руски агенти, Скрипал от осем години живееше на острова. Днес двамата с дъщеря му Юлия са в болница, в критично състояние. А министерският кабинет бе свикан на специално заседание. Хора от тайните служби и полицията разказаха на министрите какво се знае днес за случая, поверен на отдела за борба с тероризма към Скотланд Ярд.Външният министър на Обединеното кралство Борис Джонсън заяви в Камарата на общините, че ако се получат доказателства за \"руска следа\" в делото Скрипал, Лондон ще предприеме ответни мерки - включително евентуален бойкот на световното по футбол.Остана впрочем неясно дали хипотетичният бойкот ще включва английските национали (единствения британски отбор, стигнал до финалите на СП 2018) или ще означава само официални британски представители да не участват в церемонията за откриване на шампионата в Русия. Подозренията веднага се насочиха към Москва - никой в кралството още не е забравил убийството на Александър Литвиненко.\r\nСкандалът се очертава да е шумен и сериозно да навреди на традиционните канали за руско влияние във Великобритания. Става дума главно за онези, които обслужват интересите на руски олигарси и семействата им - банкери, фирми, предлагащи суперлуксозни имоти, юридически кантори. Сред потенциалните \"агенти за влияние\" се споменават лобистите за енергийни компании, действащи в Русия, някои журналисти - главно (но не само) от левия спектър, също и редица депутати от парламента, най-вече евроскептици и изолационисти. Но за разлика от континентална Европа на преден план тук не е десницата, а Лейбъристката партия.От 2015 г. контролът върху ръководството й е в ръцете на левите ултраси. Партийният лидер Джереми Корбин е стар приятел на покойници като Съветския съюз, Уго Чавес и Фидел Кастро. И никак не обича НАТО и САЩ.Литвиненко и Березовски загинаха още преди сегашната студена война номер две между Кремъл и Запада. Историята със Скрипал се случи в разгара й. Това ни кара да виждаме особен смисъл в станалото. В Лондон и по-специално в тайните служби мнозина отдавна ги сърбят ръцете да отмъстят не само на Кремъл, но и на собствените си елити заради очевидното нежелание да разследват как са умрели опонентите на Москва на британска територия.Опасения да засегнат бизнеса на \"Бритиш петролиъм\" и на \"Роял Дъч Шел\" в Русия, също и страх от нови специални операции на Москва принуждаваха първо кабинета на лейбъриста Гордън Браун, после и този на премиера консерватор Дейвид Камерън, да потушават всички скандали \"с руска следа\" в тях. Нещата леко се промениха, след като избухна руско-украинската война.Случаят със Сергей Скрипал дава шанс на привържениците на твърдия курс в Лондон. Още повече с оглед на обвиненията в твърде мек подход, бездруго отправяни към сегашното правителство на Тереза Мей в Брюксел, където текат преговори за излизането на Великобритания от ЕС.\r\nОсвен публични акции като бойкот на световното по футбол може да очакваме и стандартни:а) експулсиране на част от руските дипломати (случвало се е неведнъж);б) криминални дела срещу свързани с Кремъл олигарси, притежаващи активи във Великобритания;в) отнемане на поданството от натурализирани бивши руски граждани и членове на семействата им. Последната мярка - парадоксално наистина - е най-лесна за изпълнение.Вътрешният министър на кралството има право да отнеме британското поданство на всеки натурализиран чужденец, ако е било получено чрез измама или . . . ако този акт би помогнал за \"благото на обществото\".Терминът \"благо на обществото\" може да се тълкува как ли не и министърът не е длъжен да обяснява как и защо.\r\nНещо повече, паспортът може да се отнеме, дори бившият му собственик да остане в крайна сметка съвсем без гражданство. Защото юридически погледнато, британското поданство е дар от монарха, с който от името на кралица Елизабет Втора се разпорежда шефът на МВР.Новодошлите от Русия, сдобили се през последните 15-20 години с \"Лъва и еднорога\", както често наричат по традиция британските паспорти, са десетки хиляди. На някои от тях (безспорно на малцина) сега навярно им е нервно.Тази история крие и още един аспект. Както заяви в \"Гардиън\" бившият му московски кореспондент Люк Хардинг, през студената война, а и след това враждуващите специални служби спазвали едно неписано правило: страните, помилвали и разменили чуждите шпиони срещу свои, след това не закачат бившите си противници, нито ги заплашват. Това дава възможност да се поддържа доверие между правителствата - в случай, че пак се наложи размяна на изобличени агенти.Сметне ли Лондон, че руските служби са нарушили негласната договорка, освен нови разследвания на тайните от последно време, включително смъртта на Березовски, ни чака и цялостна шпионска война между Русия и Обединеното кралство. (БТА)", "date": "2018.03.08", "title": "Березовски, Литвиненко, Скрипал... Предстои ли война между службите?"}
{"url": "https://www.dnes.bg/mish-mash/2018/03/08/avstraliika-rodi-minuti-sled-kato-razbra-che-e-bremenna.370117", "text": "Австралийка, откарана по спешност в болница със стомашни болки, е родила момченце - само 15 минути, след като е разбрала, че е бременна в деветия месец, пише в. \"Дейли експрес\".27-годишната Джейд Лорънс от Пърт мислела, че страда от апендицит, след изпитала силни болки, докато си взимала душ преди работа и се наложило спешно да бъде откарана в болница. При прегледа с ултразвук жената била шокирана да чуе сърдечните тонове на бебето.Джейд обаче нямала време да осмисли новината за бременността си, тъй като само 15 минути и четири напъна по-късно на бял свят в отлично здраве се появил синът й Джакс.Вестта, че ще става татко, сварила неподготвен и партньора на Джейд Лорънс, Кърт Стюарт, и той не успял да стигне навреме в болницата, за да присъства на раждането.Джейд разказва, че не е забелязала никакви признаци на бременност, освен слабо наддаване на тегло, което приписала на недостатъчната си физическа активност и нездравословно хранене. Дори двата теста, които си направила, показали отрицателен резултат.Оказало се, че Лорънс страда единствено от синдром на поликистозните яйчници - състояние, при което зачеването често е затруднено, и въпреки бременността е продължила да има месечен цикъл.Джейд допълва, че е била притеснена как ще реагира партньорът й на неочакваната вест. 32-годишният Кърт Стюарт обаче споделя, че се е почувствал на \"седмото небе\" от щастие и дори се разплакал, когато е чул новината. (БТА) ", "date": "2018.03.08", "title": "Австралийка роди минути, след като разбра, че е бременна"}
{"url": "https://www.dnes.bg/obshtestvo/2018/03/08/niama-opasnost-ot-navodneniia-situaciiata-pod-kontrol.370125", "text": "Няма опасност от наводнения, ситуацията в страната е под контрол, обявиха вицепремиерът и министър на отбраната Красимир Каракачанов и главен комисар Николай Николов, директор на Главна дирекция \"Пожарна безопасност и защита на населението\".  \n\r\nСитуацията е под контрол с изключение на община Хайредин, област Враца, където има проблеми с два каскадни язовира, каза Каракачанов.\r\nПо заповед на началника на отбраната ген. Андрей Боцев Министерството на отбраната има готовност да реагира с 16 модулни формирования с лодки с извънбордови двигатели. В готовност има и хеликоптери, ако се наложи да има животоспасяващи операции - това в момента обаче не се налага, каза Каракачанов, цитиран от БТА.\r\nПо думите на комисар Николай Николов ситуация е нормална за сезона. „Наблюдаваме язовир \"Тича\", които прелива, но не създава проблеми“, каза той. Втората ситуация е по-проблемна, без да е критична - тя е в община Хайредин, където има два каскадно свързани язовира. Горният язовир - \"Рогозен Едно\" с общ обем 2.5 млн. куб. метра вода прелива през преливник, който обаче е частично повреден и създава реален риск от повреда на цялото съоръжение. \r\nТова наложи да се обяви бедствено положение и да въведем плана за действие при извънредни ситуации - наводнение. Звената на областната администрация и на МВР започнаха инженерни работи за намаляване нивото на реката с мощни помпи и сифонни системи и вече няма пряка опасност за селата Бързина и Ботево, каза Николов. Въпреки това, за да не рискуваме живота на нито един гражданин, от 15 къщи са изведени девет души и са настанени при роднини, добави той.\r\nНивата на реките в цялата страна са повишени - най-значително в Северна България. Прогнозата на НИМХ към БАН за следващите три дни е, че не се предвиждат опасни метеорологични явления. \r\nВече е организирана допълнителна сила, освен ресурсите на МО и на МВР. В Хайредин работят много частни фирми, които прекарват тежка скална маса с идеята да забавят скоростта на водата и разрушаването на стената на язовира, каза комисар Николов.", "date": "2018.03.08", "title": "Няма опасност от наводнения, ситуацията под контрол"}
{"url": "https://www.dnes.bg/obshtestvo/2018/03/08/na-praznichniia-8-mart-pod-pagon-kak-se-sychetvat-silata-i-suetata.370095", "text": "\r\n                        \r\n                        \r\n                        \r\n                    На 8-ми март ви срещаме с една жена, избрала да бъде полицай и да служи на обществото наравно с мъжете. 25-годишната Петя Колева от Велико Търново е младши инспектор в Охранителна полиция. Казва, че работата в полицията е нейна детска мечта. \r\nПетя е в редиците на МВР от година. Казва, че макар недоверието, с което колегите ѝ мъже гледали на нея в началото, днес тя вече е доказала професионализма си. \r\nМладши инспектор Колева разказва пред , че често се случва, когато отиде на сигнал, гражданите да я поглеждат с недоверие. Петя не се чувства по-малко женствена в полицейската униформа, а напротив. Суетата не е липсва, но признава, че обича да се отдава на женски занимания и любимият мъж, когато не е на работа. \r\nКатегорична е, че в модерният свят няма мъжки и женски професии, затова и никога не се отказвала от мечтата си да служи под пагон.", "date": "2018.03.08", "title": "На празничния 8 март под пагон: Как се съчетват силата и суетата?"}
{"url": "https://www.dnes.bg/politika/2018/03/08/finansova-nezavisimost-za-kmetstva-rabotna-grupa-tyrsi-kak.370083", "text": "Работна група ще търси решение за проблемите в малките населени места и ще разгледа предложенията как кметствата да станат финансово по-независими. Това стана ясно на брифинг на ГЕРБ в парламента след среща на групата с Националното сдружение на кметовете на кметства.\r\n\"Ще се търси начин как при гласуването на бюджетите на общините да се гарантира задължителен финансов праг, който да бъде на разположение за кметствата\", обясни Цветан Цветанов.\r\nТой цитира пример, в който кметовете трябва да ходят при общинския кмет и да пишат докладни за най-елементарни разходи.\r\n\"Дадоха ни пример, че за 1 кг пирони кметът трябва да пише докладна и да ходи няколко пъти до общинския кмет. А някой път общинският кмет иска да разбере и къде ще бъдат забити пироните\", каза още Цветанов.\r\nТой уточни, че става дума за гарантиране на малки финансови ресурси, които да могат да решават оперативни въпроси.\r\nШефът на ПГ на ГЕРБ каза, че има предложения и за намаляване на прага за избираемост на кметовете на кметства и хората да могат да ги избират пряко и в населените места над 100 души.\r\n ", "date": "2018.03.08", "title": "Финансова независимост за кметства? Работна група търси как"}
{"url": "https://www.dnes.bg/knigi/2018/03/08/predpriemachyt-koito-premina-ot-provala-do-uspeha.370047", "text": "\r\n                        \r\n                        \r\n                        \r\n                    През колко провала трябва да преминеш, за да стигнеш до успеха? Как волята и характерът ти помагат да преодолееш наркотичната зависимост, а след това се превръщат във фундамент на предприемаческите ценности?Всичко това разкрива в своята книга \"Предприемачът\" Пламен Попов. Той е познат още и като основател на образователната кампания \"Аз събуждам България\".\nКнигата излиза в края на март, а в началото на април предприемачът Пламен Попов започва национално турне в 11 града, което ще завърши в София.\"Когато мотивацията е да помогнеш на някой да не прави подобни грешки или да намери решение, тогава е по-лесно. Отчаянието нищо не носи\", посочи авторът на книгата пред .На 11 години Пламен Попов губи баща си, а на 15 попада в клопката на наркотиците. Той обаче успява да се измъкне от ситуацията, благодарение на силната си воля и желанието да оцелее.\"Средата е най-обуславящият ни фактор. Средата винаги побеждава. Посланието ми към хората е да вярват\", подчерта той и допълни, че вярата е основното, което може да те измъкне от средата.\"Затова написах книгата. За да достигне до максимално голям брой хора и да им помогне. Едно от най-силните качества на предприемача е умението да преговаряш и комуникираш. Аз се научих от живота, на мен ми се наложи да се науча\", каза още Пламен Попов.\r\n ", "date": "2018.03.08", "title": "\"Предприемачът\", който премина от провала до успеха"}
{"url": "https://www.dnes.bg/politika/2018/03/08/mareshki-se-zapyna-bez-koalicii-na-izborite.370066", "text": "Без коалиции на изборите, само партии да се борят за парламента. Тази промяна в законодателството се готвят да внесат от \"Воля\", защото са ядосани от поведението на коалицията на ВМРО, Атака и НФСБ.\r\nСпоред лидера на \"Воля\" Веселин Марешки това не е коалиция Обединени патриоти, а коалиция \"Далавера\", защото само искат пари, а реално нищо не допринасят за подобряването на живата на хората.\r\nЗа Марешки те били в управлението, за да искат средства – \"единият за оградата, другият за самолети, третият за язовири\". А на всичкото отгоре били и невъзпитани.\n\n\"Омерзени и възмутени сме от поведението на Валери Симеонов, Красимир Каракачанов и Волен Сидеров\", оплака се той.Повод за огорчението му дали критиките на Симеонов към руския патриарх Кирил, когато той нарече \"цигарен патриарх\", и последвалата реакция на Атака и ВМРО, които поискаха от него да се извини.Това, според Марешки, показва, че трите партии са се събрали в един тюрлюгювеч, за да влязат в парламента и оттам във властта, а не защото имат общи позиции.Те обаче нямали място в Народното събрание, защото ако се били явили на изборите поединично, щели да последват съдбата на другия тюрлюгювеч - Реформаторският блок, който не успя да премине бариерата от 4% за влизането в парламента.\"На избори трябва да се явяват само партии, които имат програми и платформи, а не безпринципни коалиции\", смята Марешки. ", "date": "2018.03.08", "title": "Марешки се запъна: Без коалиции на изборите!"}
{"url": "https://www.dnes.bg/notifikacii/2018/03/08/zigmar-gabriel-bez-rolia-v-novoto-pravitelstvo-na-merkel.370055", "text": "Действащият германски външен министър Зигмар Габриел днес заяви, че няма да участва в новото коалиционно правителство на канцлера Ангела Меркел с неговите съпартийци - социалдемократите, предаде Ройтерс.\r\nСъгласно коалиционното споразумение страните се договориха Германската социалдемократическа партия да избере кой да бъде външен министър. Партията каза, че ще обяви решението си утре сутринта.\r\nВъв Facebook Габриел, бивш лидер на ГСДП заяви, че е бил уведомен от новите партийни водачи Олаф Шолц и Андреа Налес, че няма да е част от новото правителство.\n\n\n\n\n\r\n\"Да служа на партията си бе голяма чест за мен и аз съм дълбоко благодарен за това\", каза той.\r\nПървоначално, още преди приключването на коалиционните преговори, се предполагаше, че вследствие на добрата си работа на правителствени длъжности Габриел ще оглави външното министерство и в новото правителство. \r\nПосле стана известно, че поста се готви да заеме вече бившият председател на ГСДП Мартин Шулц.  \r\nСлед като беше засипан с критики, че е нарушил редица предизборни обещания обаче, Шулц се отказа и се оттегли като партиен лидер, припомня ТАСС.\r\nПри тези обстоятелства въпросът кой ще стане външен министър остава открит. Вариантът Габриел отново да се кандидатира е малко вероятен. Като евентуален претендент все по-често се споменава досегашният министър на правосъдието Хайко Маас.\r\n/БТА/", "date": "2018.03.08", "title": "Зигмар Габриел без роля в новото правителство на Меркел"}
{"url": "https://www.dnes.bg/health/2018/03/08/slab-pol-li-pri-apokalipsis-shte-oceleiat-jenite.370064", "text": "Статистическите данни за продължителността на живота показват, че жените обикновено живеят по-дълго от мъжете. Това им предимство се обуславя от специфични особености на организма и промени, водещи началото си още от детска възраст. Те са толкова сериозни, че дават на малките момичета много по-високи шансове да преживеят епидемии и други природни бедствия, в сравнение с шансовете на момчетата. Разглеждайки тази особеност, учените правят интересно заключение. Факт е, че в детска възраст поведенческите различия между двата пола са пренебрежимо малки. Според учените това означава, че по-високата приспособимост и предимаствата на женския организъм по отношение на физическата и емоционална издръжливост се дължат изцяло на биологичните особености на женския пол. Данните са получени от мащабно съвместно проучване на научни екипи от университети в Дания и САЩ. То проследява последствията от няколко големи бедствия в историята на човечеството през последните 200 години, в това число няколко големи епидемии от вирусни и бактериални заболявания, взели сериозен брой жертви. Логично, не са взети под внимание войните, когато жертвите са били предимно мъже.  ", "date": "2018.03.08", "title": "Слаб пол ли? При апокалипсис ще оцелеят... жените"}
{"url": "https://www.dnes.bg/sofia/2018/03/08/betonovoz-djip-i-kola-se-sblyskaha-na-bul-malinov.370079", "text": "Верижна катастрофа между бетоновоз, джип и лек автомобил е станала на бул. \"Александър Малинов\", предаде \"Фокус\". \r\nИнцидентът е станал близо до спирката на градския транспорт до блок. 43 в квартал \"Младост\" в посока бул. \"Цариградско шосе\". Движението е затруднено. На мястото на инцидента има полиция.", "date": "2018.03.08", "title": "Бетоновоз, джип и кола се сблъскаха на бул. \"Малинов\""}
{"url": "https://www.dnes.bg/politika/2018/03/08/chez-ne-e-nai-vajnoto-bure-s-barut-zadavat-li-se-izbori.370036", "text": "\r\n                        \r\n                        \r\n                        \r\n                    ЧЕЗ не е най-важното буре с барут за правителството. Преди това имаше ограда, здравеопазване, хасковската история и редица други скандали. От няколко месеца сме от скандал в скандал. Нещата вървят - скандал от нещо, скандал по всеки повод, скандал от нищо. Когато се стигне до скандал от нищо, вървим към избори.\r\nТака в студиото на \"България сутрин\" социологът Андрей Райчев коментира протестите за незабавна оставка на правителството и редицата други скандали, съпътстващи кабинета \"Борисов 3\".\n\n\n\r\nСпоред него депутатите вече спорят предизборно, защото има подсъзнателно чувство за предстоящи избори и те вече са в разговор между конкуренти за властта.\r\n\"Борисов не е човек, който иска да управлява на всяка цена. Не е властови настроен. Той е подвижен, оставката му е в джоба. В момента той е на жътва, но вместо управлението да се радва, има скандал в къщата с жената. Надявам се да не се стигне до избори по време на председателство\", уточни Райчев\r\nПо думите му БСП не е алтернатива, но е силна опозиция, каквато страната ни не е виждала от много време.\r\n\"Преди опозицията мънкаше в парламента. Сегашната свали президента и то в трудни за социалистите избори. Освен това свали и председателя на Народното събрание. Нинова почти задава дневния ред. Това, че една опозиция е силна, не означава, че може да управлява\", категоричен бе социологът пред .\r\nТой е на мнение, че в момента ДПС е ранен в сърцето и за тяхно съжаление предстои най-трудното - местните избори, защото точно в момента не им трябва да се преброяват.\r\n\"Не съм сигурен дали ДПС искат избори в момента. Ако ще слязат под 300 000 гласа, те ще станат малка партия. Те чакат и маневрират, за да може на есен да мислят за избори\", завърши Андрей Райчев.", "date": "2018.03.08", "title": "ЧЕЗ не е най-важното буре с барут. Задават ли се избори?"}
{"url": "https://www.dnes.bg/obrazovanie/2018/03/08/mon-pravi-13-novi-programi-za-obrazovanieto-za-64-mln.370081", "text": "Министерството на образованието и науката разработи проекти на 13 национални програми за развитие на образованието през 2018 година. Три от тях са нови - \"Заедно за всяко дете\", \"С грижа за всеки ученик\" и \"Оптимизиране на вътрешната структура на персонала в институциите от системата на предучилищното и училищното образование\". Предвижда се близо 64 милиона лева да бъдат отпуснати за дофинансиране на предучилищното и училищното образование през 2018 г., съобщиха от МОН.По програмата \"Заедно за всяко дете\" с бюджет 450 000 лева ще се подпомагат екипи, които работят по обхващане и задържане на деца и ученици в образователната система.Програмата \"С грижа за всеки ученик\" предвижда 2 милиона лева да бъдат отпуснати за възнаграждения на учителите, които работят допълнително с ученици, срещащи трудности в обучението.Програмата \"Оптимизиране на вътрешната структура на персонала в институциите от системата на предучилищното и училищното образование\" с бюджет от 28 милиона лева осигурява изплащане на обезщетения при оптимизиране на структурата на персонала в детски градини и училища.Разширява се обхватът на програма \"Осигуряване на съвременна образователна среда\", с бюджет 9,23 милиона лева, в която са разработени три нови модула. 100 000 лева са предвидени за посещения на музеи. 1,7 млн. лева - за оценяване и одобряване на проекти на познавателни книжки, учебници и учебни комплекти, и 2,9 млн. лева - за осигуряване на ученически шкафчета, в които учениците да държат учебници и помагала, с цел олекотяване на раниците.Ще продължи и финансирането по десетте национални програми, действали досега. Сред тях са \"Система за национално стандартизирано външно оценяване\", \"Ученически олимпиади и състезания\", \"Развитие на системата на предучилищното образование\", \"Обучение за ИТ кариера\", \"Информационни и комуникационни технологии /ИКТ/ в системата на предучилищното и училищното образование\", \"Квалификация\", \"Създаване на достъпна архитектурна среда и сигурност в училище\", \"Роден език и култура зад граница\" и \"Без свободен час\".Със средствата по националните програми ще се осигуряват съвременни информационни и комуникационни технологии и ще се внедряват иновативни методи на обучение. Предвидени са и средства за оборудване на лаборатории, модернизиране на професионалното образование и за осигуряване на целодневно обучение на учениците, посочват от МОН. ", "date": "2018.03.08", "title": "МОН прави 13 нови програми за образованието за 64 млн."}
{"url": "https://www.dnes.bg/obshtestvo/2018/03/08/za-cvetiata-na-8-mi-mart-praznik-e-niama-kak-da-e-evtino.370044", "text": "\r\n                        \r\n                        \r\n                        \r\n                    Днес е любим празник за едни и отричан от други. Празник на майката, но и на всяка жена.По традиция на днешния празник цените на цветята са доста завишени.  Продавачи споделят, че разчитат именно на такива дни, за да припечелят  някой лев. провери как вървят  цените на цветната борса, намираща се на столичния пазар \"Димитър  Петков\".Празник е, няма как да е евтино. Производителите качват цените, всеки иска да изкара огромна печалба, призна Крум, който от дете продава цветя там.\r\n\"Както се казва - ден година храни. Цените на розите в момента са 5 лева. В обикновени дни те са по 2-3 лева. Но това зависи и от производителите, от които ги изкупуваме. Практиката ми показва обаче, че хората търсят по-евтини цветя\", посочи той.Най-много на борсата се купуват герберите и зюмюбилите. Въпреки това броят на хората, които желаят да закупят цвете, е огромен.\r\n ", "date": "2018.03.08", "title": "За цветята на 8-ми март: Празник е, няма как да е евтино!"}
{"url": "https://www.dnes.bg/muzika-drugi/2018/03/08/andre-riio-obiavi-i-vtori-koncert-v-sofiia.370080", "text": "Билетите за първия концерт на Андре Рийо се разпродадоха сензационно за три дни и най-голямата зала в столицата се оказа тясна за почитателите му. Затова \"Кралят на валса\" обявява втора дата за концерт у нас. \r\nВторият концерт на знаменития холандски цигулар, организиран по покана на BG Sound Stage, ще бъде отново в същата зала на 17 юни, неделя. Билетите вече са в продажба.\r\nСофия е поредна спирка от световното турне на Андре Рийо и неговия оркестър \"Йохан Щраус\" World Arena Tour 2018, което ще премине през Европа, Мексико, Израел, САЩ, Аржентина и Австралия.\r\n\"Искам да благодаря на всички в България за изключително топлото посрещане! Повече от 30 години аз и моят оркестър \"Йохан Щраус\" свирим навсякъде по света и сега сме много развълнувани да дойдем за първи път във вашата страна - каза виртуозът. -\r\nОчакваме вече с нетърпение тези концерти и да видим българските си приятели да танцуват под звуците на нашите красиви валсове. Благодаря ви за подкрепата и за любовта!\"\r\nКонцертите на Рийо и оркестър са истински спектакли, в които се преплита и хумор, а музиката е вълшебна. Повече от 600 000 са зрителите годишно, което говори, че суперзвезди като Мадона, Елтън Джон или Coldplay например продават по-малко.\r\n\"Маестрото на масите\", както го нарича Wall Street Journal, е продал повече от 40 милиона CD и DVD-та, отбелязал е 30 първи места в световни класации, получил е над 500 платинени и 3 Британски награди за \"Албум на годината\".\r\nНеговите албуми редовно се изкачват до топ 5 на Британските поп класации, а видеата му достигат милиарди гледания в YouTube. Рийо има повече от 2, 9 млн. последователи във Facebook.\r\nНеговият оркестър е най-големият частен оркестър в света, като в състава му има музиканти от 13 различни националности. Българската публика може да се наслади на изкуството на Андре Рийо и оркестъра му на 16 и 17 юни 2018г. в зала \"Арена Армеец\".\r\nБилетите за втория концерт са вече в продажба в мрежата на Ивентим, бензиностанции OMV, билетен център НДК, както и онлайн от  www.eventim.bg и  www.andrerieu.com.", "date": "2018.03.08", "title": "Андре Рийо обяви и втори концерт в София "}
{"url": "https://www.dnes.bg/balkanska/2018/03/08/i-srybskata-kardashiian-sred-balkanskite-zvezdi-na-music-week.370084", "text": "Зимният курорт Копаоник за трета поредна година ще е домакин на Music Week 2018. От днес, 8 март до 18-ти, фестивалът, който за кратко време стана едно от най-популярните музикални събития на Балканите, ще събере най-големите балкански звезди.\r\nПървите седмични хедлайнери ще са шлагер звездата Желко Самарджич, хърватската рок легенда Zlatan Stipisic-Gibooni и фолк иконата Саша Матич. Изпълнителите обещават един истински спектакъл, който ще представят в Grand Hotel Kopaonik на 8, 9 и 10 март. \r\nВторият уикенд е запазен за сръбската сензация Йелена Карлеуша, група Ministarke, позната и на българската публика. А последната вечер на сцената ще излезе и фолк звездата Ацо Пейович. \r\nМедиите от сега прогнозират, че най-голям интерес на фестивала ще предизвика участието на сръбската Ким Кардашиян, Йелена Карлеуша. Поп дивата е подготвила истински шоу пърформанс, който се очаква да впечатли публиката в Копаоник. \r\nСъпругата на футболната звезда Душко Тошич е може би най-известната и скандална медийна личност на Балканите. През миналата година тя пусна на пазара дуетното си парче с Азис \"O.S.T.A.V.L.J.A.M.T.E\", което предизвика истински фурор в Сърбия.\r\nНеотдавна в интервю за сръбската телевизия Happy TV Карлеуша заяви, че планира през 2018г. за първи път да посети София и да зарадва и българските си фенове.\r\nТазгодишният фестивал се организира в партньорство с MK Mountain Resort и Sky Music, а събитието събира най-популярните музикални звезди от региона.\r\nЛюбопитното е, че специално за фестивала, спортния център на Grand Hotel Kopaonik ще се превърне в специална VIP зала. По този начин балканските музикални звезди ще имат по-близък контакт с публиката, а феновете ще могат да се докоснат до своите любимци.През миналата година сръбските звезди Цеца Ражнатович и Аца Лукас бяха музикални гости на фестивала и буквално взривиха публиката.", "date": "2018.03.08", "title": "И сръбската Кардашиян сред балканските звезди на Music Week"}
{"url": "https://www.dnes.bg/politika/2018/03/08/praznik-ili-opelo-mestan-brani-konsula-ni-v-odrin.370078", "text": "Лидерът на ДОСТ Лютви Местан поиска реабилитация на консула ни в Одрин след скандала около него на националния ни празник. Местан изпрати отворено писмо до външния министър Екатерина Захариева и призова да спрат атаките към консула Васил Вълчев.Вълчев влезе в светлините на прожекторите на българските медии след като поиска от гостите за националния ни празник в Одрин да почетат паметта на загиналите два дни по-рано в операция \"Маслинова клонка\" турски войници в Сирия.Това предизвика остри реакции у нас, а Външно министерство поиска обяснение от консула. \n\nДнес Местан застана в негова защита. Той припомни, че отбелязването на националния ни празник е съвпаднал със смъртта на десетки турски военнослужещи, които загинали за сигурността на Турция и Европа и на България като част от нея.\"Генералният ни консул в Одрин г-н Васил Вълчев – тук следва да се отбележи, че не го познаваме лично – е организирал тържеството в Консулството в чест на националния празник 3-ти март по начин, който би трябвало да се оцени като проява на изключително прецизирана дипломация и Протокол. От една страна, Националният ни празник е почетен подобаващо държавнически. От друга страна, минутата мълчание в памет на загиналите турски войници в Африн е висша проява на солидарност – човешка, съюзническа, държавна, към мъката на роднините и близките на загиналите и страданията на турския народ\", пише в отвореното си писмо Местан.Той нарича това висок хуманизъм на българската дипломация и според него той не само не принизява празника на страната ни, но и го извисява като празник на народ, способен да живее в мир със съседите.\"Затова, г-жо Министър спрете атаката срещу Генералния консул в Одрин г-н Васил Вълчев, защото за това, което е направил той, трябва да бъде поздравен, а не да бъде незаслужено атакуван\", пише още Местан.\r\n ", "date": "2018.03.08", "title": "Празник или опело: Местан брани консула ни в Одрин"}
{"url": "https://www.dnes.bg/akoshtete-vqrvaite/2018/03/08/kak-da-izberem-buket-na-jena-spored-neiniia-harakter.370070", "text": "Някои дами казват, че не държат да получат цветя, но истината е, че един добре подбран букет, на който пише нейното име няма как да я остави равнодушна.\r\n \r\nНа 8-ми март - деня на жената, всеки трябва да зарадва любимите жени с цвете. Добре е то да бъде съобразено с характера на всяка дама, за да й харесва.\r\n \r\nВижте нашите съвети за това как да подберете перфектния букет, за да пасне на жената, която обичате:\r\n \r\n \r\nНякога чували ли сте, че хората с най-големи проблеми имат най-широки усмивки? Познавате ли жена, която е минала през много тежки моменти, но се е борила упорито?\r\n \r\nАко тя за вас е пример за сила и смелост, подарете й слънчогледи. Това цвете винаги гледа към слънцето, точно както тя гледа към светлината в тежките моменти.\r\n \r\nАко вашата дама се грижи неуморно за близките си и винаги поставя тях преди себе си, подарете й хортензия.\r\n \r\nТова нежно цвете ще пасне чудесно на чувствителна жена, която обича природата и растенията. И не забравяйте да й поднасяте цветя по-често през годината.", "date": "2018.03.08", "title": "Как да изберем букет на жена според нейния характер?"}
{"url": "https://www.dnes.bg/politika/2018/03/08/plamen-georgiev-tvyrdo-ne-sym-obvyrzan-s-kogoto-i-da-e.370082", "text": "Шефът на новия антикорупционен орган Пламен Георгиев отрече категорично всички обвинения на БСП за политическа зависимост и коментира, че е разочарован от дебата в парламента за избора му на тази длъжност.По време на разискванията социалистите скочиха, че Георгиев е бил зам.-министър на правосъдието в кабинета \"Борисов 1\". Те настояха, че той е бил наблюдаващ прокурор и по досъдебно производство срещу Ваньо Танов.\"Наслушах се на страхотни глупости, което ме разочарова. Толкова години съм си градил авторитета и да се политиканства на мой гръб, не мисля, че беше достойно. Няма да допусна някой да твърди, че съм обвързан с когото и да е - никога не съм бил член на политическа партия, поканен съм като независим експерт в кабинета, после съм бил в независим орган - КОНПИ\", отсече Пламен Георгиев.\nТой обясни и че прокуратурата е установила съдържанието на разговора между Ваньо Танов и Бойко Борисов, имало е проверка, с която обаче той няма нищо общо.\"Такъв разговор не съм чул и няма как да го чуя. Беше установено, че няма никакви нарушения с воденето на делото до момента, в който съм наблюдаващ прокурор\", каза Георгиев.Той обеща и че добрите резултати на КОНПИ до момента ще бъдат пренесени и в новия орган.\"Вече имаме няколко реализации, очаквайте тези седмици нови и нови резултати и разкрития, ще бъдат хванати хора с пари\", увери Георгиев без да дава подробности.Той аргументира независимата си работа и с това, че по дело, по което е работил той, е бил вкаран в затвора политик за корупция - Митхат Табаков.Пламен Георгиев не разкри кой ще избере за свой заместник, но бе категоричен в неговия професионален профил -  човек, който познава оперативната работа и който разбира от отнемане на имущество.", "date": "2018.03.08", "title": "Пламен Георгиев твърдо: Не съм обвързан с когото и да е!"}
{"url": "https://www.dnes.bg/politika/2018/03/08/razgovorite-na-radev-s-patriarh-kiril-bez-stenograma.370076", "text": "Разговорите на президента с патриарх  Кирил и водената от него делегация не са били засекретявани, нито е  водена стенограма, съобщиха от прессекретариата на държавния глава. От  там подчертаха, че българските национални интереси се отстояват твърдо и  отговорно на всяка международна среща на президента Румен Радев, предаде БНР. По-рано  днес парламентарната група на ГЕРБ излезе с настояване президентът да  разсекрети стенограмата от срещата си с руския патриарх, за да отпаднат  неяснотите какво е предизвикало острото изказване на главата на Руската  православна църква.  Вчера \r\r\n                    \r\n                    \r\n\r\n", "date": "2018.03.08", "title": "Разговорите на Радев с патриарх Кирил – без стенограма!"}
{"url": "https://www.dnes.bg/akoshtete-vqrvaite/2018/03/08/kakvo-da-napravite-ako-se-chuvstvate-samotni-vyv-vryzkata.370069", "text": "Много хора усещат самота, въпреки че имат партньор до себе си. Когато не получаваме достатъчно внимание, наличието на връзка дори засилва чувсвтото на неудовлетвореност.\r\n \r\nВие прекарвате време заедно, но то не е пълноценно и това ви натъжава? Вероятно вашият партньор постоянно гледа телевизия, играе на компютъра или си рови в телефона докато вие се опитвате да споделите нещо.\r\n \r\nИли пък той е твърде зает и няма време за вас? Често пътува, работи или учи до късно? Ето какво да направите:\r\n \r\nАко вие се чувствате пребенрегнати и имате нужда от повече внимание, обяснете това на човека до себе си. Кажете му, че се чувствате самотни и имате нужда от него.\r\n \r\nАко опитвате да му покажете проблема чрез сърдене и изолиране, той едва ли ще осъзнае с какво точно ви дразни и ситуацията ще се задълбочи.", "date": "2018.03.08", "title": "Какво да направите, ако се чувствате самотни във връзката?"}
{"url": "https://www.dnes.bg/zvezdi/2018/03/08/nora-nedkova-za-kulagin-myj-s-chervilo-i-shalcheta.370072", "text": "Актуалната плеймейтка Нора Недкова проговори за скандалното си поведение в \"Черешката на тортата\" и дразгите с гримьора Валентин Кулагин. За първи път в предаването тя се нахвърли да бие стилиста, дори се наложи да идва полиция. \r\n\"Цяла една седмица бях длъжна да търпя обиди, провокации и грубо отношение, което не съм заслужила, и затова го ударих с чантата си, за което не съжалявам. Боят обаче не беше в неговия дом, а след моята вечер. Като си казахме \"Чао\", той отново започна да ме обижда.\r\nКогато се пускаха камерите, Кулагин се държеше грубо и грозно с всички нас, а като бяха изключени - говореше по най-добрия начин, все едно сме приятели, и затова му се нахвърлих. Кулагин извика полиция.\r\nОрганите на реда изобщо не възприеха сериозно неговите думи, защото представи си колко сериозно могат да звучат от един мъж с червило и с шалчета... Те се посмяха и си тръгнаха\" - разкрива Нора Недкова пред Love style.\r\nПлеймейтката е категорична, че не би влязла във \"ВИП Брадър\" с Кулагин, както се говори упорито напоследък. Тя харесва предаването и би участвала, само ако скандалния гримьор не е там.\r\n\"Притежавам доста качества, които хората не видяха. Умна съм, въпреки че ме изкараха глупава. Но ако този персонаж влезе в Къщата, едва ли ще мога да се разгърна добре. За съжаление моето представяне в \"Черешката на тортата\" не се получи така, както бях очаквала.\r\nПросто средата, в която се намирах, ме провокира да се държа отбранително. След това хората ме нападнаха и се вдигнаха срещу мен, а не виждам какво толкова лошо съм направила. Изживях тази негативна вълна тежко, по мой си начин.\r\nМасово приятели се отдръпнаха от мен и дори ги е срам да излизаме. Може би и баща ми изживява по някакъв начин и е обиден от това, което се пише, че не ме е възпитал добре. Но аз съм от поколението, което отрасна на улицата с другите деца, защото родителите ни работеха по цял ден. Аз съм продукт на обществото, в което живея\" - твърди Недкова. \r\nНора говори и за отношенията си със Слави Трифонов: \"Възхищавам се на Слави като тв водещ и професионалист. Нямам никакви други впечатления от него, защото не го познавам добре. Дори не знам дали бих излязла с него на вечеря, ако ме покани.\"", "date": "2018.03.08", "title": "Нора Недкова за Кулагин: \"Мъж\" с червило и шалчета!"}
{"url": "https://www.dnes.bg/notifikacii/2018/03/08/edva-1317-bylgari-deklarirali-danyci-ot-dohodi-ot-chujbina.370026", "text": "Само 1317 български граждани декларирали през миналата година окончателни данъци от доходи, придобити в чужбина, съобщиха от Националната агенция по приходите (НАП). Декларираните данъци за внасяне на данъци в България са 5 млн. лв. Говорителят на приходната агенция Росен Бъчваров съобщи, че най-често въпросните пари се заявяват за доходи,получени в големите страни от ЕС Германия, Франция, Великобритания, пише \"Монитор\".\r\nОт приходната агенция съобщиха още, че окончателните данъци върху доходите от чужбина на местните физически лица вече се декларират веднъж годишно с подаването на годишна данъчна декларация за облагане на доходите. Срокът за деклариране и внасяне на дължимия окончателен данък за доходи, придобити през 2017 г., е до 30 април 2018 г.\r\nДо края на 2016 г. дължимият окончателен данък за доходите от чужбина се внасяше текущо, до края на месеца, следващ тримесечието на придобиването на доходите, и се декларираше с подаване на декларацията за дължими данъци по чл. 55 от Закона за данъците върху доходите на физическите лица (ЗДДФЛ). Отделно от това, получените през годината доходи се декларираха в Приложение № 8 на годишната данъчна декларация за облагане на доходите (по чл. 50 от ЗДДФЛ) за годината на придобиването им.\r\nОт началото на 2017 г. както доходите, така и дължимият за тях окончателен данък подлежат на деклариране от местните физически лица само в годишната данъчна декларация.Данните се попълват отново в Приложение № 8, обясняват от данъчното ведомство.\r\nНовият ред за деклариране и внасяне на окончателния данък, дължим от местни физически лица, се отнася за следните доходи, придобити от източници в чужбина: дивиденти; ликвидационни дялове;  лихви по банкови сметки;\r\n доходи от доброволно осигуряване и застраховане (по реда на чл. 38, ал. 8 от ЗДДФЛ); доходи, придобити от замяна на акции и дялове във връзка с преобразуване на дружества (по глава деветнадесета, раздел ІІ от Закона за корпоративното подоходно облагане), които се облагат с окончателен данък.\r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.", "date": "2018.03.08", "title": "Едва 1317 българи декларирали данъци от доходи от чужбина"}
{"url": "https://www.dnes.bg/sofia-film-fest/2018/03/08/aga-prepylni-zala-1-na-ndk.370027", "text": "\nДиректорът на фестивала Стефан Китанов - Кита откри събитието. Заедно с него на сцената излязоха Жана Караиванова, директор на Националния филмов център, Борислав Велков, председател на Съвета на директорите на НДК и заместник-кметът Евгени Крусев. Крусев връчи и първата за тази година \"Награда на София\" на режисьора на култовия филм от 80-те \"Полети насън и наяве\" Роман Балаян.Балаян, който дойде специално за Феста ще представи най-известаната си лента пред българската публика със специална прожекция на 8-ми март в Дома на киното.След прожекцията режисьорът Милко Лазаров покани на сцената екипа на филма и заяви: \"Неуките си отиват!\"\r\n ", "date": "2018.03.08", "title": "\"Ага\" препълни Зала 1 на НДК"}
{"url": "https://www.dnes.bg/apartmenttherapy/2018/03/08/vreme-e-za-nashiia-nov-dom-no-kyshta-ili-apartament-da-izberem.369932", "text": "Съществува ли идеалното жилище? Или нашето бъдещо семейно огнище е идеалният сбор от най-малките възможни компромиси, които може да направим? \r\nКогато търсим да закупим жилище, съвсем естествено на първо място трябва да си отговорим на няколко важни въпроса, преди да започнем с огледите. Отговори, които ще ни спестят доста излишно лутане, че дори и нерви, ако самите ние не знаем какво точно търсим. А първите и най-елементарни въпроси не може да бъдат други, освен тези: какво точно жилище търсим – къща или апартамент, колко голямо да бъде то, както и къде точно искаме да бъде разположено.\nВ рамките на проекта  ние от Dnes.bg, заедно с нашите партньори от , ще ви дадем ценни съвети за това кое е най-важното при избора на жилище. \r\nИ така – един от ключовите въпроси в началото е апартамент или къща да изберем. Дълги години в българското общество този въпрос реално не беше особено актуален. В големия град в къща си живееше само този, който има такава от своите родители и роднини, а закупуването точно на апартамент беше модерната алтернатива на новия градски човек. В последните години обаче нещата далеч не стоят така. Хората масово отново започнаха да оценяват плюсовете на това да живееш в къща, особено ако тя е разположена в покрайнините или дори извън големия град, но същевременно е достатъчно близо до него. \r\nДа живееш в къща определено си има своите предимства. Най-малкото тук съобразяването със десетки съседи, някои от които не особено дружелюбни, е далеч по-малко. В къщата доста по-спокойно може да правиш това, което искаш – да се усамотиш с любимите хора, да се разходиш в градината, да погледаш телевизия без излишни шумове от съседни апартаменти, или пък точно обратното – да посрещнеш гости. Освен това къщата върви с двор, който е прекрасно място за релакс в топлите дни – дали за кафе или бира на зелената морава, или чрез някое любимо хоби като например отглеждането на цветя. Играта на децата ви също ще е далеч по-безопасна. \r\nРазбира се, както всяко нещо, и живеенето в къща има минуси. На първо място голямата къща доста по-трудно се отоплява през зимата. Но пък от друга страна отоплението на дърва тук е доста по-лесно, отколкото в апартамент. Ако къщата ви е разположена в покрайнините на града, или дори извън него, както се случва все по-често в последните години, определено трябва да сте човек, който е готов по всяко време да запали колата си и да тръгне до града. Дали за да отиде на работа, или за да приберете децата от училище – ако сте избрали да живеете по-близо до природата, ще трябва да понесете този недостатък. \r\nЦената пък от своя страна, може да бъде както плюс, така и минус. Ако желаете да закупите стара къща, която да реновирате, със сигурност ще ви излезе по-евтина покупката, но пък ще трябва да вложите много средства и време в ремонта й. Новите къщи пък, особено тези в по-скъпите райони на столицата и големите градове, са си доста по-сериозна цифра от покупката на един апартамент. Но пък , инвестицията определено си заслужава. \r\nНезависимо колко би струвала новата ви къща, експертите на Токуда Банк са готови да ви помогнат. Банката обяви  от 3,6% фиксирана годишна лихва за първите 3 години на кредита. Кредитът може да бъде в лева или евро и до 95% от размера на обезпечението, а средствата да се използват за покупка на жилище, ремонт и обзавеждане или за рефинансиране на вече взет ипотечен кредит. \r\nВярна на принципа си да не натрапва услуги и такси на своите клиенти, при отпускането на Токуда Банк не изисква ползване на пакети от допълнителни банкови услуги, които обикновено съпътстват тегленето на кредит. Сключването и поддържане на застраховка \"Живот\", \"Злополука\" или застраховка на кредитни вноски също не е задължителна. \r\nСпоред изчисленията, за кредит в размер на 70 000 лева за срок от 30 години (360 месеца) при 3,6% за първите 3 години и 3,722% за останалия срок (3 м. СОФИБОР 0,122 + надбавка от 3,60 п.п.) и всички допълнителни такси, годишният процент на разходите е в размер на 3,81%, а общо погасената сума – 116 685,72 лева. \r\nПролетта почти дойде, а тя е идеалното време да стартирате с огледите. А дали ще закупите апартамент или къща? Решението е изцяло ваше! Важното е единствено да се чувствате уютно в новия си дом.", "date": "2018.03.08", "title": "Време е за нашия нов дом! Но къща или апартамент да изберем? "}
{"url": "https://www.dnes.bg/temida/2018/03/08/d-r-dimitrov-duhna-kyde-e-koga-shte-razberem-istinata-za-strelbata.370032", "text": "Д-р Иван Димитров е напуснал пловдивското село Крумово, където отиде след освобождаването му от ареста. Там живеят родителите на жена му Жулиета. Заедно с тях във вторник вечерта той отпразнува рождения ден на едната си дъщеря, дори я зарадвал с подарък.Майката на Жулиета - Йорданка Тонева се кълне, че рентгенологът и съпругата му вече не са в къщата в Крумово. Приютили се били при приятели в Пловдив, но дали е така? Децата им обаче продължават да са в селото.Жената заяви пред \"24 часа\", че не вярва на изнесените от прокуратурата данни за инцидента, при който бе застрелян Жоро Плъха.\n\n\n\n\n\n\n\"Иван е толкова добър. Няма значение дали крадецът е влязъл в гаража, или в дома му. Намирал се е в имота му. За какво е отишъл посред нощ? Естествено, да краде\", коментира тя.Категорична е, че трябва да има промяна в закона: \"Става така, че честните и добрите влизат в затворите, а лошите са на свобода\".Димитров се почувствал зле и поискал да бъде прегледан от лекар в домашни условия. От ръководството на УМБАЛ \"Пловдив\", където рентгенологът работи, обясниха, че не се е появявал в болницата.Сред персонала вече се усеща раздвоение в подкрепата за него. В първите дни всички декларираха, че са зад арестувания медик. И много от тях се включиха в големия митинг пред Второ РПУ и прокуратурата. Ден по-късно те не се появиха на насрочения протест, който събра 100-тина. Дойде единствено д-р Георги Кръстев, шеф на местния лекарски съюз.\"Протестите намаляват, защото хората чуха истината\", коментират в УМБАЛ \"Пловдив\". Те са, меко казано, озадачени от драстичното разминаване в първоначалните обяснения на съпругата на д-р Димитров и изнесеното от прокуратурата.Ден по-рано пред всички медии Жулиета Димитрова със сълзи на очи твърдеше, че ако мъжът ѝ не е бил вкъщи, е можело тя и децата ѝ да бъдат убити в жилището.\"Адвокатът не я ли посъветва, като говори, все пак да се придържа максимално към истината? Не можеше ли Димитров като мъж да отиде в полицията и да каже:\"“Хора, аз стрелях по крадец, защото ми писна да ме обират! А не да вика приятели и заедно да заличават следи\", коментират помежду си лекари и сестри.\r\nСлед излизането си от ареста д-р Димитров заяви, че 6 пъти е бил обиран. Според прокуратурата последният му заявителски материал за кражба в неговия гараж е през 2003 г.\r\nРазследващи обаче разкриха, че през 1996 г. срещу доктора се е водило досъдебно производство за хулиганство. Той е участвал в инцидент с още четирима души. В крайна сметка делото е било прекратено по давност.\r\nЗа буйния нрав на д-р Димитров започват сега да говорят и неговите колеги. Те не отричат, че има репутацията на добър специалист, но от време на време си изпускал нервите и си позволявал да ругае. \r\nРазказват, че Димитров поддържа форма с бокс и фитнес. И е познат в спортните среди в Пловдив. Неслучайно сред протестиращите в негова подкрепа на първа линия бе Митко Добрев-Мутата, шампион по бокс, а в момента треньор. Той каза, че е дългогодишен приятел с лекаря и кръстник на едно от децата му. В негова защита се обяви и бившият борец от силовата групировка \"777\" Николай Чилингиров-Чилингира.\r\n\r\n... Наблюдавал какво ще стане. После си е взел пистолета, заредил го е и е слязъл в двора, където е гаражът. На камера, монтирана на близък обект, се вижда как държи пистолет в ръка след инцидента...\r\n... Бил е прав, а не повален на земята и оттам е стрелял. Това се доказва и от наклона на входно-изходната рана на Джевизов. Стреляно е от близко разстояние от горе на долу - лекарят е висок близо 2 метра, а нападателят му е около 1,65.\r\n... Има подуване на лакътя, защото е паднал при стълкновението помежду им на вратата на гаража. За това, от какво е получена порезната рана на крака, дава три различни версии. Едната е, че крадецът го е замерял с тръба, втората - с табела, а третата е за нож. След излизане от следствения арест обвиняемият заяви пред медиите, че имал две рани на крака. Чудно ми е как с едно хвърляне на ножа могат да се получат.\r\n\r\n... Защото го бил изгонил вече от имота си. Това обаче не обяснява защо се обажда на свой приятел и двамата започват да ринат сняг от двора, за да изчистят кръвта. Събират и гилзи, а после ходят два часа из квартала, за да търсят крадеца. Не са го намерили, тъй като са обикаляли по централни улици, а не по тази, където Джевизов се е скрил.\r\n... По снега в двора на имота е имало кръв от Джевизов. Тя е била изрината заедно със снега и нахвърляна в саксия.\r\n... До момента не е установено къде е оръжието. Първоначално обвиняемият го е изнесъл от къщата и го е скрил. Сутринта, след като става ясно, че е намерен трупът, се обажда на втори човек. Той го е взел и го е укрил на друго място. Не коментираме кой е този мъж, за да не повлияе на следствието.\r\n... Единият, който му е помагал за заличаване на следите, в момента е свидетел по делото. За другия на този етап не коментираме. Ако се съберат доказателства, може да се отделят материали за лично укривателство, за подпомагане на някого да избегне наказателна отговорност.\r\n... Нещата се развиват в наша полза. Първоначално никой не твърдеше, че има отбрана. Делото се водеше за убийство. При такова обвинение се предвижда наказание от 10 до 20 г. лишаване от свобода.\r\nВпоследствие от доказателствата стана ясно, че д-р Иван Димитров е бил нападнат. Прокуратурата и съдът ще решат дали е налице неизбежна отбрана, или превишаване на границите ѝ.\r\n... На обясненията на д-р Иван Димитров, дадени след повдигане на първоначалното обвинение за убийство, присъствахме само аз, мой колега, с когото заедно осъществяваме защитата, и разследващите.\r\nПрокуратурата правилно казва, че е направил пълни самопризнания, но в тях никъде той не сочи, че 30 минути е наблюдавал подготовката за извършване на кражбата. Чудно ми е откъде това се приема за факт. Няма как други свидетели да го кажат.\r\n... Той забелязва, че в ателието до гаража свети. После крушката угасва. Слязъл е да види какво му е откраднато, тъй като няколко пъти е бил обект на посегателства.\r\nВ двора изневиделица се сблъсква с Плъха, който го напада. После не се е обадил на телефон 112, тъй като е бил уплашен, а е имал и незаконно оръжие. Нормална човешка реакция.\r\n... Лекарят е стрелял не защото се извършва кражба в имота му, а тъй като е бил нападнат от Жоро Джевизов. Имало е опасност да бъде убит от него.\r\n... Освен прорезна рана на глезена има и подутини по тялото, което говори за борба между него и крадеца. Плъха го е удрял. В медицинската експертиза травмите му са описани.\r\n... В своите обяснения д-р Иван Димитров не посочва да е молил за помощ двама приятели, но е нормално той да не се уличава. Разследващите може да събират доказателства и по други начини.", "date": "2018.03.08", "title": "Д-р Димитров духна! Къде е? Кога ще разберем истината за стрелбата?"}
{"url": "https://www.dnes.bg/health/2018/03/08/zashto-da-ne-podceniavame-varicelata.369955", "text": "Варицелата е вирусно инфекциозно заболяване, което предизвиква силно сърбящ обрив по цялото тяло, съпроводен с грипоподобни симптоми. Причинителят е Varicella-zoster virus (VZV). След преболедуване вирусът остава в неактивно състояние в организма. При определени обстоятелства, като понижаване на имунната защита, той се активира и може да предизвика заболяването херпес зостер. Варицелата е силно заразно заболяване, което се разпространява лесно по въздушно-капков път, както и при директен контакт. Поради тази причина в детските затворени колективи често се наблюдават епидемии. Децата са заразни 2 дни преди появата на обрива и продължават да отделят вируса в околната среда до образуването на корички върху обривните единици. Инкубационният период е между 14 и 21 дни. Заболяването може да започне с продромална фаза особено при по-големите деца и възрастните, която включва повишена телесна температура, главоболие, болки в гърлото, болки в корема и други. Оплакванията продължават 2-4 дни след появата на обрива. Обривните единици се появяват първоначално по корема, скалпа или лицето и представляват силно сърбящи макули, които по-късно прерастват във везикули, изпълнени с течност. В рамките на следващите ден-два везикулите руптурират („пукат” се) и апочват да преминават, образувайки крусти (корички). Докато това се случва по тялото се появяват нови обриви, като тези тласъци се повтарят 2-4 пъти. Това определя и хетерогенността на обрива, който придобива характеристиката на „звездно небе”, с обривни единици в различна фаза на развитие. ", "date": "2018.03.08", "title": "Защо да не подценяваме варицелата?"}
{"url": "https://www.dnes.bg/obshtestvo/2018/03/08/smiana-na-karaula-edin-malyk-gvardeec-no-pyk-s-goliamo-shou.370029", "text": "Един малък гвардеец привлече вниманието към себе си покрай празненствата за трети март. \r\nДетето вероятно е било впечатлено от гвардейците и очевидно се е упражнявало. Марширува, отдава почит и дори има своя пушка, която държи досущ големите гвардейци.Момчето изнася своето шоу пред Президентството и пред очите на истинските гвардейци, които обаче остават извън кадър. Те със сигурност имат един малък последовател в лицето на малкото дете.Минувачите искрено се радват на малчугана и го снимат, а видеото им е споделено във Facebook групата Военни Книги и Фотографии (Military books and photos), където е събрало стотици коментари.Смяна на караула? Той е готов!", "date": "2018.03.08", "title": "Смяна на караула: Един малък гвардеец, но пък с голямо шоу!"}
{"url": "https://www.dnes.bg/politika/2018/03/08/s-popravkata-plyha-dyrjavata-vyrvi-zad-sybitiiata.370031", "text": "\r\n                        \r\n                        \r\n                        \r\n                    Вчера премиерът Бойко Борисов разпореди на министрите правосъдието и на вътрешните работи текстовете в Наказателния кодекс, касаещи неизбежната отбрана да бъдат прецизирани. Исканията на министър-председателя идват след разразилия се скандал в Пловдив, където лекар простреля смъртоносно крадец в собствения си гараж.За бившия вътрешен министър Румен Петков няма съмнение, че са необходими промени в текстовете за неизбежната самозащита. Според него обаче институционалният подход е закъснял и държавата създава впечатлението, че върви след събитията.\n\n\"Опитът да се яхне общественото недоволство е много пошла спекула, от която обществото губи\", подчерта Петков в сутрешния блок на .Той изрази притеснението си, че на улицата има рецидивист с много присъди, какъвто бе и убитият от д-р Иван Димитров Жоро Джевизов-Плъха. По думите на Петков такива хора очевидно нямат място сред нормалните граждани.\"Не може няколко месеца да лъжеш, че във всяко село ще имаш полицай. Гражданите разбират, че ги лъжем, голяма част искат да бъдат излъгани\", обвини управляващите бившият шеф на МВР в студиото на \"България сутрин\". Според него накрая хората стигат до извода, че няма държава и трябва сами да се грижат за сигурността си.Членът на Изпълнителното бюро на АБВ коментира и казуса \"ЧЕЗ\", който разгорещи страстите в държавата и предизвика протест пред МС на политически партии и неправителствени организации. Петков отбеляза важността на съдебната процедура, която ЧЕЗ води срещу България.\"Трябва да си дадем сметка, че утре тези 500-600 млн. лева ще ги плащаме ние. Трябва да се направи много сериозен анализ на правомощията на КЕВР. Някак с политически усилия гоним ЧЕЗ от България\", коментира Румен Петков.\r\n ", "date": "2018.03.08", "title": "С поправката \"Плъха\" – държавата върви зад събитията"}
{"url": "https://www.dnes.bg/akoshtete-vqrvaite/2018/03/08/istoriia-pismo-v-butilka-na-132-g-otkriha-v-avstraliia.370028", "text": "Най-старото писмо в бутилка, писано преди повече от 132 години, бе намерено на плаж в Австралия. То било открито заровено в пясъка на остров Уедж, на около 180 километра северно от град Пърт, съобщава Bulgaria ON AIR. На посланието съвсем случайно се натъкнала Тоня Илман. Младата жена забелязала заровената в пясъчните дюни бутилка докато се разхождала по плажа близо до дома си. След като открила писмото, Тоня решила да занесе бутилката в Западния австралийски музей, където да потвърдят автентичността ѝ.", "date": "2018.03.08", "title": "История: Писмо в бутилка на 132 г. откриха в Австралия"}
{"url": "https://www.dnes.bg/notifikacii/2018/03/08/apashi-obraha-benzinostanciia-krai-dragichevo-edva-80-lv.370034", "text": "Двама души са обрали бензиностанция край Драгичево, съобщиха от МВР.Сигналът за две лица, проникнали в бензиностанция, е подаден малко след полунощ в полицията. По порвоначални данни апашите напръскали двамата служители в обекта със спрей и откраднали оборотни пари – 80 лева.Към момента извършителите не са установени, предприети са всички действия за задържането им. Инцидентът се разследва.", "date": "2018.03.08", "title": "Апаши обраха бензиностанция край Драгичево, едва 80 лв.!"}
{"url": "https://www.dnes.bg/politika/2018/03/08/dyrjavna-chez-ne-primerite-bdj-toplofikaciia.370033", "text": "\r\n                        \r\n                        \r\n                        \r\n                    \n\n\n\nОтделно от това стана ясно, че в договора има обвързваща клауза, която задължава купувача да сътрудничи по арбитражното дело, което ЧЕЗ води срещу България.Според икономиста Владимир Каролев не е много положително държавата да има контролен пакет от ЧЕЗ и даже да бъде мажоритарен собственик.\r\n\"Ако някой иска да си припомни колко добре управлява държавата, да се сети за БДЖ, за \"Напоителни системи\", за \"Топлофикация София\", за почти всички ВИК. БСП първи започнаха с говоренето за закупуването на ЧЕЗ, а ГЕРБ решиха да се включат\", уточни експертът пред .По думите му вече доста трудно може да се изпълни тази сделка по закупуването на ЧЕЗ, защото \"Инерком\" няма да има капацитета и парите са финализиране.Енергийният експерт проф. Атанас Тасев е на мнение, че арбитражният съд е нещо доста опасно, защото решението няма право на обжалване.\"Боя се, че ние досега не сме спечелвали нито едно арбитражно дело. Изложени сме на голям риск в момента, защото сумата, за която ни съди ЧЕЗ, е доста голяма. Става въпрос за регулация на естествени монополи, която е в целия свят. Потърпевшите - тези електроразпределения, имат възможност да бъдат защитени от Върховния административен съд\", допълни още той\r\n ", "date": "2018.03.08", "title": "Държавна ЧЕЗ? Не! Примерите: БДЖ, \"Топлофикация\"..."}
{"url": "https://www.dnes.bg/health/2018/03/08/bradavici-kak-da-gi-lekuvame-traino.369953", "text": "Брадавиците представляват доброкачествено разрастване на епитела на кожата, като в някоя случаи може да се засегнат и лигавиците (ано-генитални брадавици - папиломи). Проблемът с брадавиците е не само козметичен, защото при етиологичен причинител човешки папилома вирус – HPV, те могат да бъдат заразни за околните. Брадавиците са широко разпространени като дерматологичен проблем. По отношение на клиничната картина те най-често са неболезнени, рядко може да има усещане за парене или сърбеж. Надигнати от повърхността на кожата, брадавиците могат да бъдат с грапава, гладка повърхност, окръглени или под формата на \"цветно зеле\".Кондиломите са една от най-честите полово-предавани заболявания. Жените се засягат по-често от мъжете и обикновено появата на брадавиците е налице няколко месеца след заразяването.Брадавиците, или наричани още с медицинския термин веруки, се делят на няколко основни вида – плоски, обикновени, островърхи и други. Няколко са основните притеснителни признака, които насочват за необходимостта от консултация със специалист. Това са появата на болка, кървене, инфектиране на веруката и промените в цвета.Назначаването на самолечение често се оказва неправилен подход. Особено в случаите на опити са горене, изрязване или изстискване съдържимото на кожните образувания. Вероятността брадавиците да се разпространят по други участъци на кожата е висока. ", "date": "2018.03.08", "title": "Брадавици? Как да ги лекуваме трайно?"}
{"url": "https://www.dnes.bg/za-da-se-razbirame/2018/03/08/chernogledi-mnogo-no-5-te-pravila-na-optimistite-sa.369998", "text": "Оптимист се става трудно, ако не си роден такъв. Черногледството е черта от характера, която не се преодолява лесно, защото освен природна даденост на личността е и продиктувана от редица натрупвания с опита.Едно е сигурно – оптимистичният възглед е полезен в живота. Той прави една личност по-ведра, по-приветлива, по-магнетична за околните.Позитивната нагласа има и своите ползи за здравето. Тя намалява стреса и позволява на човек да се фокусира върху целите си. Освен това редица изследвания заключават, че положителната нагласа към света и нещата, които правим, ни помагат да осъществим целите и мечтите си.Някои хора са оптимисти по природа. Можем да научим много от тях. Ето какво правят те всеки ден:Занимават се с професии, които разпалват страстта имОптимистите не ходят на работа просто за да изкарат пари. Те работят онова, в което горят истински, което ги прави щастливи. Те инстинктивно се устремяват към професии, които ги вълнуват.За разлика от тях хората, които са черногледи или песимисти, са много по-склонни да се примиряват с работа, която изобщо не ги удовлетворява. Ето защо те постоянно мрънкат и недоволстват.", "date": "2018.03.08", "title": "Черногледи много, но 5-те правила на оптимистите са..."}
{"url": "https://www.dnes.bg/kino/2018/03/08/privlichane-privleche-zritelite.370042", "text": "Българският филм \"Привличане\" е най-гледаният у нас и след втория уикенд от излизането му на екраните, сочат обобщените данни от киносалоните. Филмът на Мартин Макариев с Яна Маринова, Башар Рахал, Луиза Григорова-Макариев, Койна Русева, Александър Сано, Радина Боршош, Владимир Пенев, Клои Рахал, Николета Лозанова е гледан от вече 59 607 зрители и е събрал 506 968 лева от билетите им.На второ място сред най-гледаните филми у нас е премиерният \"Червената лястовица\", създаден по книгата на бившия шпионин от ЦРУ Джейсън Матюс. Екшънът за рускиня, обучавана за шпионин, която се влюбва в агент на ЦРУ, е гледан от 14 906 зрители и има 153 265 лева приходи за първите три дни на екраните у нас, пише БТА.Трето място е за \"Черната пантера\", създаден по комиксите на Стан Лий и Джак Кърби на \"Марвел\" от лятото на 1966 година. Екшънът за цар Т`Чала, който се изправя срещу противник, за да си върне трона на кралство Уаканда, е гледан от 74 948 зрители и има 835 299 лева приходи за трите седмици у нас.Четвърта позиция е за \"Гномчета вкъщи\". Анимацията, която събира заедно хора и гномчета за борба срещу общ враг е гледана от 26 120 зрители и има 246 088 лева приходи за общо 17 дни на екраните.Пето място е за премиерния от миналия уикенд \"Вестник на властта\" на Стивън Спилбърг с Мерил Стрийп в главната роля. Историята за публикуването на част от \"Виетнамското досие\" от \"Вашингтон пост\" през 70-те години на миналия век е гледана от 5 808 зрители и има 57 908 лева приходи за първите три дни у нас.Шеста позиция е за екшън-комедията \"Нощни игри\". Филмът, в който се преплитат три истории за едно и също отвличане, в което е замесен и най-големият престъпник \"Българинът\", е гледан от 11 339 зрители и има 101 908 лева приходи за десетте дни на екраните.На седмо място е биографичният \"Принцесата на покера\" по книгата на Моли Блум. Историята на бившата скиорка, която разработва международна мрежа за игри на покер с високи залози и печели вниманието на ФБР, е гледана от 11 157 зрители и има 115 757 лева приходи за двете седмици у нас.Осмо място е за еротично-романтичната история \"Петдесет нюанса освободени\". След месец на екраните последният филм от трилогията по романите на Е. Л. Джеймс има общо 117 957 зрители и 1 076 920 лева приходи от тях.Девета позиция е за \"Три билборда извън града\", който след миналия уикенд вече е с два \"Оскар\"-а - за женска роля и за поддържаща мъжка роля. Разказът на Мартин Макдона за измислено градче, в което след жестоко убийство се разиграват редица от трагикомични ситуации, е гледан от 7 789 зрители и има 72 642 лева приходи за десетте дни на екраните у нас.На десето място е анимацията \"Бикът Фердинанд\". За почти трите месеца на екраните у нас, филмът, създаден по позната от 30-те години на миналия век история за миролюбив бик, осиновен от семейството на фермер, на който му се налага да се върне на арената за бикове, е гледан от 102 697 зрители и има 913 660 лева приходи.Извън първите десет остава последната премиера от миналия уикенд - \"Всеки ден\". Тийнейджърската история е гледана от 2 201 зрители и има 19 917 лева за първите си три дни у нас.", "date": "2018.03.08", "title": "\"Привличане\" привлече зрителите"}
{"url": "https://www.dnes.bg/politika/2018/03/08/rumene-kaji-si-gerb-iskat-stenogramata-ot-sreshtata-mu-s-partriarha-na-rusiia.370040", "text": "Какво каза президентът Румен Радев на руския патриарх Кирил на срещата им на 4 март?Това питат от ГЕРБ и за да получат отговор на въпроса си те настояват да се разсекерти стенограмата от разговора между двамата на \"Дондуков\" 2.Искането им е мотивирано със силния обществен интерес към темата заради критиките на Московския и на цяла Русия патриарх Кирил, който си тръгна обиден от страната ни след посещението си в България по случай 140-годишнината от освобождението на страната от османско иго.\"Разговорът му с премиера Бойко Борисов стана публичен. По време на срещата премиерът благодари на руските воини и на българските опълченци и изброи, че са воювали още войници от Финландия, Полша, Украйна, Молдова, Румъния и Черна гора\", посочи Красимир Велчев от ГЕРБ.\n\n\n\nСъпратиецът му Тома Биков пък добави, че трябва да се разсекрети стенограмата от срещата с президента, за да бъдат разсеяни всякакви съмнения за това дали националната ни позиция е била една при премиера и друга при държавния глава.\"Надяваме се президентът да е защитил българската национална позиция\", коментира Тома Биков.Руската православна църква публикува на официалния си сайт вчера видео от обръщението на руския патриарх Кирил към президента Румен Радев.В изказването си Кирил настоява, че България е освободена от Русия, а не от Литва, Полша или други страни.\"Искам да ви кажа ясно, че България е освободена от Русия. Нито от Полша, нито от Литва, нито от други страни, а от Русия. И на мен ми беше тежко да слушам всичките тези позовавания на участието на други страни в освобождението на България. Нито полският сейм, нито литовският са вземали решение за започване на война срещу Османска Турция. Надявам се, че средствата за масова информация, които са тук, ще чуят и ще предадат на хората разочарованието на руския патриарх от неправилната историческа интерпретация на събитията, свързани с освобождението на България\", казва в обръщението си Кирил.\"Ние сме за историческата истина, г-н президент. Ние тази историческа истина сме я извоювали с кръвта си. И няма никакви исторически или прагматични причини тази историческа истина днес да се премълчава или да се интерпретира лъжливо\", продължава той.\"Въпреки това аз съм благодарен на вас, на властите, на българската православна църква за забележителния начин, по който бе отпразнуван този юбилей. Много се надявам, че в съзнанието на българския народ и неговия политически елит ще се запази уважението и признателността към великите жертви, които понесе нашият народ съвършено безкористно, въпреки всякаква политическа конюнктура, за да освободи България\", допълва руският патриарх.От видеото не става ясно каква е била реакцията на Радев на думите на патриарха, но от пресцентъра на президентството коментираха пред , че руските медии са излъчили упреците на патриарха, но побързали да се оттеглят преди отговора на президента. В него Радев твърдо заявил: \"Така, както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност. Що се отнася до Освобождението, то е резултат от Руско-турската война и България е признателна тъкмо на Русия\".\r\nРадев казал, че бил впечатлен от тезата за \"силата на мълчанието\" в речта на патриарха. Няма данни да е реагирал на тона му. Тогава Кирил спрял с упреците и казал: \"Добре, нека прелистим тази страница\".\r\nВицето на Бойко Борисов Валери Симеонов пък си навлече гнева на коалиционните си партньори от ОП - ВМРО и \"Атака\", защото си позволи да отправи остри критики към руския патриах.\"Патриарх Кирил трябва да е ясно на хората какъв е - той не е слязъл от небесата. Той не е слязъл от рая и не е пратеник на Господ Бог, нито на Иисус Христос. Патриарх Кирил е известен като \"цигарения митрополит\" на Русия. От 96-та година той има 14 млрд. долара от внос на безакцизни цигари. Тоя хитрец е внесъл безакцизни цигари и 4 млрд. вино за нуждите на църквата - пак безакцизно. Тоя същият има частен самолет, има вила в Швейцария, на тоя часовникът му е 30 000 и тоя същият да има наглостта да раздава правосъдие пред българския президент?! Недопустимо е духовно лице, когато се споменават жертвите в сраженията, той да им вади костите и да ги изхвърля от историята. Това не е източноправославен духовник. Това е агент Михайлов от съветското КГБ - доказано. Второразрядно съветско ченге да дойде да ми казва кое е истина и кое не, няма как да стане\", каза вчера Валери Симеонов.От ГЕРБ отказаха днес коментар на думите му.\"Това са възрастни хора и могат да носят отговорност за совите постъпки, иначе следващата сряда Бойко Борисов ще трябва да направи родителска среща\", отсече лаконично Красимир Велчев.", "date": "2018.03.08", "title": "Румене, кажи си? ГЕРБ искат стенограмата от срещата му с партриарха на Русия"}
{"url": "https://www.dnes.bg/obshtestvo/2018/03/08/premierski-pozdrav-za-bylgarkata-borbena-silna-obichana.370039", "text": "Премиерът Бойко Борисов и вицепремиерът Томислав Дончев поздравиха жените по случай днешния 8 март. \"Честит празник, дами! Пожелавам Ви да сте ценени, обичани и уважавани! Бъдете все така борбени и силни. Желая Ви здраве и много любов\", написа премиерът.Томислав Дончев пък благодари на дамите, за това, което са: \"Колкото и да се опитваме, ние мъжете едва ли някога ще можем да постигнем вашето съвършено несъвършенство\".Истинско послание остави пък Лиляна Павлова, която също отправи своя поздрав във Facebook. \"Забързаното ни ежедневие има нужда от поне един ден, в който да поспрем и да признаем, че сме на тази земя, защото жена ни е дарила живот, че се развиваме като цивилизация, защото освен мъжкия разум и дързост, на човечеството му е необходима женска чувствителност и проницание\", написа Павлова. \"Нека си признаем и друго - в началото на 21 век все още има места по планетата, в които жените се борят за правата и мечтите си. Има и други географски ширини, където жените летят в Космоса, създават нови технологии, рисуват шедьоври... Едва ли ще успеем да променим кардинално това. Но е добре да опитаме!\", написа Лиляна Павлова. \"Поклон пред всички майки и уважение към постиженията на съвременните жени\", завърши тя своя пост. Соцлидерката също поздрави жените в социалната мрежа: \"Честит празник, скъпи жени! Бъдете здрави и красиви, обичани и уважавани!\", написа Нинова и придружи поздрава си със снимка на момиче в носия. \"Празникът тръгва от желанието ни да се трудим наравно с мъжете, затова нека да отбележим празника на жената с успешен труд в пленарна зала\", призова председателят на НС Цвета Караянчева от трибуната на НС.\r\nКараянчева посочи, че според широко разпространен анекдот на този ден преди 161 години работничките от една шивашка фабрика в Ню Йорк излезли на протест, за да защитят правото си да носят панталони на работното място. Първият международен протест в подкрепа на правата на жените да гласуват наравно с мъжете обаче е проведен цели 57 години по-късно, на 8 март 1914 г. в няколко европейски градове, отбеляза председателят на парламента.В началото на заседанието заместник-председателят на парламента Веселин Марешки подари по една червена роза за празника на дамите на парламентарната трибуна - председателя на НС Цвета Караянчева и Нигяр Джафер - заместник-председател на парламента.В кулоарите на НС депутати от ГЕРБ зарадваха с букети с цветя дамите за 8-ми март.", "date": "2018.03.08", "title": "Премиерски поздрав за българката: Борбена, силна, обичана! "}
{"url": "https://www.dnes.bg/za-da-se-razbirame/2018/03/08/slushaite-razbiraite-3-stypki-sa-spasiavane-na-vryzkata.370002", "text": "Няма непоправими неща в една връзка. Има нежелание за разбиране, приемане и решаване на проблема.Много връзки се разпадат именно заради липса на желание за спасяване на отношенията. Колкото и труден да е казусът между партньорите, стига да пожелаят да действат по следните 3 стъпки, биха могли да дадат нов старт на връзката си и да я направят по-силна от всякога.Кои са трите прости начина да поправите счупените взаимоотношения?Ако всички осъзнаят това, вероятно ще има по-малко провалени връзки. Хората изискват много от партньорите си, а забравят да се вглеждат в себе си.Когато е налице проблем във връзката, той никога не е абсолютно едностранен. Ето защо, за да се реши бъдещето на интимното партньорство е от огромна важност всяка половина на връзката да започне с промяна в собственото си поведение и след това да изисква същото от партньора си.Комуникацията би била много по-лесна, ако партньорите се чуват и наистина се вслушват в онова, което другият казва. Това е същината на комуникацията. Още по-важно е да се научите да преглъщате егото си и да не изхождате винаги само и единствено от собствената си гледна точка.", "date": "2018.03.08", "title": "Слушайте, разбирайте.. 3 стъпки са спасяване на връзката"}
{"url": "https://www.dnes.bg/eu/2018/03/08/dve-ataki-s-noj-vyv-viena-chetirima-dushi-sa-tejko-raneni.370020", "text": "Две атаки с нож бяха извършени  снощи във Виена.Четирима души са тежко ранени, полицията арестува афганистанец за второто нападение, съобщи Ройтерс, като се позова на говорител на полицията в австрийската столица.За момента не са установени мотивите за атаките. Не е ясно и дали те са свързани, пише БТА.Първото нападение било извършено в 19.45 ч. (20.45 ч. българско време) близо до прочутия увеселителен парк Пратер и гара Пратерщерн. Мъж наръгал с нож баща, майка и 17-годишната им дъщеря, след което избягал. Тримата, австрийски граждани, са с опасност за живота.Половин час по-късно един човек бил наръган с нож на гара Пратерщерн. Пострадалият е в тежко състояние, с опасност за живота.Афганистанец бе арестуван по-късно във връзка с второто нападение. Повече подробности не бяха дадени.Виена не е ставала сцена на смъртоносни ислямистки атаки като онези, извършени в Париж, Берлин и Брюксел от 2015 г., отбелязва Ройтерс.\r\n ", "date": "2018.03.08", "title": "Две атаки с нож във Виена: Четирима души са тежко ранени"}
{"url": "https://www.dnes.bg/obshtestvo/2018/03/08/ot-dogodina-novi-lichni-karti-i-pasporti-s-chip-rozeta-i-antena.370018", "text": "Нови лични карти и паспорти с чип и антена ще вадим от догодина. Вчера правителството одобри идейните проекти за новите лични документи – поколение 2019.Новите правила за български лични документи влизат в сила от януари догодина. Те въвеждат нови материали за изработка и защита на личните карти и паспорти.Последното поколение български лични карти ще съдържат биометрични данни, а по желание и електронен идентификатор. От правителството съобщиха, че документите ще съдържат безконтактен чип и антена, отговарящи на изискванията на ICAO Doc 9303 за запис на биометрични и персонални данни на притежателя на документа.Предвижда се паспортите да бъдат със срок на валидност 5 и 10 години. Като вторият вариант е предвиден за наши сънародници, които живеят в чужбина от години.Розетата на Плиска, сградата на БАН и на Народния театър \"Иван Вазов\", както и паметникът на връх Шипка ще са част от изображенията в новите документи. Те ще бъдат видими само на специална светлина, пише \"Труд\".Проектите са одобрени от работна група от експерти а нововъведенията ще ни постави в топ 5 по сигурност на документите в целия Европейски съюз.В проектите се обсъжда и вариант прочутата картина на Владимир Димитров – Майстора \"Мома с ябълки\" както и българската шевица да бъдат в страниниците на българските паспорти.Обществената поръчка за фирми – изпълнители на новите документи за самоличност ще бъде обявена до края на месеца. А до края на тази година ще са ясни и компаниите, спечелилите търга за различните позиции.Новост ще е и изграждането на национален център за издаване на лични документи. Така МВР ще остане само на \"входа\" и на \"изхода\", като по места ще се подават заявления и ще се получават готовите паспорти и лични карти.Новите документи ще се въведат поетапно и хората няма да бъдат задължени да сменят валидните си. Първият пик за подаване на заявления за нови лични карти и паспорти се очаква през 2020 година, когато на много българи сроковете на документите изтичат.\r\n ", "date": "2018.03.08", "title": "От догодина: Нови лични карти и паспорти – с чип, розета и антена"}
{"url": "https://www.dnes.bg/obshtestvo/2018/03/08/8-mart-den-na-mama-i-na-vsiaka-dama-chestit-praznik-mili-jeni.369975", "text": "Любим празник за едни и отричан от други. Празник на мама, но и на всяка жена. На днешния 8 март отбелязваме Международният ден на жената.\r\nДнес е ден за международно признание на икономическите, политическите и обществените постижения на жените. Започнал само като политическо събитие на социалистите, празникът постепенно става част от културата на много страни.\r\nВ днешни дни на много места този ден губи своята икономически и политическа окраска от миналото и става просто повод за мъжете да изразят своето уважение и внимание към жените около тях. У нас денят се празнува и като Ден на майката, въпреки че според мнозина християнският празник на майката и жената е малко по-късно – на Благовещение, което се празнува винаги на 25 март.\r\nПървият Ден на жената е отбелязан на 23 февруари 1909 г. в САЩ по инициатива на Американската социалистическа партия. Идеята за създаване на международен ден на жената се появява след бурната индустриализация и икономическа експанзия в началото на XX век, която поражда протести за подобряване условията на труд. Календарната дата се свързва с първата масова проява на жени работнички, състояла се на 8 март 1857 г. в Ню Йорк.\r\nНа 27 август 1910 г. в Копенхаген се провежда първата международна конференция на жените, организирана от социалистическия интернационал. По предложение на германската социалистка Клара Цеткин се приема: Всяка година в една от първите недели на пролетта да се празнува деня на работничките и на международната им солидарност, с цел да се мобилизират широките женски трудови маси за борба за равноправие с мъжете във всички обществени сфери на живота. На следващата година, Международният ден на жената е отбелязан от повече от един милион хора в Австрия, Дания, Германия и Швейцария.\r\nМакар и да се поражда на Запад, Международният ден на жената се отбелязва най-много в периода след Втората световна война на Изток. През 1965 г. 8 март е обявен официално като неработен ден и празник на жената в СССР.\r\nУ нас 8 март първоначално се отбелязва с беседи в тесен кръг на социалисти през 1911 г., а през 1915 г. е първото публично честване. Но една след 1944 година празникът става все по-масов, превръщайки се в любим ден на много жени. \r\n", "date": "2018.03.08", "title": "8 март – ден на мама и на всяка дама! Честит празник, мили жени!"}
{"url": "https://www.dnes.bg/obshtestvo/2018/03/08/slynchevata-aleks-zagubi-bitkata-s-raka-edva-na-19-g.370019", "text": "Слънчевата Алекс, 19-годишната доведена дъщеря на гимнастичката Юлия Байчева загуби битката с коварната болест. Момичето е починало, съобщиха снощи нейни близки във Facebook.\nАлександрина Кръстева беше с тежката диагноза скоротечна левкемия от април 2015 г., припомня \"\". Нужните 250 000 евро за костна трансплантация във Великобритания бяха събрани през април миналата година. Юлия Байчева, която е от златните момичета в художествената гимнастика - европейска шампионка от първенството в Гьотеборг през 1990 г. водеше кампанията за набиране на средства.Въпреки че претърпя няколко операции, включително трансплантация на костен мозък, 20-годишната Александрина не успя да се пребори с рака.\r\n ", "date": "2018.03.08", "title": "Слънчевата Алекс загуби битката с рака! Едва на 19 г."}
{"url": "https://www.dnes.bg/zvezdi/2018/03/08/fredi-princ-djuniyr-na-42-talant-po-nasledstvo.369928", "text": "\nНа 8 март рожден ден празнува американския актьор Фреди Принц Джуниър. Роден през 1976 година в Лос Анджелис, САЩ, той започва своята филмова кариера през 1995 година.\r\nИграе в десетки филми, сред които по-известни са \"На Джилиън за 37-ия рожден ден\", \"Знам какво направи миналото лято\", \"Все още знам какво направи миналото лято\", \"Тя е върхът\", \"Лятна свалка\", \"Скуби Ду\", както и има роли в сериалите \"Приятели\", \"Адвокатите от Бостън\", \"24\", и други.\r\nНосител е на награда \"Златен глобус\".\r\n\r\nБаща му Фреди Принц старши е комедиен актьор, а майка му Катрин брокер на недвижими имоти. Когато е на годинка, баща му се самоубива под влияние на наркотици.\r\nАктьорът има германски и пуерториканско потекло от страната на своя баща.\r\nЖенен е за актрисата Сара Мишел Гелар, с която играят заедно във филма \"Знам какво направи миналото лято\". Двамата имат дъщеря на име Шарлот Грейс Принц и син Роки Джеймс Принц.\r\nФреди Принц владее английски и испански език.\r\nПрез 2012 и 2014 г. озвучава две от видеоигрите на компанията BioWare.\r\nОбича да плува и го прави редовно в свободното си време. Освен това признава, че обича и танците.\r\nКолекционира комикси.\r\nТренира карате и дори има черен колан.", "date": "2018.03.08", "title": "Фреди Принц Джуниър на 42: Талант по наследство"}
{"url": "https://www.dnes.bg/eu/2018/03/08/otroveniiat-ruski-shpionin-skripal-i-dyshteria-mu-sa-v-koma.370021", "text": "Бившият руски шпионин Сергей Скрипал, дъщеря му, които бяха отровени в Солзбъри, са в кома. В същото състояние е и полицейският служител, който се е отзовал първи на мястото на инцидента.И тримата се намират в интензивно отделение, съобщи телевизионният канал Sky News, цитиран от \"Фокус\".Според полицията няма риск от засягане на други хора в района на инцидента. \n\n\nОрганите на реда заявиха, че разглеждат случая като \"сериозен инцидент, включващ опит за убийство чрез използване на невротоксичен агент\".\"Ние вярваме, че двамата пострадали са атакувани целенасочено\", съобщиха от полицията.Бившият полковник от руското Главно разузнавателно управление (ГРУ) бе хоспитализиран в критично състояние, след като е бил подложен на въздействието на неизвестно вещество в британския град Солзбъри.Сергей Скрипал е на 66 години, бивш агент от ГРУ, шпионирал за британското разузнаване. Заедно с него при атаката е била и 30-годишната му дъщеря.Инцидентът се е случил в неделя в търговски център в града. На двамата посетители им станало лошо и са повикали екипи на \"Бърза помощ\", които са ги транспортирали в болница. Според част от медиите, Скрипал и дъщеря му са намерени в безсъзнание на пейка в търговския център. Двамата не са имали видими следи от наранявания.По-късно лекарите са заключили, че двамата са пострадали от въздействието на неизвестно токсично вещество.\r\n ", "date": "2018.03.08", "title": "Отровеният руски шпионин Скрипал и дъщеря му са в кома"}
{"url": "https://www.dnes.bg/snimka-na-denia/2018/03/08/namryshteno-i-dyjdovno-vremeto-v-denia-na-jenata.370022", "text": "\r\n                        \r\n                        \r\n                        \r\n                    Ще е облачно и ще вали почти в цялата страна, а в Южна България и в планините валежите ще са значителни. \r\nЩе се появи до умерен северозападен, в Източна България – североизточен вятър.Минималните температури ще са предимно между 0 и 5°, максималните в повечето места ще са между 8 и 13°, сочи прогнозата на синоптиците от НИМХ при БАН, цитирани от \"Фокус\".Атмосферното налягане ще се повиши, но ще остане по-ниско от средното за месеца.По Черноморието ще е предимно облачно и с валежи от дъжд, по-значителни по южното крайбрежие. Максималните температури ще са между 8-11°. Температурата на морската вода е 5-7°. Вълнението на морето ще е 2-3 бала.Над планините ще бъде облачно и с валежи от сняг, под около 1800 метра валежите ще са от дъжд. Ще духа умерен и силен вятър от северната четвърт. Максималната температура на височина 1200 метра – около 6°, на 2000 метра – около 0°.В петък облачността ще се разкъса и ще намалее до слънчево. Вятърът ще отслабне. Ще започне затопляне, по-чувствително и в цялата страна ще бъде през почивните дни и в началото на следващата седмица, когато вятърът отново ще е южен, слаб.Максималните температури ще достигат, а в отделни райони и ще надхвърлят 20°.В събота ще бъде предимно слънчево, а в неделя ще започне заоблачаване. \r\n ", "date": "2018.03.08", "title": "Намръщено и дъждовно – времето в деня на жената"}
{"url": "https://www.dnes.bg/eu/2018/03/08/kristalina-georgieva-propastta-v-dohodite-plashi-s-protesti.370023", "text": "Пропастта в доходите в страните от ЕС расте и създава заплаха от политическо недоволство. Това предупреди главният изпълнителен директор на Световната банка Кристалина Георгиева в интервю за вестник \"Файненшъл таймс\".Георгиева обобщава, че технологичните промени създават нови работни места за квалифицираните кадри в преживяващите бум градски райони, но изключват по-ниско образованите работници извън големите градове.Бившият европейски комисар смята, че тези проблеми са решими, но подчертава потенциалните вреди от увеличаващото се неравенство между отделните региони както в старите, така и в новите страни членки на ЕС.\"Ако то не бъде взето под внимание\", предупреждава Кристалина Георгиева, \"има риск хората да се почувстват без права, разочаровани и изоставени\". \"Това ще е плодородна почва за популизма - не непременно за (политици), които излизат с решения, а за хора, които издигат правилния лозунг, диагностициращ проблема.\", допълва тя, цитирана от БТА.Кристалина Георгиева даде интервюто си за авторитетния британски ежедневник преди публикуването на изследване на Световната банка, което показва как намаляването на пропастта между отделните страни членки на ЕС прикрива увеличаващите се неравенства в самите държави.Докладът отчита, че по-бедните страни догонват по-богатите на фона на разширяването на юг и на изток от началото на този век, но някои неравенства в самите държави са се запазили или дори са се увеличили.В Полша, например, брутният вътрешен продукт на глава от населението се е повишил от половината от средноевропейския през 2000 г. до 69 процента през 2015 г. Разликите в доходите между отделните региони в страната обаче са се увеличили.\"Нашата диагноза е, че конвергентната машина на ЕС все още работи. Тя обаче не работи за всички и има признаци за нарастващи разделения\", обобщава Кристалина Георгиева.Тя казва и че \"европейците с ниски доходи изостават на трудовия пазар в голяма част от ЕС\", и предупреждава, че \"ако не бъде обърнато внимание на този проблем, ще има увеличаващо се неравенство с всички последици от това.\"Технологичният напредък е повишил броя на креативните и аналитичните работни места с 15 процента през последните 15 години, но тези с ръчен труд са намалели със същите темпове, сочи изследването. Работните места с ръчен труд изчезват особено бързо в България, Италия, Гърция, Румъния, Словения, Унгария, Латвия и Австрия.Докладът призовава за съсредоточаване на вниманието върху пропуските в образованието, които правят по-трудно за хората, загубили своята работа, да се възползват от откриващите се възможности. Над 30 процента от 15-годишните в България, Румъния, Гърция, Малта и Словакия не покриват основните стандарти за грамотност.Този дял надхвърля 20 процента в някои западноевропейски страни, сред които и Франция.Намаляващият ръст на производителността също спъва икономическия растеж в Европа. Той пада особено бързо в южната част на континента, където обременителните регулации в някои страни задушават икономическия растеж и инвестициите, допълва Световната банка. ", "date": "2018.03.08", "title": "Кристалина Георгиева: Пропастта в доходите плаши с протести"}
{"url": "https://www.dnes.bg/notifikacii/2018/03/08/za-jenite-ot-putin-krasivi-nejni-umni-respekt.370024", "text": "Международният ден на жената е още един повод да изразим огромното си уважение към жените, възхищението си от тяхната красота и нежност. Това каза руският президент Владимир Путин по случай Международния ден на жената, 8 март. В навечерието на празника той поздрави дамите в реч, излъчена по телевизия \"Россия 24\". В нея Путин отбеляза умението на жените винаги и навсякъде да създават гостоприемна атмосфера на работа и в семейството, да поемат ежедневните грижи за дома и децата и да бъдат нравствен пример за всички, пише БТА.Той обърна специално внимание на труда на многодетните майки.На образа на жената са посветени множество литературни произведения, припомни Путин и прочете откъс от стихотворение на поета Андрей Дементиев, започващ с думите \"Аз зная, че всички жени са прекрасни/ И със своята красота, и със своя ум\".\"Бъдете обичани и щастливи\", каза в заключение руският президент. Международният ден на жената е обявен през 1910 г. по инициатива на германската активистка и борец за равноправие на жените Клара Цеткин, припомня ТАСС. Отбелязан е за първи път на 19 март 1911 г. в Австрия, Дания, Германия и Швейцария. В Русия Международният ден на жената е празничен, неработен ден.\r\n ", "date": "2018.03.08", "title": "За жените от Путин: Красиви, нежни, умни! Респект!"}
{"url": "https://www.dnes.bg/usa/2018/03/08/nova-strelba-v-us-gimnaziia-zagina-17-godishna.370025", "text": "17-годишна ученичка загина при нова стрелба в американска гимназия. Това предадоха световните агенции, цитирани от БТА.Момичето бе застреляно след края на учебните занятия в гимназия в Бирмингам, в южния щат Алабама. При стрелбата е било ранено и 17-годишно момче. Полицията смята, че изстрелите са били произведени случайно, но не даде повече обяснения.Това е поредната стрелба в училище в САЩ.На 14 февруари 19-годишният Никълъс Крус уби 17 души, откривайки огън в гимназия в Паркленд, щата Флорида, от която бил изключен.\n\n\nТази трагедия разпали с нова сила дебатите за сигурността на обществените места в САЩ и особено в училищата, както и за затягане на режима за притежаване на огнестрелни оръжия.Съдебно жури повдигна обвинения срещу Никълъс Крус в 17 убийства и 17 опита за убийство, предаде ДПА, като се позова на съдебен документ. Прокуратурата не разкри дали ще иска смъртна присъда.Общо четири екзекуции са били извършени във Флорида от началото на миналата година.Конгресът на Флорида междувременно одобри законопроект, който ограничава достъпа до огнестрелни оръжия и дава възможност за въоръжаване на някои преподаватели, предаде Франс прес.Нормативният акт мина с малки мнозинства и в двете камари на законодателното събрание, които са доминирани от републиканците. За да влезе в сила, той трябва да бъде подписан от губернатора на югоизточния американски щат Рик Скот.Републиканецът Скот все още не е обявил дали ще се противопостави на собствената си партия и ще наложи вето.По-рано той се обяви публично срещу предложението на президента на САЩ Доналд Тръмп за въоръжаване на учителите като мярка срещу масовите стрелби, които редовно потапят в траур американски училища, отбелязва Франс прес.\r\n ", "date": "2018.03.08", "title": "Нова стрелба в US-гимназия, загина 17-годишна"}
{"url": "https://www.dnes.bg/televizia/2018/03/08/da-te-zaloviat-s-nezakonno-oryjie-v-edno-frensko-selo.369961", "text": "Епизод девет от сериала \"Едно френско село\" ни пренася в 12 Февруари 1941г. Берио, директорът на училището, е заловен за незаконно притежание на оръжие, след като някой анонимно го докладва на окупаторите.Люсиен обещава на задържания да направи всичко по силите си той да бъде освободен.\r\nВ същото време, по заповед на Хайнрих, Жан тръгва по следите на разузнавателната мрежа, която Дьо Керверн дирижира във Вилньов.Гледайте \"Едно френско село\" всеки делник от 20.30 часа по телевизия ", "date": "2018.03.08", "title": "Да те заловят с незаконно оръжие в \"Едно френско село\""}
{"url": "https://www.dnes.bg/index/2018/03/08/receptata-dnes-salata-s-brokoli-i-kinoa.369920", "text": ":200 г броколи1 маруля или къдрава салата50 г стафиди150 г пушено сирене1 морков1 супена лъжица майонеза1 супена лъжица зехтин150 г киноа1 щипка сол1 щипка черен пипер1 супена лъжица оцет балсамико50 г счукани орехи : Сварете броколите за няколко минути и ги отцедете от водата. Отделно сварете и киноата и я отцедете. Настържете моркова. Накъсайте зелената салата. Смесете всички продукти в купа за салата заедно с нарязаното на едри парчета пушено сирене. Овкусете със зехтина, майонезата и подправките. Разбъркайте. Поръсете отгоре със стафиди и орехи.", "date": "2018.03.08", "title": "Рецептата Dnes: Салата с броколи и киноа "}
{"url": "https://www.dnes.bg/stranata/2018/03/08/trus-s-magnitud-3-5-po-rihter-raztyrsi-provadiia-prez-noshtta.370030", "text": "Земетресение с магнитуд 3.5 по скалата на Рихтер е регистрирано тази нощ край Провадия. Това съобщиха за „Фокус“ от Националния институт по геофизика, геодезия и география към Българската академия на науките (БАН). \r\nЗеметресението е станало малко след полунощ в района на Провадия, като е усетено единствено на територията на града. \r\nНяма данни за нанесени сериозни щети.", "date": "2018.03.08", "title": "Трус с магнитуд 3,5 по Рихтер разтърси Провадия през нощта"}
{"url": "https://www.dnes.bg/notifikacii/2018/03/08/chelen-udar-mejdu-tir-i-bus-vyv-vidinsko-myj-zagina.370041", "text": "Мъж е загинал при тежка катастрофа между камион и микробус в района на село Ивановци, съобщиха от ОДМВР – Видин.Сигнал за инцидента е получен малко след 4:00 часа сутринта. По първоначални данни камион с турска регистрация навлиза в насрещната лента и се блъска в микробус.Вследствие на удара шофьорът на микробуса е загинал, не е имало други пътници в превозното средство. Водачът на камиона, който е от турски произход, е откаран за преглед в лечебно заведение.Причината за катастрофата е в процес на изясняване, извършва се оглед на мястото.Агенция \"Пътна инфраструктура\" е пуснала обходни маршрути, докато се разчистят пътните платна.", "date": "2018.03.08", "title": "Челен удар между ТИР и бус във Видинско, мъж загина"}
{"url": "https://www.dnes.bg/stranata/2018/03/08/zam-kmet-na-montana-potroshi-jena-na-pytia.370052", "text": "Пореден пътен инцидент прати жена в болница. Заместник-кметът на Монтана Тихомир П. блъснал жената по невнимание на 7-ми март около 17 часа на паркинг на общината в града, който се намира в близост до кръстовището с ул. \"Славянска\". Водачът бил с лек автомобил \"Пежо 607\" с монтанска регистрация, собственост на общината. Той удря преминаващата по платното на ул. \"Славянска\" 59-годишна жена.Тя е прегледана в Центъра за спешна медицинска помощ в Монтана, където е установена фрактура на костите на дясната подбедрица. Пострадалата е настанена в ортопедията, без опасност за живота. \r\nШофьорът на лекия автомобил е дал отрицателна проба за алкохол. Пътните полицаи му връчили акт и констативен протокол за ПТП. Местопроизшествието е посетено от оперативно-следствена група. По случая е образувано досъдебно производство, пише .\r\n ", "date": "2018.03.08", "title": "Зам.-кмет на Монтана потроши жена на пътя"}
{"url": "https://www.dnes.bg/politika/2018/03/08/gerb-vs-bsp-shte-ostane-li-stabilno-pravitelstvoto.370037", "text": "\r\n                        \r\n                        \r\n                        \r\n                    \"Недоволството на българските граждани от управлението на \"Борисов 3\", както и от случващото се с ЧЕЗ е факт. Това бе потвърдено от няколко независими социологически проучвания. Хората силно се интересуват от това как под носа им се опитват да ги правят на маймуни\", отсече в студиото на \"България сутрин\" депутатът от БСП Александър Симов.\r\nБСП оглави гражданското недоволство през изминалия ден. Протест под надслов \"Не на аферата ЧЕЗ\" се проведе под прозорците на Министерския съвет. Той бе организиран от политическите партии БСП, \"Възраждане\" и \"Пролет\", както и от неправителствени организации.\n\n\n\r\n\"Съвсем нормално е в такава ситуация да има протести. Но е неприемливо при такова гражданско недоволство да съзираш скандален опит за сваляне на властта. В реда на нещата е опозицията да иска да разкара правителството, което на практика е провалено\", каза още Симов.\r\nПред  Станислав Иванов от ГЕРБ пък се обърна към червения депутат, обвинявайки БСП в непрекъсната смяна на нагласите и противоречия.\r\n\"Искам да попитам как е възможно един ден да говорите едно, а на следващия друго. Първо подкрепихте Истанбулската конвенция, след това не, бяхте против държавата да участва в приватизацията на ЧЕЗ, на следващия ден бяхте \"за\", отбеляза Иванов.\r\nТой посочи още, че сделката за дружеството е изцяло търговска. И ако всички изисквания бъдат спазени, държавата няма право да се меси в нея.", "date": "2018.03.08", "title": "ГЕРБ vs. БСП: Ще остане ли стабилно правителството?"}
{"url": "https://www.dnes.bg/teatar/2018/03/08/albena-na-iovkov-ojiviava-na-bylgarska-armiia.370056", "text": "\r\n                        \r\n                        \r\n                        \r\n                    \r\nСпоред актрисата Гергана Данданова, която влиза в ролята на Албена, в пиесата е пресъздадена една различна жена, която живее в едно нетрадиционно село.\r\n\"Албена винаги е била модерна и не мисля, че е била забравяна по някакъв начин. Красотата на жената, нейната действеност - това е тя. Не е лесно да влезеш в ролята на Албена, но беше интересно\", призна в \"България сутрин\" актрисата.\r\nПо думите ѝ в спектакъла е обърнато внимание на красотата на жената, но и на различността, а освен всичко това на основната действаща сила - любовта.\r\nАктьорът Иван Радоев, който влиза в ролята на Сенебирски, сподели, че е голямо удоволствие, когато се прави българска класика - още повече Йовков.\r\n\"Всички роли са много хубави и интересни. Надяваме се хората да гледат с удоволствие. Във всеки един от образите има много натрупвания, предразсъдъци. Аз примерно трябва да играя много пиян човек, което е доста трудно\", допълни актьорът пред \r\nНа 8-ми март входът за всички дами в театър \"Българска армия\" ще е свободен.", "date": "2018.03.08", "title": "\"Албена\" на Йовков оживява на \"Българска армия\""}
{"url": "https://www.dnes.bg/politika/2018/03/08/plamen-georgiev-oglavi-noviia-antikorupcionen-organ.370054", "text": "Пламен Георгиев бе избран за шеф на новия антикорупционен орган. Със 148 гласа \"за\" парламентът подкрепи кандидатурата на мнозинството за председател на Комисията за противодействие на корупцията и за отнемане на незаконно придобитото имущество /КПКОНПИ/.\r\nЛевицата също бе номинирала кандидат - Николай Николов, но той бе подкрепен само от 79 депутати.\r\nПламен Георгиев досега е бил прокурор в Софийска районна и Софийска градска прокуратура, зам.-административен ръководител в Специализираната прокуратура, зам-министър на правосъдието, а от 2013 до момента - председател на КОНПИ.\r\nОчаквано по време на двучасовия дебат социалистите остро възразиха срещу кандидатурата на мнозинството. Депутатите обаче не обсъждаха професионалните качества на кандидатите, а прозвучаха обвинения за политическа обвързаност и от двете страни.\r\nСоциалистите се осъмниха в независимостта на Пламен Георгиев, защото е бил зам.-министър в кабинета \"Борисов\" 1, а управляващите контрираха, че Николай Николов е бил общински съветник от БСП в Ловеч.От БСП настояха и че изборът на ГЕРБ показва, че са били прави, когато са казвали, че Народното събрание не е мястото, където да се избира шеф на независимия орган.\r\n\"Изборът ви показва това, което ние все казвахме - когато НС избира ръководителя на този орган, вие рискувате да изберете човек, който е послушен, и да е свързан по някакъв начин с вас. Биографията му показва недвусмислено, че сме били прави през цялото време\", каза соцдепутатът Антон Кутев.\r\nЛевицата призова и управляващите да изберат техния кандидат, за да докажат, че не се страхуват от борбата с корупцията.\r\n\"Сега ще имате възможността да докажете, че реално искате да се борите с най-големия бич - корупцията. Когато изпълнителната власт даде възможност да има коректив, това е реалната демокрация\", настоя червеният Красимир Янков.\r\nМнозинството пък се възмути, че дебатът става грозен и се измества, и БСП критикува другия кандидат, вместо да изтъква преимуществата на своя.\r\nЦветан Цветанов обвини, че червените депутати дават квалификации, а за техния кандидат Николай Николов се крият биографични данни, че е бил общински съветник от БСП.\r\nКорнелия Нинова пък скочи, че изборът за председател е отдавна предопределен и настоя, че новият антикорупционен орган и шефът му започват с фалстарт.\r\n\"Той е предопределен, има съмнения за неговата обективност. Избирате зависим човек, неработещ закон, какво очаквате?\", обърна се червената шефка към управляващите.\r\n\"Ключовата дума е доверие. Когато един орган няма доверие, той няма да бъде възприет от българското общество. Европа ни няма доверие и ни казва: Изпълнили сте всичко за Шенген и еврозоната, но имате корупция. Не решихте проблема с този закон\", продължи тя.\r\nЦветанов от своя страна контрира, че това е поредното внушение от опозицията, свързано с председателството.\r\n\"С вашия стил на поведение през цялото време искате да неглижирате председателството. Държавата се движи в правилната посока и това не може да го понесете!\", заяви вторият в ГЕРБ.", "date": "2018.03.08", "title": "Пламен Георгиев оглави новия антикорупционен орган"}
{"url": "https://www.dnes.bg/obrazovanie/2018/03/08/sreshtu-tejkite-ranici-shkafcheta-mon-dava-3-mln-za-tiah.370043", "text": "2,9 милиона лева дава просветното министерство за купуването на шкафчета за училищата.\r\nТези пари ще стигнат за 200 000 ученици от първи до седми клас и така малчуганите няма да бъдат принудени да носят всеки ден на гърба си раница, която обикновено тежи 6-7 кг. \n\n\n\r\nДо това решение се стигна, след като петокласничка потърси правата си пред властите заради тежките раници. Тя написа жалба до председателя на Държавната агенция за закрила на детето, а след нея хиляди родители и ученици поискаха да се намери начин учениците да не носят непосилно тежките за тях раници всеки ден.\r\nСпоред Красимир Вълчев обаче практиката сочи, че децата често носят не само учебниците, нужни има за часовете през съответния ден, ами и тези от предишния или пък за следващия.\r\nТака че заради това са изпратени препоръки до директорите на училищата да намерят начин да оптимизират учебниците и помагалата.\r\nДо 23 март пък подлежи на обществено обсъждане проект на промени на Наредбата за познавателните книжки, учебниците и учебните помагала, които предвиждат по-дебелите томове за учениците да бъдат разделени на две части.\r\nТова обаче ще стане едва след като изтече тригодишният срок на безвъзмездно ползване на настоящите издания.\r\nА засега се дава правота на издателствата да печатат на олекотена хартия. Красимир Велчев обещава, че ще има и електронни варианти на учебниците от първи до седми клас.\r\nДостъпът до тях щял да бъде осигурен чрез създаване на електронен портал, в който учебниците ще бъдат публикувани до края на април.", "date": "2018.03.08", "title": "Срещу тежките раници – шкафчета! МОН дава 3 млн. за тях"}
{"url": "https://www.dnes.bg/stranata/2018/03/08/iaz-rogozen-preliva-evakuiraha-dve-sela-v-hairedinsko.370058", "text": "Бедствено положение е обявено в община Хайредин, евакуират хората от селата Ботево и Бързина заради преливане на язовир \"Рогозен\", съобщи за \"Фокус\" областният управител на Враца Малина Николова.Тя уточни, че язовир \"Рогозен\" се е напълнил и прелива през преливник, като от вчера следобед са предприети необходимите мерки за укрепване на преливника. \r\n\"Едната му част се беше износила от мерките, които бяхме взели през 2016г. за аварийното му укрепване. В момента на място има две коли със скален материал, който засипва компроментираната част. Монтирана е една помпа, която да поема част от обема на водата, като чакаме още една помощна помпа от Плевен. \r\nОчакваме скоро да овладеем ситуацията, въпреки че сме обявили бедствено положение на територията на община Хайредин и сме предприели мерки по извеждане на две населени места – селата Ботево и Бързина, общо около 22 къщи, обясни още Николова и уточни, че са поръчани и още два сифона предвид предстоящите обилни пролетни валежи, за да се обезопаси язовирът по-трайно.\r\n\"Наблюдаваме и язовир \"Бързина\", там преливникът е в добро състояние, има монтирани два сифона. В момента се извършва 24-часово наблюдение, за да се предотврати рискът от опасност за хората\", каза още областният управител на Враца.", "date": "2018.03.08", "title": "Яз. \"Рогозен\" прелива, евакуираха две села в Хайрединско"}
{"url": "https://www.dnes.bg/eu/2018/03/08/tyrgovska-voina-es-nalaga-mito-za-sok-borovinki-motori.370045", "text": "Облечена в кожено рокерско яке комисарката за търговията на ЕС Сесилия Малмстроьом потвърди, че Брюксел е готов със списък от американски стоки, чийто внос ЕС ще обложи, ако САЩ променят тарифите за внос на стомана и алуминий.\r\nСписъкът ще бъде огласен след консултации с правителствата в страните членки, но Малмстрьом потвърди, че в него са американското уиски бърбън, портокаловият сок, фъстъченото масло и червените боровинки. \r\nПо-рано шефът на Еврокомисията Жан-Клод Юнкер каза, че вносни мита ще бъдат наложени и на дънките \"Ливайс\" и на моторите \"Харли Дейвидсън\". Списъкът съдържа индустриални и земеделски продукти, чийто режим на търговия в Европа може да бъде променен в рамките на 2 месеца.\n\n\n\r\nТърговските мерки ще бъдат въведени, ако американският президент изпълни заканата си да обложи с 25% мито вноса на стомана и с 10% на алуминия. Доналд Тръмп написа в Туитър, че ЕС е нетърпим и с него не може да се прави търговия. Вчера в Белия дом той допусна, че и тарифните мита на европейските автомобили могат да се увеличат. Основание за търговските мерки, които са насочени срещу вносители от целия свят, е доклад на Търговския депаратрамент на САЩ, според който националната сигурност на Щатите е застрашена от влизащия в страната внос на стомана.\r\n\"Имаме сериозни съмнения, че ЕС – приятел и съюзник в НАТО, може да е заплаха за националната сигурност на САЩ\", заяви Малмстрьом. Тя добави, че търговските ограничения на Тръмп ще засегнат основно съюзници на Вашингтон.\r\nЕто защо Брюксел се подготвя да им даде отпор в три направления – списъкът със стоки, чийто внос ще бъде обложен, въвеждане на защитни мита срещу вноса на стомана и алуминий в ЕС и внасяне на съдебен иск пред Световната търговска организация.\r\nЕС очакава 15 млн тона стомана да се пренасочат от САЩ към Европа, след вдигането на митата от Тръмп, което сериозно ще застраши отрасъла заради подбиване на цените. Еврокомисията удължи с 5 години днес анти-дъмпиговите мерки срещу вноса на стоманени безшевни тръби от Китай, които варират между 48 и 72%. Най-големите производители на стомана в Европа са Франция, Испания и Швеция. Снощи шведският премиер Стефан Льофен беше в Белия дом, да се опита да разубеди Тръм, който още не е подписал указа за въвеждането на търговските ограничения.\r\n\"Търговските войни са лоши и лесни за губене\", заяви днес в Люксембург шефът на Съвета на ЕС Доналд Туск, обръщайки наопаки, твърдението на американския президент от петък, че те са \"добри и лесни за печелене\".\r\nТърговският комисар Малмстрьом добави, че ако се вдигнат вносните мита на европейските автомобили това сериозно ще удари по американската икономика, тъй като 2 млн. коли от европейски марки се произвеждат в американските им заводи. Тя припомни, че подобно вдигане на митата на стоманата през 2002 г. е струвало хиляди работни места в САЩ.\r\nАнонсирането на европейските контрамерки идва часове, след като главният икономически съветник на президента Гари Коен, съобщи че ще подаде оставка. Коен беше човекът зад данъчните промени, направени неотдавна в САЩ. Те, както и повишаването на вносните мита върху стоманата са част от предизборната програма, с която Тръмп влезе в Белия дом.", "date": "2018.03.08", "title": "Търговска война: ЕС налага мито за сок, боровинки, мотори..."}
{"url": "https://www.dnes.bg/health/2018/03/08/7-prichini-za-bolka-v-kolianoto.370057", "text": "Причините за болката в коляното може да бъдат поне седем, в зависимост от структурите и тъканите, от които произхожда. 1. Болката в коляното може да е в резултат на травма, спортно натоварване или следствие от падане или друг неприятен инцидент. 2. При бурсит се възпалява бурсът на коляното. Това е специфична торбовидна структура, която е изпълнена със синовиална течност. Бурсите са характерни при ставите. В коляно има три бурси. Едната се намира между капачката и кожата над нея. Друга се разполага между сухожилията от вътрешната долна част на коляното и подлежащата му част. Третата се намира между деболото сухожилие, свързващо долния полюс на капачката и подбедрицата и подлежащата част. Бурсите предпазват мускулите, сухожилията и костите от взаимно търкане. Когато се възпали бурсата между сухожиията от вътрешната долна част на коляното, болката се усеща идваща от вътрешността му. Това може да се случи при остра травма или силно натоварване на коляното. При бурсит болката се усеща от вътрешността на коляното, 5 – 7 см под ставата.  ", "date": "2018.03.08", "title": "7 причини за болка в коляното"}
{"url": "https://www.dnes.bg/politika/2018/03/08/tok-proteche-v-parlamenta-zad-pr-na-ginka-monika-na-stanishev.370065", "text": "Ток \"протече\" отново в парламента, след като страстите се нажежиха около сделката с ЧЕЗ, която най-вероятно ще бъде финализирана през тази седмица.Тон за взаимните обвинения и нападки даде Спас Гърневски от ГЕРБ.\"Зад Гинка Върбакова, собственикът на \"Инерком\", стоят не само БСП, а и ПЕС – Моника Йосифова (бел. ред. съпругата на лидера на ПЕС Сергей Станишев) е авторът на прикачения файл в прессъобщението от купувача на ЧЕЗ\", скочи той.\n\n\n\nДепутатът от мнозинството обвини червените, че водят върастни хора на протест пред Министреския съвет, за да ги използват в свой интерес, защото отново целят да свалят правителството.Според него вече две седмици социалистите нагнетяват напрежението в обществото с истеричните си лъжи, че правителството на ГЕРБ и лично премиерът Бойко Борисов стояли зад сделката между ЧЕЗ и \"Инерком\".По думите му обаче вчера се е появила писмена следа, която ясно е показала кой стои зад \"Инерком\".\"Купувачът на активите на ЧЕЗ разпространи до медиите прессъобщение, чието съдържание не е особено интересно. Интересен е авторът на прикачения файл, съдържащ въпросното прессъобщение. То е Моника Йосифова. Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Една малка техническа грешка ви издаде\", обвини Гърневски.Той призова червените депутати да имат мярка в лицемерието си и да спрат с обвиненията си, защото ЧЕЗ са предлагали на държавата да купи ЕРП-то по времето на кабинета \"Орешарски\", когато министър на енергетиката беше Драгомир Стойнев.Очаквано думите му предизвикаха реакцията на Стойнев, който отсече, че Гърневски разпространява фалшиви новини, защото ЧЕЗ никога не е предлагало активите си на държавата.Стойнев увери, че ако докато е бил министър чешкото дружеството е продавало, то тогава държавата е щяла да купи ЕРП-то на пазарен принцип.\"Всеки един народен представител трябва да се срамува от подобни изявления като тези на Гърневски, които бяха декларация на сбирщина от поредните слухове\", скочи той.\"Няма как да се има доверие, когато за най-малкото нещо, чуто, недочуто, разбрано, неразбрано, ние сме готови да стигнем дъното. Това е една свещена трибуна, но вие наистина я превърнахте в селска седянка\", каза Стойнев. ", "date": "2018.03.08", "title": "Ток \"протече\" в парламента: Зад PR на Гинка –  Моника на Станишев!?"}
{"url": "https://www.dnes.bg/stranata/2018/03/08/ognen-ujas-dve-deca-zaginaha-drugi-dve-se-boriat-za-jivot.370067", "text": "Огнена трагедия в Средец! Пожар изпепели семейна къща снощи. В пламъците загинаха две деца и баща им, а майка им и другите две деца са ранени и са в болница с опасност за живота.Сигналът за пожара е получен около 22:14 часа в Районно управление на МВР – Средец.Огънят превзел бързо къщата на ул. \"Захари Стоянов\" № 11 в Средец, в която живеело семейството – двамата родители и четирите им непълнолетни деца.Пламъците били потушени от два пожарни автомобила. Въпреки това обаче в огъня загинали 34-годишният мъж, 6-годишно момиченце и 12-годишно момче.38-годишната майка и двама от синовете й – на 11 и на 8 години са откарани в болницата в Бургас, а след това във Военно-медицинска болница във Варна, където има клиника по изгаряния. Тримата са с опасност за живота.Причините за възникване на пожара са в процес на изясняване. Предстои да се извършването на повторен оглед в светлата част на денонощието. По случая е образувано досъдебно производство.", "date": "2018.03.08", "title": "Огнен ужас: Две деца загинаха, други две се борят за живот"}
{"url": "https://www.dnes.bg/politika/2018/03/08/dessy-radeva-i-krasiv-i-umen-myj-li-e-tova-chestito-leidis.370063", "text": "Съпругата на президента Десислава Радева честити днешния празник на жените с намигване. Първата дама публикува на стената си във Facebook следния виц:Постът завършва с поздрав към дамите: \"Честит празник, лейдис!\".Под него съпругата на президента получава на свой ред десетки честитки от познати и непознати. В тях хората й желаят най-често да е обичана и добавят, че го има. Сред другите честитки са и да е усмихната и щастлива, а също и да устои на мечтите си и да е силна. \r\nВъпреки стреличките към мъжката половина на човечеството, съпругата на президента само преди дни демонстрира чувствата си към държавния глава като обясни, че за нея е най-важно как я оценява той, а не критиците й. \"Защото съм негов избор. Не ваш!\", обърна се тя задочно към всички, които я записаха с критики за поредния й тоалет – този, в който се появи на приема за Националния празник.\"Поздрав за съпруга ми, избран за президент с над 2 млн. гласа. Некупени! И не предимно червени! И нека е ясно - няма да спра да го подкрепям! Защото той пък е моят избор в личен план\", написа тогава тя.", "date": "2018.03.08", "title": "Dessy Radeva: И красив, и умен! Мъж ли е това? Честито, лейдис!"}
{"url": "https://www.dnes.bg/notifikacii/2018/03/08/otstraniha-3-kilogramov-tumor-ot-bybreka-na-pacientka.370062", "text": "47-годишна жена с огромен тумор в десния бъбрек спасиха лекарите в Университетската специализирана болница по онкология (УСБАЛО).Пациентката постъпва за лечение в Клиниката по урология в края на февруари, без да е имала някакви оплаквания.\r\nКъм операция я насочва лекар от извънболничната помощ след профилактичен преглед. При операцията, която извършва екипът на проф. Красимир Нейков, въпреки че жената не е имала никакви симптоми, се оказва, че има рак на бъбрека, и то в напреднала форма. \r\nПри операцията екипът на проф. Красимир Нейков изважда 3-килограмово образувание на десния бъбрек. Жената е имала и туморен тромб в долната празна вена – най-голямата в човешкия организъм.\r\n\"Наложи се отварянето на вената, за да премахнем тромба, след което с част от самата стена направихме шев от 6 сантиметра\", обясни проф. Красимир Нейков, началник на Клиниката по урология в УСБАЛО. \r\nВ момента жената е в добро състояние и е изписана от лечебното заведение. Предстои уточняване на по-нататъшното й лечение от специализирана онкологична комисия.\r\nВ УСБАЛО има 11 клиники и отделения, които предоставят комплексна грижа за пациентите с онкологични заболявания – хирургично, химиотерапия и лъчетерапия. \r\nНай-модерният лъчетерапевтичен комплекс в страната, изграден със средства на ЕС, предлага болничното заведение. Той е единственото място в България, където се предлага томотерапия. През миналата година през болницата са преминали над 13 800 пациенти от цялата страна. \r\n ", "date": "2018.03.08", "title": "Отстраниха 3-килограмов тумор от бъбрека на пациентка"}
{"url": "https://www.dnes.bg/stranata/2018/03/08/mnim-policai-izmykna-22-hil-ot-baba-v-popovo.370049", "text": "22 000 лева дала възрастна жена от Попово на мним полицейски инспектор. При измамата е използвана схемата за съдействие на служители на реда за залавянето на телефонни измамници, съобщават от МВР в Търговище.Неизвестен мъж се обадил в сряда по стационарния телефон на 82-годишната самотноживееща жена и помолил за съдействие. Представил се за \"инспектор Иванов\" от полицията.Той посъветвал жената, след като постави в торбичка наличните си пари и ги хвърли от терасата, да се скрие и да не излиза известно време от дома си, за да не я видят извършителите на измами.Мнимият полицай я уверил, че веднага след задържането на измамниците парите ще й бъдат върнати. Случаят се разследва в досъдебно производство.", "date": "2018.03.08", "title": "Мним полицай измъкна 22 хил. от баба в Попово"}
{"url": "https://www.dnes.bg/politika/2018/03/08/kakvo-kazva-prezidentyt-na-patriarha-18-30-po-bulgaria-on-air.370089", "text": "Национална телевизия Bulgaria ON AIR разполага с отговора на държавния глава Румен Радев на упреците на главата на руската православна църква – патриарх Кирил. \r\n\"Така, както Църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II...\" казва Румен Радев след като камерите напускат залата на разговорите. \r\nПрипомняме ви, че от ГЕРБ днес поискаха разговорът между президента и руския патриарх да бъде разсекретен, за да се види как Радев е защитил националните позиции. \r\nИскането им е мотивирано със силния обществен интерес към темата заради критиките на Московския и на цяла Русия патриарх Кирил, който си тръгна обиден от страната ни след посещението си в България по случай 140-годишнината от освобождението на страната от османско иго.\r\n\"Надяваме се президентът да е защитил българската национална позиция\", коментира днес Тома Биков.\r\nРуската православна църква публикува на официалния си сайт вчера видео от обръщението на руския патриарх Кирил към президента Румен Радев.\r\nВ изказването си Кирил настоя, че България е освободена от Русия, а не от Литва, Полша или други страни.", "date": "2018.03.08", "title": "Какво казва президентът на патриарха? 18:30 по Bulgaria ON AIR"}
{"url": "https://www.dnes.bg/stranata/2018/03/08/jertvite-na-ogneniia-ad-v-sredec-veche-sa-4.370086", "text": "\n38-годишната Ана И., пострадала тежко при пожар в Средец през нощта на 7 март, е издъхнала в клиниката по изгаряния във Варна, пише .\nТака жертвите от пожара в ромската махала на града стават вече четири.Бащата Антон И . на 34 г. и две от децата на семейството - 6-годишно момиченце и 12-годишно момченце, бяха открити овъглени в къщата, която обитавали.Майката е била транспортирана във Варна с над 70% изгаряния, с опасност за живота.Варненски медици продължават да се борят за живота на две момченца на 11 г. и 8 г., които също пострадаха при пожара. Едно от децата обаче е с много големи изгаряния и в тежко състояние, казаха запознати.По данни на полицията пожарът е пламнал малко след 22:30 часа.Пожарната в Средец е реагирала много бързо на сигнала, на място са пратени два автомобила. Те едва достигнали до горящата постройка, която се намирала на трудно достъпно място, навътре в махалата.Все още огледът на място не е приключил. Назначена е пожаро-техническа експертиза, която да установи причините за огнения ад.Семейството се е отоплявало с печка на дърва с кюмбе. Възможно е високата температура на кюмбето да е подпалила дървения покрив, смятат експерти.\r\n ", "date": "2018.03.08", "title": "Жертвите на огнения ад в Средец вече са 4"}
{"url": "https://www.dnes.bg/crime/2018/03/08/motorist-se-blysna-v-kamion-udaryt-fatalen.370096", "text": "\r\nИнцидентът е станал между Горни и Долни воден.\r\nМотористът се е блъснал отзад в камион МАН. \r\n41-годишният мъж е откаран в болница, където е починал. ", "date": "2018.03.08", "title": "Моторист се блъсна в камион, ударът – фатален"}
{"url": "https://www.dnes.bg/obshtestvo/2018/03/08/monika-stanisheva-ne-bila-pr-na-inerkom-falshiva-novina.370090", "text": "Жената до лидера на ПЕС Сергей Станишев - Моника, категорично отрече да е ангажирана с пиара на купувача на ЧЕЗ - \"Инерком\".В съобщение до медиите Станишева определя замесването й с фирмата като фалшива новина.\"Като човек с повече от 20-годишен опит в журналистиката и във връзките с обществеността, не съм и подозирала, че технологията на черния ПР ще достигне до такова дъно в стремежа на някои политически сили да се разтоварят от огромното гражданско напрежение\", коментира тя.\nПо-рано днес от ГЕРБ заявиха, че жената на лидера на ПЕС изпраща прессъобщенията на \"Инерком\", а пък Моника Станишева посочва, че името й и това на компанията, която управлява, се свързват с фирмата на Гинка Върбакова в публикация на \"Капитал\".\"Длъжна съм категорично да заявя, че нито аз лично, нито \"Актив Груп\" като агенция имаме нещо общо с PR-обслужването на г-жа Върбакова или притежаваната от нея компания. А опитът да бъда замесена с фирма \"Инерком\" категорично е фалшива новина\", заявява Станишева.Тя била учудена, че сериозна политическа сила използва медийни спекулации в своя декларация и посочва, че мета данните на документите във всеки файл могат да бъдат променени от специалисти. \"Категорично заявявам, че няма да позволя името ми да бъде замесвано в подобни нелепи сценарии и че всеки, който разпространява неверни твърдения за мен, ще трябва да ги докаже в съда\", пише Моника Станишева.Междувременно от БСП заявиха, че не носят отговорност за ничии бизнес дела.\"Внушенията, които обвързват партията с едни или други частни интереси, са абсурдни, защото БСП е с ясна и последователна позиция - не някой, а държавата да изкупи ЧЕЗ\", заявяват социалистите. \r\n ", "date": "2018.03.08", "title": "Моника Станишева не била PR на \"Инерком\": Фалшива новина!"}
{"url": "https://www.dnes.bg/cars/2018/03/08/tova-e-pyrviiat-suv-na-ferrari-hibrid-s-v8-motor.370102", "text": "Италианският производител на спортни коли Ferrari разработва хибриден силов агрегат на базата на V8 бензинов мотор, обяви президентът на компанията Серджио Маркионе пред Auto Express, като не отрече, че системата ще бъде поставена на първия кросоувър на марката, който ще излезе догодина.\"Хибридното Ferrari с V8 двигател ще бъде на пазара през 2019 г. Вече сме готови няколко прототипа и започваме техните тестове\", коментира Маркионе. За италианците това ще бъде втори хибриден силов агрегат след този на хиперколата LaFerrari, в чиято основа обаче е V12 мотор.\r\nПървият кросоувър на Ferrari ще се конкурира Lamborghini Urus, а също така и с новата версия на Bentley Bentayga - PHEV. Тя разчита на хибриден агрегат, който се зарежда от електропреносната мрежа и бе представена на автосалона в Женева.\r\nПо неофициални данни, бъдещият SUV на Ferrari ще бъде изграден на новата алуминиева платформа, която ще бъде и в основата на нова суперкола – приемник на модела ГТС4 Lusso.Цената на всъдехода, който вероятно бързо ще стане най-популярният модел на италианците, ще е около 300 000 евро.", "date": "2018.03.08", "title": "Това е  първият SUV на Ferrari! Хибрид с V8 мотор"}
{"url": "https://www.dnes.bg/stranata/2018/03/08/lunniiat-peizaj-u-nas-koga-shte-se-remontira-pytia-krai-selo-elena.370035", "text": "\r\n                        \r\n                        \r\n                        \r\n                    Хората в село Елена не могат да си спомнят кога последно е правен ремонт на 3-километровата отсечка, която ги свързва с близкото село Славяново.На места пътят е пропаднал изцяло, а дупките са толкова много, че е невъзможно да се избегнат.\nЕжедневно по пътя се движи и училищен автобус. С него повече от 50 деца от 3 населени места отиват на училище в село Славяново. Днес обаче автобусът не е в училището, а в автосервиз. Причината е лошото състояние на пътя. Тогава учениците разчитат на услугите на частен превозвач.За лошото състояние на пътя кметът на Елена подавал множество сигнали в Община Хасково. Реакция до този момент обаче няма.Очаква се частична рехабилитация на отсечката да бъде направена, когато позволят метеорологичните условия. бе подаден и в платформата HelpBook.info, която ви дава възможност за публична комуникация с институциите и гарантира прозрачност при тяхното решение.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.08", "title": "Лунният пейзаж у нас: Кога ще се ремонтира пътя край село Елена?"}
{"url": "https://www.dnes.bg/notifikacii/2018/03/08/pet-arbitrajni-dela-sreshtu-stranata-ni-vse-za-milioni.370071", "text": "Десетки граждани и юридически лица търсят правата си срещу България в съдилища - местни и международни, се вижда от изпълнението на бюджета на Министерството на финансите.\r\nСред тях са и пет арбитражни дела, които в момента се водят срещу страната ни. По данните на институцията това са искове за стотици милиони евро.\r\nНай-мащабният е този на австрийската EVN, чиято стойност е 700 млн. евро. Друго енергийно дружество, подало иск в арбитражен съд, е чешкото Energo Pro, а очакваната компенсация за причинени от държавата щети е за 54 млн. евро.\r\n150 млн. евро е претенцията на Държавния фонд \"Генерален резерв\" на Султана на Оман, акционер в КТБ, който съди държавата за фалита на банковата институция. \r\nЗа тези три иска има подробности относно размера на претенциите и мястото за завеждането на исковете - създаденият през 1965 година Международен център за урегулиране на инвестиционните спорове (ICSID), който е част от Световната банка.\r\nЗа другите два от исковете не е посочена претенцията - на акционерите в \"Индустриален парк София\" и на CEZ Group.\r\nЗа 2016 г. за защитата на държавата по делата са платени 36 млн. лева, а за първото полугодие на 2017 г. - 11,8 млн. лева, се вижда още от отчетите на финансовото министерство.", "date": "2018.03.08", "title": "Пет арбитражни дела срещу страната ни – все за милиони "}
{"url": "https://www.dnes.bg/index/2018/03/08/nejen-pozdrav-s-useshtane-za-jena-ot-isus-angelov.370100", "text": "\r\n                        \r\n                        \r\n                        \r\n                    Магьосникът на акордеона Исус Ангелов гостува на \"Околосветско\" и пренесе зрителите на  някъде далеч във Франция... парижко кафене през 90-те, под звуците на емблематичната песен от незабравимия филм на Мартин Брест \"Усещане за жена\".Вижте романтичния поздрав на виртуоза Исус Ангелов по повод днешния 8 март. ", "date": "2018.03.08", "title": "Нежен поздрав с усещане за жена от Исус Ангелов"}
{"url": "https://www.dnes.bg/stranata/2018/03/08/skrita-bremennost-petia-koiato-udushi-bebeto-si-igrala-do-posledno-voleibol.370046", "text": "16-годишната Петя, която роди и удуши бебето си на 1 март т.г. в село Средногорово, засега остава в казанлъшката болница, състоянието й е стабилно.Драмата бе разплетена, след като момичето потърси в понеделник медицинска помощ със силни болки в стомаха и възпаление. При прегледа веднага станало ясно, че тя е родила много скоро, но упорито отказвала да съобщи къде е бебето й.\n\nСпоред прокуратурата, момичето е удушило новороденото си момченце десетина минути след раждането, което станало в домашни условия без лекарска помощ. След това приятелят й - 23-годишният Стефан, с когото тя живеела на семейни начала, прибрал телцето на новороденото в найлонова торба и заедно с плацентата я прибрал в неработещ хладилник в съседна изоставена къща. Пред закона обаче мъжът щял да отговаря само за съжителство с непълнолетна.В Средногорово говорят, че той искал това дете и даже обмисляли с непълнолетната му майка как да го кръстят. Разследващите смятат, че Петя е решила да убие бебето си след раждането, тъй като била под силен стрес, а преди това успешно укрила бременността си. Незрялата й възраст също била фактор за фаталното решение.До сряда, когато случаят нашумя, никой в Казанлък и Средногорово дори не разбрал, че 16-годишната Петя била бременна. От гимназията й в Казанлък, където тя учи в 10 клас, са най-изненадани, тъй като тяхната ученичка била на училище ден преди раждането, а и до последно играела волейбол. Тя действително напълняла през последните месеци, но отричала да има някакъв проблем. \r\nОписват я като добро, емоционално и учтиво момиче и добра ученичка. Опровергаха първоначалната информация, че рядко идвала на училище.\r\nПетя не се е оплаквала и от баща си Атанас, за който казват, че пиел много и често посягал да я бие. Тя, приятелят й Стефан и баща й живеели в една къща в Средногорово, която Стефан бил нает да пази. Условията за живот в нея били мизерни, дори нямали баня. Стефан бил колега на бащата на Петя, строителен работник, и момичето се запознало с него покрай баща си. Дори когато полицаите дошли за трупчето на бебето, Атанас бил много пиян, твърдят в Средногорово, разказва \"\".\r\n\"Бащата е оказал пълно съдействие на разследването. Той е очевидец на деянието. Неговите показания се подкрепят и от признатата вина на майката\", заяви пред Нова тв районният прокурор Таня Иванова.\r\n\"Бащата е имал намерение да отглеждат съвместно детето и не е допускал, че ще се стигне до този край\", разказа още прокурор Иванова.\r\nТъй като непълнолетното момиче криело упорито и успешно бременността си, тя не е проследявана нито от личен лекар, нито от специалист-гинеколог. Оказва се, че нито социалните служби, нито Отдела за закрила на детето в Казанлък, на който град Петя е жител, са знаели за нейния случай. За това, че тя чака дете, не подозирал и никой в Средногорово.\r\nРодителите на непълнолетната майка били разделени отдавна. След като бъде изписана от болницата, вероятно към края на седмицата, Петя ще отиде да живее при майка си в Казанлък, която досега живеела с по-голямата й сестра. И двете работели във военния завод \"Арсенал\". Петя ще бъде поставена под контрола на инспектор от детската педагогическа стая. Ще бъде насочена и към Център за обществена подкрепа, където с нея ще работят психолози.\r\nАко бъде призната за виновна от съда, като непълнолетна тя може да получи до 2 години лишаване от свобода за престъплението си, припомниха по-рано от прокуратурата.", "date": "2018.03.08", "title": "Скрита бременност: Петя, която удуши бебето си, играла до последно волейбол"}
{"url": "https://www.dnes.bg/sofia/2018/03/08/izostaven-bagaj-zatvori-metrostanciiata-na-su.370119", "text": "Специализирани екипи реагираха на сигнал за изоставен багаж на метростанция в София, съобщиха от МВР.\r\nОколо 17 часа е подаден сигнал за изоставена пазарска чанта на метростанцията на Софийския университет. Веднага са изпратени полицейски екипи на място. \r\nИзвършват се стандартните проверки по процедура. Влаковете на метрото не са спрени, съобщава БТА.Малко след 17,30 часа метростанцията отново бе отворена за пътници. Собственичката на багажа се е явила, за да си го прибере, съобщи пресцентърът на МВР.", "date": "2018.03.08", "title": "Изоставен багаж затвори метростанцията на СУ"}
