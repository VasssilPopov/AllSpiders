{"url": "https://www.dnes.bg/notifikacii/2019/10/28/golemite-religii-sreshtu-evtanaziiata-i-samoubiistvoto.427729", "text": "Високопоставени представители на християнството, юдаизма и исляма подписаха днес документ, с който се противопоставят на евтаназията и самоубийството, предаде Франс прес.\n\r\nТези практики трябва да бъдат забранени без никакви изключения и също така не бива да бъде допускано оказването на натиск върху пациентите да слагат край на живота си, твърдят религиозните лидери в текста, който предадоха на папа Франциск.\n\r\nДокументът бе официално подпечатан във Ватикана от представител на всяка една от трите религии. Идеята на декларацията е да бъде предотвратявано и упражняването на натиск върху медицинския персонал в болниците и клиниките за извършването на евтаназия.\n\r\n\"Никой медицински работник не може да бъде принуждаван или излаган на натиск за директно или индиректно участие\" при извършването на какъвто и да било вид евтаназия, пише в текста.\n                \n                \n                \r\nВ Италия Конституционният съд наскоро постанови, че в някои случаи асистираното самоубийство не е престъпление, отбелязва Франс прес.\n\r\nСпоред представителите на трите монотеистични религии обаче човешкият живот заслужава да бъде запазван до неговия естествен завършек. Те обещават да подкрепят законите и държавните политики, които защитават правото на пациентите във финална фаза на заболяване да не бъдат евтаназирани.\n\r\nТрите религии искат да повлияят на общественото мнение по въпроса с мерките, облекчаващи страданията на хора с тежки заболявания. Според тях това може да се постигне с предоставянето на адекватна информация на обществеността.\n\r\nРелигиозните лидери ще приветстват подкрепа в тази насока и от представители на други религии и добронамерени хора.\r\n/БТА/", "date": "2019.10.28", "title": "Големите религии срещу евтаназията и самоубийството"}
{"url": "https://www.dnes.bg/televizia/2019/10/28/zvezdite-ot-igra-na-tronove-ne-izdyrjaha-i-se-sybraha.427710", "text": "Изминаха само няколко месеца от излъчването на последния епизод от феномена \"Игра на Тронове\", но това не означава, че актьорите ще прекратят приятелството си. Цели 8 години се снимаше фентъзи драмата и е напълно нормално между звездите на снимачната площадка да се породи нещо повече от колегиалност.\n\r\nМайзи Уилямс и Софи Търнър се сближиха толкова много, че Уилямс беше шаферка на сватбата на Търнът с Джо Джонас. Двете изиграха сестрите Аря и Санса Старк и явно връзката им се запази и след сериала.\n\r\nДруго приятелство, което удържа на времето е това между Джейсън Момоа и Емилия Кларк, който играха съпруг и съпруга в продължение на 1 сезон. Момоа влезе в ролята на хал Дрого, а Кларк беше Денерис Таргериан - Майка на драконите. За съжаление на феновете, Дрого умира още в началото на сериала и Момоа напуска битката за трона.\r\n                    \n                    \n                \n                \n                \n                Вижте още за звездите от \"Игра на тронове\" в ", "date": "2019.10.28", "title": "Звездите от \"Игра на тронове\" не издържаха и се събраха"}
{"url": "https://www.dnes.bg/index/2019/10/28/kym-20-chasa-fandykova-sybira-36-52-manolova-27-68.427745", "text": "130 625 софиянци са дали гласа си за кандидата на ГЕРБ в София Йорданка Фандъкова или 36.52%.\r\nНезависимият кандидат, подкрепен от БСП, Мая Манолова събира 27.68% подкрепа или 98 987 гласа на първи тур на местните избори.\r\nДанните все още не са окончателни и са към 20:00 часа при обработени 82.03% СИК протоколи в OИК.\r\n43 499  или 12.16% са дали своя глас за Борислав Игнатов от \"Демократична България\", независимият Борис Бонев събира 10.74% или 38 427 гласа, а Ангел Джамбазки от ВМРО 13 961 гласа или 3.90%.\r\nЗа всички останали областни градове разпределението на кметските места и кои кандидати отиват на балотаж, вече е известно, защото протоколите са обработени 100%. Последната интрига бе дали във Варна ще има балотаж, където около 500 гласа не стигнаха на настоящия кмет Иван Портних да спечели на първи тур.\r\n ", "date": "2019.10.28", "title": "Към 20 часа: Фандъкова събира 36.52%, Манолова 27.68%"}
{"url": "https://www.dnes.bg/notifikacii/2019/10/28/ne-samo-u-nas-ulica-propadna-v-sasht-glytna-avtobus.427744", "text": "Задната част на автобус потъна в дупка на улица в центъра на гр. Питсбърг, съобщи Асошиейтед прес.\r\nОсвен шофьора, в автобуса е имало само един пътник, който е откаран в болница с незначително нараняване. Самият водач не е пострадал.\r\nИнцидентът е станал в пиков час. Автобусът е чакал на червен светофар, когато улицата под него е пропаднала.\r\n(БТА)", "date": "2019.10.28", "title": "Не само у нас! Улица пропадна в САЩ, \"глътна\" автобус "}
{"url": "https://www.dnes.bg/index/2019/10/28/magistrala-nad-radiokativna-pole-vlastite-v-moskva-ne-vijdat-problem.427661", "text": "На малък хълм над станцията Москворечье в югоизточна Москва има дупка оградена от зелена ограда. Местни активисти са поставили предупредителни знаци за радиация. Те са единствената улика, която разкрива мистерията от другата страна.\r\nЕкипирани с гумени ботуши, костюми, противогази и гайгерови броячи, екип от няколко човека инспектира ямата за радиоактивни отпадъци на територията на извадения от експлоатация фабрика за добиване на полиметал. Това е последният им отчаян опит да спрат местните власти от построяването на мост и осемлентова магистрала, които да минават над ямата. Според активистите, строежът може да изрови радиоактивните отпадъци и да замърси въздуха, както и водите на река Москва.\r\n                \n                \n                Според доклада на „Грийнпийс“ нивата на радиация в горния слой на почвата, който ще бъде непосредствено засегнат от строежа на магистралата, са 12 пъти над нормата. На 0,5 метра под повърхността те са още по-високи. Тези разкрития напълно противоречат на властите, които са категорични, че пътят няма да минава над замърсени райони.\r\nВ гората, засадена от хората, където все още се намират тухлите и стоманобетона на извадената от експлоатация фабрика, радиацията варира между 5 и 15 пъти над нормата.  На 130 метра от мястото, където би трябвало да минава магистралата, нивата са 45 пъти над нормата – по-високи дори и от Забранената зона край Чернобил.\r\n„Строителите казват, че там няма нищо, но ние виждаме със собствените си очи, че нещата са много лоши“, казва Иван Кондратиев, местен организатор, чийто баща живее близо до района на бъдещата магистрала.\r\n„Тези нива на радиация няма да те убият, но те ти показват какво лежи заровено в почвата и какво ще се случи, когато строителите го освободят“, допълва той.\r\nНо според Антон Кулбачевски, ръководител на Московският отдел по околна среда, думите на „Грийнпийс“ са лъжа.  „Колкото и пъти да се сблъскам с тях, рядко техните твърдения са подкрепени с истински доказателства“, твърди той.\r\nТайната градина край станцията Москворечье са наследство от ранните години на ядреното състезание през 50-те и 60-те. Тогава учените в Русия се опитват да следват думите на Сталин, които гласят „тези 50 или 100 години на изостаналост да се наваксат за 10“. За да постигнат всичко в кратък срок, всички те обръщат гръб на безопасността.\r\n„Леля ми е работила като колектор на проби във фабриката в началото на 50-те. Била е само на 18 когато е почнала и никой не й е казал истината за това, с какво работи. Всичко, което помни, са двете големи и болезнени инжекции всяка година“, разказва Иван Кондратиев.\r\nВ продължение на десетилетия истинската цел на фабриката останала тайна. Пълно разкритие на това, какво се е произвеждало наистина там едва ли ще бъде направено някога. Малкото, което се знае е, че там се е извличал уран и торий от руди. Тоновете радиоактивни отпадъци от този процес са били изхвърляни край фабриката.\r\nНо тази фабрика не била единствената, не само в Русия, но и в света, която изхвърляла отпадъците си толкова безразсъдно. Само в бившия Съветски съюз има стотици такива места. Ала това, което прави наследството на тази фабрика притеснително са хилядите хора, които живеят в района.\r\nПрез 1999 година „Радон“, руската агенция, която се занимава с радиоактивни отпадъци, прави изследване на района. Те разкриват 40 замърсени зони, а властите веднага предприемат действия за да обезопасят зоната. Но въпреки това не успяват. Според бившият шеф на „Радон“ Александър Баринов, премахване на цялата замърсена почва е невъзможно. Вместо това, инженерите засипвали с нова почва всяка година, за да държат замърсяването заровено. Според Шерил Рофър, американски учен и ядрен експерт, строежът на магистралата „не е добра идея“.\r\n„Строителните работи могат да освободят материалите по различен начин. Така стоят нещата с подобни райони – те винаги има с какво да ни изненадат“, казва тя пред The Independent.\r\nНо въпреки натиска от експертите, Москва няма намерение да спре проекта за магистралата.  Според документ от 2013 година ръководството на бившия завод за полиметали е отказало пътят да минава от там. Съгласява се 4 години по-късно, след като получава обаждане от кметството на Москва.\r\nСпоред общинският съветник Павел Тарасов, властите се опитват да прикрият проблема.\r\n„Те знаят за радиацията, но единственото, което ги интересува, е техният мултимилионен проект. Те не могат да го прокарат легално, затова лъжат“, казва той.  Но властите в Москва отричат да си боравят с измама и са категорични, че продължават да следят района.", "date": "2019.10.28", "title": "Магистрала над радиокативна поле? Властите в Москва не виждат проблем "}
{"url": "https://www.dnes.bg/index/2019/10/28/30-g-sled-padaneto-na-berlinskata-stena-stenite-se-zavryshtat.427704", "text": "Падането на Берлинската стена на 9 ноември 1989 г., когато хиляди ликуващи източногерманци гледаха с радост и присмех изкормената бетонна грамада, изглеждаше знак, че идва \"краят на историята\", че се задава свят без граници.\n\r\nТрийсет години по-късно обаче на планетата израстват все нови крепостни зидове и огради, тъй като страхове, свързани с глобализацията, внушават стремеж към повече сигурност и самоизолация, смятат ред аналитици.\n\r\n\"Ако хората, сложили край на студената война, погледнат днешните събития, ще видят парадигмата изцяло сменена\", коментира Елизабет Вале, изследовател от Университета на Квебек в Монреал, световноизвестен експерт по граничните стени.\r\n\n                \n                \n                \r\nСто и шейсеткилометровата линия на Берлинската стена наистина се е превърнала вече в място за разходки в пасторална атмосфера, обикнато от велосипедисти и тичащи за здрав, пише Франс прес.\n\r\nДругаде обаче нещата не стоят така - в момента \"сме сигурни, че има стени с обща дължина буквално колкото обиколката на Земята, сиреч 40 000 км\", казва тя. Показател, силно нараснал от 20 години насам. Става дума за \"71 стени\", определени като структури, вкопани в земята и представляващи непреодолими препятствия.\n\r\nПовечето се намират на азиатския континент - около Индия, в Китай, Корея и Близкия изток. Други са разположени по-специално в Централна Европа - Унгария и България, също и в САЩ, като прегради за мигранти.\n\r\nСъщевременно анкетите издават и тенденция към ерозия на демократичните системи в света.\n\r\nПреди 30 години дойде краят на желязната завеса в Европа и \"хората с радост видяха, че може да бъдат заличени граници, смятани за вечни, а днес навлязохме пак в епоха, когато се градят стени, създаващи страхове и разделение\", констатира със съжаление Ник Бъкстън от Транснационалния институт - изследователски център, публикувал преди година доклад по този въпрос.\r\nКак да си обясним завръщането на бариерите?\r\n\n\r\n\"В началото на 2000-те работната хипотеза бе, че причината са атентатите от 11 септември 2001 г. в САЩ\" - с оглед джихадистката заплаха, обяснява Елизабет Вале.\n\r\nДнес това са по-скоро последици от глобализацията. Стремежът сред част от обществата към възвръщане на националния суверенитет в един свят, изложен сякаш на всякакви ветрове.\n\r\nГраниците \"никога не са изчезвали, освен на картите в нашето съзнание на европейски пътешественици\", забелязва френският географ и бивш посланик Мишел Фуше в своя труд \"Завръщането на границите\".\n\r\n\"Да премахнеш границите ще означава да изличиш държавите; един свят без граници е свят на варвари\", смята той. Дори германският пастор Йоахим Гаук, участвал в революцията от 1989 г. в ГДР, а после станал държавен глава на обединена Германия, днес настоява правителствата да налагат \"в някаква форма ограничения\", за да \"уталожат страховете сред населението\".\n\r\n\"Глобализацията породи две движения - движение към отваряне и движение към затваряне\", додава Елизабет Вале, несклонна да хвали \"глобалистите\", пледиращи за абсолютна свобода на движение.\n\r\n\n\r\n\"Една от грешките бе постулатът, че границите и суверенитетът ще изчезнат - а всъщност не е така\", казва тя.\n\r\n\"Това веднага доведе до заразителен ефект на база популизъм\" - било то в САЩ със \"стената\" на президента Доналд Тръмп срещу Мексико или с морската, каквато би желал да види в Средиземно море водачът на италианската крайна десница Матео Салвини, добавя изследователката.\n\r\nBrexit също се вписва в тази тенденция.\n\r\nЗащото - резюмира германският политолог Волфганг Меркел - същинската \"стена\" днес е най-вече онази между гражданите \"космополити\", печелещи от глобализацията, и онези, привързани към своята общност, които се страхуват или са ощетени от глобализацията.\n\r\nТова развитие обаче тревожи някои германци, живели в комунистическата ГДР като Карстен Брензинг.\n\r\nПрез 1989 г., преди падането на Стената, 21-годишният тогава младеж успява да мине отвъд Желязната завеса с риск за живота си. \"Ние сме последното поколение (германци), израснало в една диктатура, ние сме свидетели на Историята\" и \"е наистина ужасно, че хората пак отправят повик за затваряне на границите\", казва той.\r\n \r\n/БТА/\r\n ", "date": "2019.10.28", "title": "30 г. след падането на Берлинската стена: Стените се завръщат"}
{"url": "https://www.dnes.bg/mestni-izbori-19/2019/10/28/sled-izborite-ima-izvestna-eroziia-v-segashnata-vlast.427650", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Къде ще има балотаж, обяснява за \"България сутрин\" политологът от Агенция \"Галъп интернешънъл\" Първан Симеонов.\r\nПотвърждават се балотажи в София, Пловдив, Русе, Благоевград, Плевен и други градове.\r\n\"В голяма част от страната ще има балотажи. Това е една от  новините на тези избори. Това е нормално. Има известна ерозия на образа на сегашното управление. Ще им се наложи да идат на балотаж, но на ГЕРБ няма да им е трудно. Обикновено има по няколко дясно център кандидати, които при балотаж преливат към ГЕРБ и оставят БСП сами. Струва ми се, че повечето кандидати в Пловдив си знаеха, че Славчо Атанасов ще е на балотаж\" , обясни Симеонов. \n\nПо думите му в общи линии всичко било в рамките на очакваното, но може би ще се наложи анализ. \"Има търсене за гротеска в рамките на изборите, има търсене за ново. Борис Бонев е това. Протестно поведение. Избирателят вече не е същият\", посочи той за Bulgaria ON AIR.\r\n                    \n                    \n                \n                \n                \n                ВМРО на евроизборите вдигнали летвата, но сега се представили според очакваното, стана ясно още от думите му. Той допълни, че в патриотичното пространство вредно влияние имат скандалите. \n\r\n\"Вторият тур е ново състезание, нова сметка. Има седмица да се развие нов сюжет навсякъде. Хубавото е, че медиите възприеха да работят със социологически агенции\", коментира той и допълни, че хората на балотажа може да гласуват и с наказателно, протестни съображения.  \"Вторият тур има още по-голям заряд\", заключи Първан Симеонов.", "date": "2019.10.28", "title": "След изборите: Има известна ерозия в сегашната власт"}
{"url": "https://www.dnes.bg/snimka-na-denia/2019/10/28/i-utre-shte-e-toplo-vse-pak-gradusite-padat-do-23.427683", "text": "През нощта ще преобладава ясно време. На отделни места, главно по поречието на Дунав и в Горнотракийската низина ще се образува мъгла. Ще е почти тихо, с минимални температури предимно между 2 и 7 градуса.\r\nУтре ще е предимно слънчево. Ще има временни увеличения на облачността - предимно висока. Максималните температури ще са между 18 и 23 градуса. През нощта срещу сряда облачността в Северна България ще се увеличи, но ще се задържи почти без валеж, предаде БТА.\r\nАтмосферното налягане ще е малко по-ниско от средното за месеца, пише БТА. Сутринта на места по Черноморието ще има мъгла или ниска облачност. През деня облачността ще е разкъсана, често намаляваща до слънчево. Вятърът ще е съвсем слаб, предимно от изток. Максимални температури на въздуха 18-20 градуса. Температурата на морската вода е около 19 градуса. Вълнението на морето ще е 1-2 бала.\r\n                \n                \n                Над планините ще е предимно слънчево. Ще духа слаб до умерен западен вятър. Максимална температура на височина 1200 метра ще е около 17 градуса, на 2000 метра - около 10 градуса.\r\nВ сряда ще преобладава облачно време, на места, главно в Северна и Източна България с превалявания от дъжд. Вятърът ще се ориентира от изток-североизток и ще бъде умерен. Температурите ще се понижават, като в североизточните райони максималните ще останат под 10 градуса, в останалата част от страната ще бъдат между 12 и 17 градуса, на отделни места в Южна България и до 20 градуса.\r\nВ четвъртък вече навсякъде дневните температури ще са предимно между 7 и 12 градуса. На повече места из цялата страна ще има превалявания, в планините над около 1500 м ще вали сняг\r\n ", "date": "2019.10.28", "title": "И утре ще е топло: Все пак градусите падат до 23"}
{"url": "https://www.dnes.bg/stranata/2019/10/28/ne-sa-turisti-pastiri-ili-brakonieri-podpalili-rila.427700", "text": "Големият пожар в Рила най-вероятно е причинен от човешка небрежност от пастири или ловци, които са бракониерствали в района. Това допусна директорът на Югозападното държавно предприятия инженер Дамян Дамянов пред \"\". \n\n Малко вероятно е причинителите да са туристи, тъй като туристическата пътека минава доста далече от огнището.\r\n\r\nПламъците, тръгнали вчера около 9 часа сутринта, вече са обхванали около 500 декара.\r\n\r\nДнес гасенето продължава с участието на около 170 пожарникари, горски служители, служители на националните паркове \"Рила\" и \"Пирин\".\r\n\r\nДва военни хеликоптера обливат мястото, като очакванията са в края на деня пожарът да бъде локализиран\r\n\r\n\r\n\r\n\r\n\r\n\r\n\r\n\r\n\r\n\r\n ", "date": "2019.10.28", "title": "Не са туристи: Пастири или бракониери подпалили Рила"}
{"url": "https://www.dnes.bg/notifikacii/2019/10/28/shofioryt-na-kamiona-kovcheg-se-iavi-pred-britanski-syd.427718", "text": "Шофьорът на камиона, в който бяха открити 39 тела, се яви пред британски съд по видеовръзка по обвинения в убийство и трафик на хора, предаде Ройтерс.\r\n\r\n25-годишният Морис Робинсън бе изправен пред съд в английския град Челмсфорд, графство Есекс.\n\n\r\nТой не поиска освобождаване под гаранция и ще остане в ареста до 25 ноември, когато делото ще продължи в лондонския централен наказателен съд \"Олд Бейли\".\r\n\r\nБританският премиер Борис Джонсън се подписа в книгата за съболезнования за 39-те жертви, чиито тела бяха намерени в хладилния камион на 23 октомври, пише Ройтерс.\r\nПървоначално британската полиция смяташе, че тези незаконни имигранти са китайци, но впоследствие се оказа, че много от тях са виетнамци. Полицията посочи, че повечето жертви не са носели документи за самоличност и идентификацията се извършва с пръстови отпечатъци, зъбен статус и ДНК, както и със снимки от приятели и роднини.\r\n\r\n ", "date": "2019.10.28", "title": "Шофьорът на камиона-ковчег се яви пред британски съд"}
{"url": "https://www.dnes.bg/index/2019/10/28/intrigata-v-haskovo-se-razplete-kmet-e-dechev-ot-gerb.427733", "text": "Кандидатът за кмет на Хасково от ГЕРБ Станислав Дечев е избран на първи тур.\r\nТова показват окончателните резултати след обработката на протоколите от всичките 151 изборни секции, съобщиха от ОИК. Дечев събира 18 838 гласа, което е 51,75 процента от вота на имащите право на глас.\r\nВтори остава претендентът на БСП за България Коста Стоев с 16,90 процента, или 6 153 гласа.\r\nЗа кметския пост се състезаваха десет кандидати.\r\nТака в Хасковска област на първи тур вече има избрани 10 от 11 кмета на общини. Балотаж ще има единствено в Тополовград, където кандидатът на \"Възраждане\" Божин Божинов е първи с 49,23 процента, следван от Васил Сяров от ГЕРБ с 29,39 процента. От избраните кметове 7 са излъчени от ГЕРБ, а 3 - от ДПС. (БТА)", "date": "2019.10.28", "title": "Интригата в Хасково се разплете, кмет е Дечев от ГЕРБ"}
{"url": "https://www.dnes.bg/akoshtete-vqrvaite/2019/10/28/kakvo-vi-ochakva-v-liubovta-tazi-sedmica.427673", "text": "\r\nЩе сте по-критични от обикновено и по-безкомпромисни. Ако искате да прощават вашите грешки, ще се наложи и вие да прощавате чуждите. Проявете сдържаност, за да не разклатите основите на връзката си до степен на разрушаване. В случай, че все пак допуснете отношенията да се нажежат ще имате възможност да оправите нещата след четвъртък.\r\n \r\n\r\n \r\nБез съществени причини през тази седмица изведнъж може да започнете да се съмнявате в чувствата на половинката си. Да ви се иска той/тя да е по-настоятелен/а и непрекъснато да ви обгражда с внимание. Фактът, че това не се случва ще ви ядоса и на моменти ще ви е трудно да сдържите емоциите си. Общувайте с повече хора. Разнообразието ще ви зареди с добро настроение и ще ви спести куп неприятни (а и ненужни) разговори с любимия човек.\r\n \r\n\r\n \r\nСледвайки въображението си през тази седмица може да решите, че е крайно време да изненадате приятел/ката си и да промените поведението си неузнаваемо. Да закъснявате за срещи, да не връщате пропуснати обаждания, да се правите, че не сте забелязали сърдитите емотки в чата. Не прекалявайте с експериментите, защото докато се правите на липсващи и недосегаеми той/тя набързо ще намери утешение в нечия чужда прегръдка.\r\n\r\n", "date": "2019.10.28", "title": "Какво ви очаква в любовта тази седмица?"}
{"url": "https://www.dnes.bg/index/2019/10/28/natisk-vyrhu-turciia-da-se-spravi-s-rezkiia-ryst-na-ubiistva-na-jeni.427709", "text": "Съпругът на Емине Дириджан стреля по нея през януари и бе освободен от затвора в очакване на обжалване през май, оставяйки я да се страхува, че ще бъде отново нападната, което подчертава уязвимостта на жените по отношение на насилствени атаки и убийства в Турция.\n\r\nМиналата година мъже са убили 440 жени в Турция, сочат неофициални данни, което е над двойно повече от 2012 г., когато Анкара прие закон за предотвратяване на насилието срещу жени - увеличение, което някои женски организации обясняват с провала да се приложи законът.\n\r\nТурция няма официална статистика за убийствата на жени. Данни на Световната здравна организация сочат, че 38 процента от жените в Турция са подложени на насилие от партньор по време на живота си, сравнено с 25 процента в Европа.\n                \n                \n                \r\nЕдно убийство на жена през август, заснето на видео, предизвика национален протест на жени. То засили натиска върху Анкара да действа и накара президента Ердоган да каже, че ще одобри всяко парламентарно решение за връщане на смъртното наказание в Турция.\n\r\nЕмине Булут, на 38 години, бе наръгана с нож от бившия си съпруг пред очите на дъщеря си. Турски съд го осъди на доживотен затвор миналия понеделник.\n\r\n\"Ние имаме едно и също име, но не оставям съдбата ни да бъде една и съща\", казва 43-годишната Дириджан в емоционално интервю, седейки с майка си в дома, в който съпругът й стреля по нея през януари, след като тя поиска развод.\n\r\nСъдът осъди съпруга й на девет години затвор по няколко обвинения, включително за предумишлено нараняване, като отхвърли обвинението, че се е опитал да я убие. След това той бе освободен в очакване на обжалване.\n\r\nДириждан, служителка в клиника за разкрасяване, бе простреляна в крака и трябваше да напусне работа. Тя казва, че се страхува да напусне дома си от страх да не бъде нападната. Дириджан чака бракоразводно дело този месец.\n\r\n\"Не искам да бъда намерена някъде убита или да бъда залята с киселина\", казва тя и добавя, че не получава лична охрана. \"Това, което е важно за мен, е държавата да ме защитава, докато съм жива\", казва тя.\n\r\nТурция ратифицира през 2011 г. Истанбулската конвенция на Съвета на Европа, която дава приоритет на равенството между половете. През 2012 г. тя прие и законодателство в защита на жените. Женски организации казват обаче, че властите не изпълняват задълженията си, предвидени в конвенцията.\n\r\nПричината за увеличаването на насилието е, че съдебните власти и полицията не използват механизмите, които имат на разположение, заяви в интервю за Ройтерс Джанан Гюлю, ръководителка на Турската федерация на женските асоциации.\n\r\nИзвършителите смятат, че могат да си издействат намалени присъди чрез добро поведение и представяйки се за жертви, каза тя. Министерството на труда, социалните грижи и семейството в Турция не отговори на въпроси на Ройтерс, свързани с насилието срещу жени. Министърът на правосъдието Абдулхамит Гюл обеща след убийството на Булут, че правителството е направило каквото е необходимо, за да изкорени насилието.\n\r\nАко това ще спаси дори само един човек, ако попречи само за това едно дете, една жена да умре или да бъде насилена, ние ще променим не само един закон, но дори конституцията, каза той пред репортери миналия месец.\n\r\nПравителството предприе мерки като проследяване на лица, за които се знае, че прибягват към насилие. През 2018 г. то създаде апликация за смартфон, чрез която жените могат да сигнализират в полицията. Качванията на апликацията достигнаха 320 000 след убийството на Емине Булут в сравнение със 70 000 преди убийството, съобщи заместник-началник на полицията в интервю миналия месец.\n\r\nОрган на Съвета на Европа, който наблюдава изпълнението на конвенцията, призова в доклад миналата година Турция да премахне практики, които са дискриминационни спрямо жените, отбелязвайки, че основната причина за насилието е неравенството между половете.\n\r\nФидан Атаселим, генерален секретар на платформа, създадена, за да спре убийствата на жени, заяви, че насилието отразява и неспособността на някои мъже да приемат по-големите възможности, на които се радват турските жени заради социалните промени.\n\r\n\"Когато чуете обясненията, жените са били убити, защото са искали да взимат решения за собствения си живот - да се разведат, да работят, да обличат каквото харесват\", казва тя.\n\r\nНейната група събира неофициални данни за броя на турските жени, убити от мъже, достигнал 440 миналата година от 210 преди. Броят на убитите само през септември е 53, сочат данните.\n\r\nМнозина в консервативните и ислямистките среди в Турция са враждебни към Истанбулската конвенция и казват, че равенството между половете подкопава семейната институция.\n\r\nИзвестният ислямистки писател Абдурахмен Дилипак каза, че законодателството, проектирано да защитава жените като например чрез ограничителни заповеди /за насилниците/, всъщност увеличава разводите и насилието.\n\r\n\"Сред нас се разхожда дявол с ангелско лице, който създава конфликт, а не мир в семейството\", каза той в интервю в дома си в азиатската част на Истанбул.\n\r\n\"Семейството рухва. С международната спогодба /Истанбулската конвенция/ се създава капан срещу жени, мъже, деца, семейство\", допълва Дилипак.\n\r\nМакар по-голямата част от насилието да е в рамките на семейството и голяма част от него да е свързана с процедури по развод, женски организации казват, че има и много други случаи, когато жените стават жертви на насилие само заради техния пол в силно патриархалното общество.\n\r\nМайката на Ачеля Шенгюл Фатма бе бита от колега пред дома им през март и умря в ръцете на дъщеря си. Жени носеха ковчега й и организираха шествие в знак на протест. Шенгюл казва, че тази подкрепа й е помогнала да се справи. \"Това, че жени ми казват, че стоят зад мен, ми дава повече сила. Чувствам, че не съм сама. Чувствам, че те са до мен\", казва тя.\r\n \r\n/БТА/\r\n ", "date": "2019.10.28", "title": "Натиск върху Турция: Да се справи с резкия ръст на убийства на жени"}
{"url": "https://www.dnes.bg/eu/2019/10/28/v-polsha-zadyrjaha-zapodozrian-za-shpionaj-v-polza-na-rusiia.427725", "text": "Агенцията за вътрешна сигурност на Полша е задържала мъж, заподозрян за шпионаж в полза на Русия, съобщи днес полското радио, позовавайки се на говорителя на ресорния министър, координиращ работата на полските спецслужби, Станислав Жарин, предаде ТАСС.\n\r\n\"В хода на работата на Агенцията за вътрешна сигурност бе задържан мъж, на когото са повдигнати обвинения. След това са извършени обиски, които послужиха за основание за две допълнителни обвинения - за незаконно притежание на оръжие и боеприпаси, и използване на фалшиви документи\", се казва в изявлението на говорителя.\n\r\nКанцеларията на главния прокурор на Полша е повдигнала обвинения срещу мъжа, назован само като Пьотър С., включващи работа за чуждо разузнаване и незаконно притежание на оръжие, съобщи ДПА, цитирана от БТА.\n                    \n                    \n                \n                \n                \n                \r\nМъжът, който е полски гражданин, бе задържан в петък от полските спецслужби. Извършени са също обиски на жилища на хора, които са били в контакт със заподозрения, където са намерени още едно огнестрелно оръжие и боеприпаси.\n\r\nСпоред говорителя на министъра следователите вече разполагат с доказателства за сътрудничество на заподозрения с руското разузнаване.\n\r\nПрокуратурата е постановила той да остане в ареста за срок от три месеца.\r\n ", "date": "2019.10.28", "title": "В Полша задържаха заподозрян за шпионаж в полза на Русия"}
{"url": "https://www.dnes.bg/art/2019/10/28/nai-dobrite-kotki-na-disni.427719", "text": "Трудно е да се определи едно нещо, което \"Дисни\" прави добре. Ако обаче трябва да се избира, това са анимациите. А кои са най-добрите рисувани котки на компанията? Отговор на този въпрос дава класация, съставена от Скрийн рант навреме за Световния ден на анимацията.\r\n\"Дисни\" на практика поставя летвата за анимационни филми с първата си рисувана продукция - \"Снежанка и седемте джуджета\" (1937). Оттам нататък компанията продължава да претворява стари истории и приказки в любими филми за всички възрасти. Въпреки че всеобщи любимки са принцесите на \"Дисни\", фигуриращи в много от продукциите, забавните животински персонажи заемат близкото второ място.\r\n                    \n                    \n                \n                \n                \n                В Топ 10 на Скрийн рант за най-добрите котки на \"Дисни\" попадат Оливър (\"Оливър и приятели\"), Митънс (\"Гръм\"), Луцифер (\"Пепеляшка\"), Тигър (\"Мечо Пух\"), Томас О'Мали (\"Аристокотките\"), Фигаро (\"Пинокио\"), Багира (\"Книга за джунглата\"), Чеширският котарак (\"Алиса в страната на чудесата\"), Раджа (\"Аладин\") и Нала (\"Цар Лъв\").", "date": "2019.10.28", "title": "Най-добрите котки на \"Дисни\""}
{"url": "https://www.dnes.bg/index/2019/10/28/protokolite-napolovina-fandykova-vodi-na-manolova-s-18-hil-glasa.427737", "text": "Кандидатът на ГЕРБ Йорданка Фандъкова печели 36.48% подкрепа на първи тур на местните избори или 73 717 гласа, а за независимата Мая Манолова, подкрепена от БСП, своя вот са дали 27.54% или 55 652 софиянци, според данни към 15:40 при обработени 47.99% СИК протоколи в OИК. Двете отиват на балотаж следващата неделя.\r\nЕдинствените столични райони, за които няма да има балотаж, са Банкя и Нови Искър. Там кандидатите на ГЕРБ печелят още на първи тур. Кметовете на останалите 22 района ще станат ясни следващата неделя. Такава е информацията при над 50% обработени протоколи от Общинската избирателна комисия в София.\r\nИзбирателната активност на местните избори, произведени в неделя, е близо 51 на сто, при обработени 90,93 процента от протоколите, съобщи пред журналисти днес Александър Андреев, член и говорител на ЦИК. Вече са сканирани 84,69 процента от протоколите на СИК и са качени на страницата на ЦИК, предаде БТА.\r\n                \n                \n                Избирателната активност може да се промени малко, след пълното въвеждане на протоколите на СИК. На миналите местни избори през 2015 г. тя е била 53,60 на сто.\r\nВ ЦИК вече са пристигнали 87 от общо 265 ОИК, за да предадат изборните си книжа.\r\nОчакваме ЦИК да съобщи резултатите от първия тур в законовия 48-часов срок - най-вероятно утре, 29 октомври, следобед, съобщи Андреев.\r\nВ изборния ден в ЦИК са постъпили 257 жалби и сигнали, най-вече за нарушения на изборния процес, за нерегламентирана агитация или разпространяване на данни от социологически проучвания, като четири от сигналите са за купуване на гласове.\r\nВ ЦИК вчера са постъпили пет искания за сваляне на имунитет на кандидати за общински съветници и за кметове. Така дадените вече от ЦИК разрешения за сваляне на имунитета стават 12, съобщи още Александър Андреев.\r\nИзборният процес протече нормално, без съществени нарушения. Организацията, създадена от ОИК, беше на много по-добро и по-високо ниво, включително и тази в София, от изборите през 2015 г., каза той.\r\nАнализ на протоколите показа, че до този момент недействителните гласове са около 4 процента, а позицията \"Не подкрепям никого\" са отбелязали около 3 процента от избирателите.", "date": "2019.10.28", "title": "Протоколите наполовина, Фандъкова води на Манолова с 18 хил. гласа"}
{"url": "https://www.dnes.bg/notifikacii/2019/10/28/zashto-horata-zapochnaha-da-sybirat-pari-pod-diusheka.427684", "text": "Финансовият сектор в наши дни се нуждае от голяма доза доверие, а неговото дигитално бъдеще ще изисква още повече. Ако електронните разплащания заменят парите в брой, хората ще трябва да повярват, че битовете информация, които се разменят между телефони, карти, терминали и блокчейн в крайна сметка имат реална стойност, пише в коментар за Bloomberg Леонид Бершидски.\n\n\n\r\nАко се съди по предпочитанията на хората към физическото боравене с пари, вероятно това обаче няма да се случи. На пръв поглед, парите в брой са напът да изчезнат. Швеция почти е елиминирала употребата им за разплащания. В САЩ, родината на всемогъщия долар, почти една трета от населението може в продължение на цяла седмица да не използва и една единствена банкнота. Бизнесът експериментира с безкасови плащания, като се надява да ускори трансакциите, да се бори с кражбите и да създаде по-безопасна среда за служителите си.\r\n                \n                \n                \n\r\nВсъщност, притежаването на пари в брой преживява нов възход. Хората в някои от най-развитите държави по света, като например еврозоната, Япония и САЩ държат все по-голямо количество пари в брой. В САЩ например, парите в обръщение са били 1.76 трилиона долара в края на месец септември. Това е около 8.2% от БВП на страната, сравнено с 5.6% спрямо времето преди финансовата криза от 2008 г., като това е и близо до най-високото ниво в последните 36 години.\n\r\nАко хората имат нужда от по-малко пари в брой, за да се разплащат, защо тогава биха държали толкова много в наличност? Отговорът е, че както изглежда, те разчитат на физическите пари като начин за запазване на стойност. Предпочитани са банкнотите с голяма стойност като 100 долара, които са най-удобни за заделяне на големи суми. Делът на тези банкноти в обращение достига 80% през 2018 г. в сравнение с 73% преди десетилетие.\n\r\nТази ситуация в развитите страни остро контрастира с развиващи се икономики като Китай, Индия и Русия, където обемът на парите в брой намалява като процент от БВП.\n\r\nЗащо хората в богатите страни трупат пари в брой? Без съмнение, това има връзка с усилията на централните банки да държат лихвите ниски. Когато приходът от сигурни инвестиции като банкови депозити или държавни облигации е много или малко равен на нула, хората не губят, ако държат парите си в брой. Това илюстрира и защо централните банки не могат да понижат лихвите твърде много – вместо да харчат или да гледат как спестяванията им се стопяват всеки месец, докато стоят в банката, хората просто ги теглят и ги складират „под дюшека“.\n\r\nГолемият интерес към парите в брой разбира се, не може да бъде обяснен само с лихвите. Престъпниците отдавна ги предпочитат като начин за анонимни и непроследими плащания, но едва ли това е обяснението за ръста в търсенето на парите в брой в последните десет години. Точно обратното – криптовалутите дадоха на престъпниците още по-добра алтернатива.\n\r\nСпоред скорошно проучване на икономисти от Азия по-старите поколения имат афинитет към парите в брой. И когато техният дял от населението нараства, особено в развитите страни,  то и парите в брой в населението растат.\n\r\nОще икономически анализи четете в ", "date": "2019.10.28", "title": "Защо хората започнаха да събират пари \"под дюшека\"?"}
{"url": "https://www.dnes.bg/index/2019/10/28/500-glasa-ne-stignaha-na-portnih-na-pyrvi-tur-za-varna.427739", "text": "Иван Портних от ГЕРБ и Костадин Костадинов от ПП \"Възраждане\" ще се явят на балотаж в община Варна при 100% обработени протоколи.\r\nПриблизително около 500 гласа не са достигнали на досегашния кмет Портних да спечели изборите в първия тур. В негова подкрепа са гласували 49754, или близо 49.3% от избирателите. Така той отива на балотаж със събралия 14 432 гласа, или 14.3%, Костадин Костадинов. Това обяви председателят на Общинската избирателна комисия (ОИК) Велин Жеков по време на пресконференция, предаде Радио \"Фокус\" - Варна.\r\nОкончателните данни сочат, че трети остава кандидатът на \"БСП за България\" Анелия Клисарова, която е подкрепена от 14156 души, или 14.1% от гласувалите.\r\n                \n                \n                В четири от петте районни администрации във Варна също ще има балотаж. Единственият избран на първи тур е кметът на район \"Владислав Варненчик\" Николай Костадинов от ГЕРБ.\r\nИзбори на 3 ноември ще има и в селата Тополи и Звездица. По думите на Велин Жеков, още днес ОИК трябва да одобри вариантите на бюлетините за балотажа.", "date": "2019.10.28", "title": "500 гласа не стигнаха на Портних на първи тур за Варна"}
{"url": "https://www.dnes.bg/mestni-izbori-19/2019/10/28/oshte-na-pyrvi-tur-bansko-si-izbra-nov-kmet-ivan-kadev.427707", "text": "Една от изборните изненади в област Благоевград е община Банско, която е с нов кмет - Иван Кадев. Той беше независим кандидат, подкрепен от БСП и \"Воля“.\r\nПо данни на Централната избирателна комисия при 100% обработени протоколи Кадиев печели още на първи тур с 51,71%. ГЕРБ и Георги Икономов са втори с 39,02%. Икономов управлява курортния град в продължение на два мандата. За него са гласували 3328 гласоподаватели.\r\nТрети е Георги Думанов от местна коалиция ВМРО - КП Алтернатива на гражданите със 7,08%.\r\nПо отношение състава на Общински съвет – Банско, резултатите показват, че ГЕРБ ще бъде първа политическа сила с 36.37%. Втори са НДСВ с 28.10%, трети са \"Воля\" - 13,73%, четвърти - БСП за България с 10.26% .\r\n                    \n                    \n                \n                \n                \n                Иван Кадев има инженерно образование. Бил е учител и директор на училище, а от 1993 до 2013 г. е работил в МВР, бивш директор е на ДАНС-Благоевград, бил е и началник на РПУ в Банско. През 2013 г. се пенсионира от системата.\r\nДо  февруари тази година бе в екипа на Георги Икономов като секретар на  общината, но бе освободен от длъжност.\r\n ", "date": "2019.10.28", "title": "Още на първи тур: Банско си избра нов кмет - Иван Кадев"}
{"url": "https://www.dnes.bg/mish-mash/2019/10/28/dizainerkata-na-elizabet-ii-razkriva-zadkulisni-taini.427731", "text": "Дълги години Анджела Кели е не само дизайнер на кралица Елизабет II, но и близка приятелка. В своята книга „От другата страна на монетата: Кралицата, дизайнерът и гардеробът“ тя разкрива няколко задкулисни детайли относно работата й с монарха. За разлика от всички останали книги и биографии за кралското семейство, тази е одобрена от самата кралица. Още в самото й начало пише: „Кралицата лично даде своята благословия на Анджела за да сподели тяхната връзка със света.“  Ето пет неща, които Кели разкрива за Елизабет II.\r\nКралицата наистина наема хора, които да разтъпкват обувките й вместо нея. Понякога, този човек бил самата Анджела.  „Тя има много малко време за себе си, а след като носим един и същи номер, ми се струва логично“, пише Кели.\r\n                    \n                    \n                \n                \n                \n                Спомняте ли си появата на Кралицата рамо до рамо с Даниъл Крейг в началото на откриването на Олимпийските игри през 2012 година в Лондон? Анджела разкрива, че Елизабет II мислила едва пет минути преди да приеме предложението.\r\n„Кралицата беше възхитена от идеята и се съгласи почти веднага. Попитах я дали иска да има реплики, а тя ми отговори: „Разбира се, че трябва да кажа нещо. Все пак той идва да ме спасява.“ После я попитах дали иска да каже „Добър вечер, Джеймс“ или „Добър вечер, господин Бонд“. Познавайки филмите за Джеймс Бонд, тя избра уважителното обръщение.  Само след минути вече съобщавах добрите новини на Дани Бойл, а той щеше да падне от стола си, когато му казах, че единственото изискване на Кралицата е да каже тази реплика: „Добър вечер, господин Бонд“, пише Кели.\r\nВсяка година хиляди чакат да видят появата на кралицата на Royal Ascot. Анджела разкрива, че хората не залагат само кой кон ще победи, а и на това с какъв цвят шапка ще се появи Кралицата. Когато Кели разбрала, че има такъв залог, тя се договорила с букмейкърите да сложат краен срок за залагания и започнала да слага шапки из двореца като примамка, за да не се разбере какъв ще е истинският цвят на шапката.\r\nАнджела опровергава и факта, че Елизабет II е загърбила протокола, когато е прегърнала Мишел Обама през 2009 година. „Всъщност беше естествен инстинкт. Тя искаше да покаже уважение към още една велика жена. Няма протокол, който трябва да се спазва“, пише тя.\r\nКели разкрива и още една тайна – дрехата, използвана за кръщенето на Джеймс била боядисана в йоркширски чай за да може да е възможно най-доброто копие на оригиналната дреха.\r\n ", "date": "2019.10.28", "title": "Дизайнерката на Елизабет II разкрива задкулисни тайни "}
{"url": "https://www.dnes.bg/temida/2019/10/28/ruskiiat-diplomat-shpionin-veche-ne-bil-u-nas.427740", "text": "Руският дипломат, заподозрян в шпионаж, вече не е на територията на България, по информация на МВнР.\r\nВ петък МВнР беше сезирано от прокуратурата на България относно действията на руски дипломат, съобщиха от външното министерство.\r\nОт страна на ДАНС е била получена допълнителна информация по случая. \nПри тази ситуация същия ден е проведена среща с руския посланик, на която са били обсъдени въпроси от двустранен интерес, включително и този. Срещата преминала в конструктивна атмосфера.\r\nОт българска страна е било отправено искане руските институции да отзоват своя служител до края на деня днес (понеделник).\r\nДосъдебното производство е за за престъпление срещу републиката – за това, че от септември 2018 г. чуждият гражданин е събирал информация, представляваща държавна тайна, с цел да я издаде на чужда държава.\r\n\r\n\r\n\r\n\r\n ", "date": "2019.10.28", "title": "Руският дипломат-шпионин вече не бил у нас"}
{"url": "https://www.dnes.bg/mestni-izbori-19/2019/10/28/v-oblast-gabrovo-balotaji-v-triavna-sevlievo-i-drianovo.427680", "text": "В три от четирите общини на Габровска област - Трявна, Севлиево и Дряново, ще има избори за кметове на балотаж, показват резултатите от избирателните комисии.\n\r\nВ Трявна на 3 ноември за вота на съгражданите си ще се състезават Силвия Кръстева от партия \"ВМРО - Българско национално движение\", за която са гласували 26,83 на сто и Мария Пенева от ГЕРБ, спечелила 19,73 на сто избирателна подкрепа.\n\r\nВ Севлиево на балотаж отиват подкрепеният от партия ГЕРБ за трети мандат досегашен кмет Иван Иванов, спечелил 37,81 на сто и строителният предприемач Богомил Петков, излъчен като независим кандидат от инициативен комитет. За Петков са гласували 21,57 на сто.\n\r\nВ Дряново за вота на съгражданите си ще се състезават издигнатият от инициативен комитет досегашен кмет Мирослав Семов и кандидатът на местната левица Трифон Панчев. При вчерашния вот Семов е спечелил 46,05 на сто избирателна подкрепа, а резултатът на Панчев е или 38,39 %.\n                    \n                    \n                \n                \n                \n                \r\nВ Габрово досегашният кмет Таня Христова печели трети мандат на първи тур с изборен резултат от 58,63 на сто.\r\n ", "date": "2019.10.28", "title": "В област Габрово: Балотажи в Трявна, Севлиево и Дряново"}
{"url": "https://www.dnes.bg/mestni-izbori-19/2019/10/28/gerb-ovladia-izcialo-vlastta-v-dospat-kmetyt-i-vsichki-obshtinari.427667", "text": "ГЕРБ спечели местните избори в Доспат още на първи тур. \r\n\r\nНе само кметът, но и съставът на целия но Общински съвет е излъчен е най-голямата партия. \r\n\r\nЗа кмет на общината е избран Елин Радев. За него са гласували 86.78%  от избирателите, става ясно от сайта на ЦИК при 100% обработени протоколи.\r\n\r\n83.43% са гласувалите са дали вот за общинската листа на ГЕРБ, което означава, че в местния парламент влизат всичките 13 кандидати. \r\n\r\nВодач обаче е новоизбраният кмет, така че през следващите години Общинският съвет ще работи с 12 души.\r\n\r\nСпоред броя на гласувалите и отпадане на недействителните бюлетини ОИК изчислила, че за влизане в местния парламент са нужни 314 гласа.\r\n\r\nЗа ГЕРБ са гласували 3 404 избиратели. Втора сила е ДПС с 6.76 % с 276 гласа, които не стигат за съветник.\r\n\r\nТрета е БСП с 224 гласа.", "date": "2019.10.28", "title": "ГЕРБ овладя изцяло властта в Доспат - кметът и всички общинари "}
{"url": "https://www.dnes.bg/zvezdi/2019/10/28/nikoleta-lozanova-pak-napompa-biusta-si.427671", "text": " Николета Лозанова отново уголеми бюста си. За това се похвали самата тя чрез публикация в социалната мрежа Instagram. Плеймейтката постна секси снимка, на която позира по черен сутиен и показва огромните си гърди.\r\n\"Тунинг сезон 2020 г. Когато си под скалпела на най-добрия - д-р Николай Георгиев , не си на операция, а на елементарна разкрасителна процедура, с гарантирано отличен резултат!\", написа тя като коментар към фотоса.\r\n \r\nПочитателите веднага я поздравиха и похвалиха новата ѝ визия.\r\n\"Ти вече имаше перфектния бюст, а сега си още по-перфектна\", \"Фантастични извивки на това секси тяло\", \"Супер си! И с по- малко пак си беше супер\", пишат те.\r\n \r\nНякои отбелязаха, че Николета е била достатъчно надарена и не е било нужно да се подлага на тази процедура.\r\n\"Как се живее с толкова голям бюст. определено тежат?\", \"Преди бяхте по-добре, защото бяхте пропорционална!\", \"Защо? Имаше достатъчно голям бюст преди\", коментират някои от нейните последователи.\\\r\n \r\n", "date": "2019.10.28", "title": "Николета Лозанова пак напомпа бюста си"}
{"url": "https://www.dnes.bg/eu/2019/10/28/es-se-syglasi-na-nova-otsrochka-za-brexit.427690", "text": "Страните членки от ЕС се споразумяха за срока на ново отлагане на Brexit в понеделник до 31 януари 2020 г. Датата беше поискана на 19 октомври от британския премиер Борис Джонсън, след като сделката му с ЕС за условията за напускане не беше ратифицирана в срока, поставен от Камарата на общините.\n\r\nПредседателят на Европейския съвет Доналд Туск съобщи в Twitter, че решението ще бъде формализирано чрез писмена процедура, без да се налага европейските лидери да се събират извънредно в Брюксел, за да го приемат.\r\nТова е третото по ред отлагане, което Лондон иска, след като първоначалната дата на Brexit беше насрочена на 29 март 2019 г.\n\r\nОпределянето на нова дата за полунощ централноевропейско време на 31 януари срещу 1 февруари стана възможно, след като Франция оттегли искането си за кратка техническа отсрочка, колкото британският и Европейският парламент да приключат ратификацията на споразумението. Това е станало след телефонен разговор между британския премиер Джонсън и френския президент Еманюел Макрон в неделя.\n\n\n\r\n                    \n                    \n                \n                \n                \n                Днес посланиците към ЕС на 27-те останали държави постигнаха изисквания от закона консенсус. Излизането може да стане и на първо число на всеки месец преди това, ако условията за напускане бъдат ратифицирани по-рано.\n\r\nЛидерите приеха договорената между Еврокомисията и британското правителство нова сделка за раздялата на 17 октомври, променяйки реда за внос и износ на стоки между Ирландия и Северна Ирландия. Споразумението ще позволи преходен период от 14 месеца, който може да бъде удължен с 2 години, през който европейското законодателство ще продължи да действа в Обединеното кралство, с изключение на свободата на движение. Европейските граждани трябва да получат постоянен статут, за да могат да останат и работят в Кралството безсрочно.\n\r\nЗа да влезе споразумението в сила, то трябва да бъде ратифицирано от Европейския и от британския парламент преди 31 януари. Премиерът Борис Джонсън поиска миналата седмица предсрочни избори да се проведат в Обединеното кралство на 12 декември. Предстои парламентът да ги насрочи. ", "date": "2019.10.28", "title": "ЕС се съгласи на нова отсрочка за Brexit"}
{"url": "https://www.dnes.bg/mestni-izbori-19/2019/10/28/otlichnicite-na-gerb-todorov-nikolov-panov-kamenov.427691", "text": "Кметовете на Бургас, Стара Загора, Велико Търново, Враца и Габрово са големите отличници за ГЕРБ на първия тур, сочат почти финалните данни на ЦИК. Всъщност Димитър Николов, Живко Тодоров,  Даниел Панов и Таня Христова печелят почти толкова категорично в градовете си, колкото и преди 4 години.\n\r\nКметът на Бургас Димитър Николов спечели четвърти мандат начело на града, където управлява от ноември 2007 година. След като тогава спечели кметската борба срещу Валери Симеонов на втори тур, Николов е преизбиран вече три пъти още на първи тур. \n\n\nПри обработени 96.93% СИК протоколи в OИК от вчерашния вот той събира 65.86% от вота на своите съграждани. \n                    \n                    \n                \n                \n                \n                \r\nМалко по-категоричен от Димитър Николов този път е кметът на Стара Загора Живко Тодоров, който при обработени 100.00% СИК протоколи в OИК взима 68.63% от вота на заралии. Това ще бъде трети мандат за Тодоров, който вече за втори път е преизбиран за кмет още на първи тур с над 60% от гласовете.\n\r\nТретият голям отличник на управляващата партия на тези избори е кметът на Велико Търново Даниел Панов, който при обработени 100.00% СИК протоколи в OИК взима 60.55% от вота на търновци. Това ще бъде трети мандат за Панов, който също за втори път е преизбиран още на първи тур.\n\r\nНаред с познатите традиционни кметове за пример на ГЕРБ, градоначалникът на Враца Калин Каменов също намери място сред отличниците управляващата партия на тези избори. Той събра цели 72.82% от вота на своите съграждани и спечели категорично вота за града, като това ще бъде негов втори мандат. \n\r\nЕдна жена също намира място в този елитен клуб, съставен предимно от мъже. Таня Христова отново ще бъде кмет на Габрово, като събра 58.63% от вота на габровци. Това ще бъде трети мандат за Христова, която наследи на поста Томислав Дончев. Забележителното е, че тя досега винаги печели вота на габровци на първи тур.\n\r\nСред големите отличници на първи тур е и кметът на Монтана Златко Живков, който бе издигнат от Местна коалиция \"СДС (ГЕРБ, БНД, ВМРО-БНД и ЗНС)\". При обработени 100.00% СИК протоколи в OИК той взима внушителните 71.75% от гласовете и ще бъде кмет на Монтана за шести път. \n\r\nГЕРБ подкрепи и друг дългогодишен кмет – Петър Паунов в Кюстендил, който спечели четвърти мандат с 54.96% при обработени 100.00% СИК протоколи в OИК. Той бе издигнат от Местна коалиция, в която влязоха ГЕРБ, СДС, ВМРО-БНД, ДБГ, ЗНС, ПП ОБЕДИНЕНИ ЗЕМЕДЕЛЦИ.\n\r\nПо всяка вероятност ГЕРБ ще вземе и Хасково на първи тур, където кандидата на партията на премиера Борисов - Станислав Дечев, събира 51.27% от вота на хасковлии при обработени 81.79% СИК протоколи в OИК. \n\r\nОт категоричните победители на първи тур единствено Хасан Азис в Кърджали не е подкрепен от ГЕРБ. Кандидатът на ДПС събира 53,02% от вота при обработени 95.93% СИК протоколи в OИК.", "date": "2019.10.28", "title": "Отличниците на ГЕРБ: Тодоров, Николов, Панов, Каменов..."}
{"url": "https://www.dnes.bg/muzika/2019/10/28/stefan-vyldobrev-i-oz-s-goliam-koncert-v-ndk.427695", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 11 ноември предстои Големият концерт на Стефан Вълдобрев и \"Обичайните заподозрени\". Той ще се проведе в зала 1 на НДК от 20.00 ч. \n\r\n\"Приел съм каузата с музиката, която представяме на различни места всяка вечер, като възрожденска мисия\", каза Вълдобрев в студиото на \"България сутрин\".\n\r\n\"Даваме 100% от себе си и усещаме публиката като група приятели\", разказаха музикантите.\n\r\nОт бандата обещават страхотно шоу. Това ще е втори пореден концерт за Стефан Вълдобрев и бандата му на тази сцена след този от май 2018 г.\n\r\nСтефан Вълдобрев е един от най-обичаните и популярни наши актьори, композитор на филмова и театрална музика, автор на песни и изпълнител.\r\n                    \n                    \n                \n                \n                \n                ", "date": "2019.10.28", "title": "Стефан Вълдобрев и ОЗ с голям концерт в НДК"}
{"url": "https://www.dnes.bg/stranata/2019/10/28/radost-za-bsp-donka-mihailova-s-treti-mandat-v-troian.427696", "text": "В община Троян Донка Михайлова от БСП за България печели трети мандат като кмет с 54,55 процента, сочат окончателните данни на Общинската избирателна комисия.\r\n\r\nМихайлова е един от емблематичните кметове на левицата в последните години и често е давана за пример от своите съпартийци.\r\n\r\nЗа общински съветници обаче ГЕРБ са получили малко повече от гласовете на избирателите - 32,96 на сто, при 30,54 за БСП за България. Трета политическа сила са Местната коалиция \"Глас народен\" с 13,63 на сто. ДПС са получили 7,91 процента от вота, а ПП ВМРО - БНД - 7,15 процента. Останалите са с под 3 процента.\r\n\r\nКмет на кметства има избрани в Калейца, Бели Осъм, Дебнево и Голяма Желязна. \r\n\r\nБалотаж ще има в Шипково, Орешак, Черни Осъм, Врабево и Борима.", "date": "2019.10.28", "title": "Радост за БСП: Донка Михайлова с трети мандат в Троян"}
{"url": "https://www.dnes.bg/mestni-izbori-19/2019/10/28/kmet-s-opit-vladimir-moskov-vodi-goce-delchev-ot-chetvyrt-vek.427692", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ България има няколко градоначалници, които са рекордьори по спечелени мандати. Един от тях е кметът на Гоце Делчев Владимир Москов, който има зад гърба си шест мандата. Той управлява града от далечната 1995 година. \n\r\n\"Тогава бях на 35 години, недоверието беше голямо към хора като нас, въпреки че се очакваше промяната и това млади хора да поемат управлението\", разказа Москов пред репортер на Bulgaria ON AIR.\n\r\nПрез същата година е подписано споразумение за нов граничен пункт с Гърция при Гоце Делчев. Москов казва, че това е било голяма мечта за местните. \n\r\n\"Никога не ми е било самоцел да имам много мандати, просто така се случиха нещата. Разбира се, това няма да е безкрайно. Аз вече наближавам и годините за пенсия, а има и други подготвени хора, които могат да поемат управлението на града\", сподели още Владимир Москов.\n                    \n                    \n                \n                \n                \n                \r\nСпоред бившия народен представител от ГЕРБ Георги Андонов, който е бил кандидат за кмет на града, направеното в Гоце Делчев не бива да е повод за хвалба. \n\r\n\"Това е рутина. В България по време на избори наблюдаваме феномена да виждаме по улиците асфалтиращи машини и хората приемат това за голям успех. Ако трябва да сме развито общество, това трябва да го примаме за даденост\", заяви Андонов.\n\r\n", "date": "2019.10.28", "title": "Кмет с опит: Владимир Москов води Гоце Делчев от четвърт век"}
{"url": "https://www.dnes.bg/usa/2019/10/28/cvetan-cvetanov-se-sreshtna-s-predstaviteli-na-interpol.427694", "text": "В рамките на участието си в Годишната конференция на Международната асоциация на полицейските началници (IACP) в Чикаго, председателят на Управителния съвет на Евро-атлантическия център за сигурност Цветан Цветанов проведе работни срещи с представители на Международната организация на криминалната полиция – Интерпол, съобщават от пресцентъра на Евро-атлантическия център за сигурност.\n\n\r\nЦветанов се срещна с Патрик Стивънс, директор по контратероризъм в централата на Интерпол в Лион (Франция), Емануел Ру – специален представител на Интерпол в Организацията на обединените нации (ООН) в Ню Йорк и с директора на Националното централно бюро на Интерпол във Вашингтон Уейн Залцгабер. По време на срещите беше констатирана добрата съвместна работа с българските полицейски служби, специално в областта на противодействието на контратероризма и организираната престъпност. В хода на разговора с Патрик Стивънс беше припомнена ролята на международното сътрудничество при разследването от българските правоохранителни органи на атентата в Бургас през 2012г. Именно успехът на това разследване е дало възможност на европейско ниво, по време на срещите на вътрешните министри от ЕС през януари 2013г. Цветан Цветанов да защити необходимостта от обявяване на военното крило на Хизбула за терористична оранизация.\n                    \n                    \n                \n                \n                \n                \r\nЦветанов представи и дейността на новоучредения Евро-атлантически център за сигурност, подчертавайки стратегическата роля, която ще се стреми да играе центърът в развитието на двустранното и многостранно сътрудничество в областта на правоохраната и контратероризма, глобалната сигурност и актуалните въпроси от дневния ред на Европа и САЩ. Като основна теза беше изведена необходимостта от задълбочаване на съвместната работа в академично направление, включително обучението на средния ръководен състав и обмена на информация между различните институции от правооханителните структури на Европа и САЩ и взаимодействието с неправителствения сектор. Именно организации като Международната асоциация на полицейските началници (IACP) могат да бъдат свързващ механизъм в това отношение.\n\r\nЦветан Цветанов участва в Годишната конференция на Международната асоциация на полицейските началници по покана на организацията. Асоциацията е най-старата професионална правоохранителна организация в света, с повече от 31 хиляди членове от 168 държави.", "date": "2019.10.28", "title": "Цветан Цветанов се срещна с представители на Интерпол"}
{"url": "https://www.dnes.bg/blizak-iztok/2019/10/28/tlennite-ostanki-na-bagdadi-otneseni-vyv-voenna-baza-v-irak.427693", "text": "Тленните останки на ликвидирания главатар на терористичната групировка \"Ислямска държава\" (ИД) Абу Бакр ал Багдади са прехвърлени в Ирак, съобщи днес телевизия \"Ас Сумария\", но не уточни от кого са били пренесени останките, предаде ТАСС.\n\n\n\r\nПо данни на телевизионния канал останките на Ал Багдади са транспортирани във военната база \"Айн ел Асад\" в иракската провинция Анбар, където са разположени американски военни.\r\n\r\n\"Ас Сумария\" не изключва лидерът на ИД да бъде погребан на иракска територия.\r\n\r\nПо-рано американската телевизионна компания Си Ен Ен каза, че останките на Ал Багдади може да бъдат хвърлени в морето.\r\n\r\nПрезидентът на САЩ Доналд Тръмп обяви вчера, че Ал Багдади е бил ликвидиран при специална операция в сирийската провинция Идлиб. Тръмп благодари на Русия, Ирак, Сирия, Турция и кюрдите за съдействието, припомня БТА.\r\n ", "date": "2019.10.28", "title": "Тленните останки на Багдади отнесени във военна база в Ирак"}
{"url": "https://www.dnes.bg/stranata/2019/10/28/pojaryt-v-rila-se-razrastva-gaseneto-prodyljava.427688", "text": "Продължава гасенето на пожара в Национален парк \"Рила“ над село Долно Осеново.  Военните също се включиха в потушаването на огнената стихия, която  унищожи ценни видове от природното богатство в защитената територия.\r\nПожарът пламна вчера сутринта в гората над симитлийското село и бързо се разрастна. Горят няколкостотин декара горски масиви и храсти. До мястото на огнената стихия няма път, което прави невъзможно потушаването с пожарни автомобили. Гасенето се извършва на ръка.\n\n\r\nЗасегнати са над 400 дка край хижа \"Чакалица\". Местността \"Предел\" е сборният пункт на хората, които тази сутрин са тръгнали да се борят със стихията, ще се разчита и на хеликоптера, който ще се включи в акцията на помощ на пожарникарите.\r\n                    \n                    \n                \n                \n                \n                \"От шест часа започнахме, над 170 човека участват в потушаването на огъня\", коментира инж. Георги Пармаков пред БТА. \n\r\nСитуацията е по-сериозна от вчера, пожарът се разраства въпреки ниските температури. \n\r\nДо сърцето на пожара се пътува около три часа, като горната му граница се намира на 2000 метра. \n\r\nЧовешка небрежност или дело на бракониери е най-вероятната причина за стихията. До момента са изгорели около 400 дка високопланинска растителност, борова гора и смърч.", "date": "2019.10.28", "title": "Пожарът в Рила се разраства, гасенето продължава "}
{"url": "https://www.dnes.bg/notifikacii/2019/10/28/17-godishen-bez-knijka-prichini-katastrofa-dvama-raneni.427697", "text": "17-годишно момиче и 22-годишен мъж от Мадан са пострадали при катастрофа, причинена от неправоспособен водач, употребил алкохол. Това съобщиха от ОДМВР – Смолян.\r\nИнцидентът е станал в  събота около 02:00 часа на пътя Средногорци-Мадан-Златоград.\r\n17-годишен неправоспособен водач от с. Требище причинил катастрофата с колата на баща.\r\nПри ПТП-то е пострадало 17-годишно момиче от Мадан, което е с фрактура на слепоочие и напукана темпорална кост. Пострадалата е настанена за лечение в МБАЛ - Смолян без опасност на живота.\r\nС оплаквания за болки в областта на гръдния кош е и 22-годишен младеж от Мадан, също пътувал в автомобила.\r\nВодачът е тестван за употреба на алкохол, като техническото средство е отчело 0,65 промила алкохол в издишания въздух. 17-годишният е дал кръвна проба. Работата по случая продължава. Дадена е кръвна проба.", "date": "2019.10.28", "title": "17-годишен без книжка причини катастрофа, двама ранени"}
{"url": "https://www.dnes.bg/mestni-izbori-19/2019/10/28/politolozi-mnozina-mladi-niama-da-glasuvat-na-balotaja.427642", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          Как ще изглежда политическата карта на страната след кметските избори коментираха в студиото на \"България сутрин\" политическият психолог проф Антоанета Христова и политологът проф. Михаил Мирчев.\n\r\n\"Голямо отстъпление няма на ГЕРБ и все пак БСП започва да се връща на сцената, но с много малки стъпки\", коментира проф. Мирчев за .\n\r\n\"С една идея съм изненадана, защото истината е, че очаквах повече резултати за ГЕРБ, тъй като кампанията беше много остра срещу тях. Фандъкова беше изключително атакувана и то дълго време във връзка с ремонтите в София\", каза проф. Христова.\n\n\n\n                    \n                    \n                \n                \n                \n                \r\nПо думите на проф. Мирчев Йорданка Фандъкова е изтощен политик. Той е на мнение, че на ГЕРБ им се е струпало много и това, което се случва с нейния процент е абсолютно закономерно.\n\r\n\"Oще вчера видяхме, че по време на обръщението на Мая Манолова в изборния ден, тя насочи своите послания към избирателите на Игнатов и на Бонев. За мен тук има грешка в позиционирането, тъй като БСП е политическата партия, която дисциплинирано би могла да подкрепи Мая Манолова или не. Не би могла да разчита на прекалено голямо разширение, което ѝ е необходимо, за да преодолее Фандъкова\", заяви още Христова.  \n\r\nГостите в студиото oбсъдиха и резултатите на независимия кандидат Борис Бонев, достигнал до четвърто място в изборната надпревара в столицата.\n\r\n\"Много мощна беше конкуренцията, тъй като при изтощаването на ГЕРБ като управляваща партия десните търсят своето ново лице. Безкрайно интересен е резултатът на Бонев, който не се явява като партия. Бонев активира не само младите, но и интелигентните млади\", посочи проф. Мирчев.\n\r\n\"Младите хора не са леви, за тях е социално неприемливо да се идентифицират с ляв кандидат. За мен част от тях няма да гласуват на балотаж, но част от тях под влияние на средата си, може би ще подкрепи десния кандидат\", обясни политическият психолог проф. Христова. \n\r\n\"Нека да изчакаме балотажа, да не сме свръхинтерпретиращи, но в момента няма никакво основание, че в близко бъдеще може да има някаква тема за предсрочни избори\", беше категорична тя.", "date": "2019.10.28", "title": "Политолози: Мнозина млади няма да гласуват на балотажа "}
{"url": "https://www.dnes.bg/stranata/2019/10/28/avtobus-s-deca-se-samozapali-na-predela.427703", "text": "Автобус, превозващ деца, се самозапали в местността \"Предела\" в близост до Разлог, съобщава  радио \"В-99\". \n\r\n\r\nИнцидентът е станал около 12.15 часа. Автобусът се е движил в посока Разлог.  От задната част на превозното средство е започнал да излиза пушек. Шофьорът незабавно спрял в страни от пътя и овладял ситуацията. Децата са изведени на безопасно разстояние. \r\n\r\nНа място има екип на пожарната и полиция, която регулира движението. \r\n\r\nМалко по-късно, отново на същото място е станала верижна катастрофа между три автомобила. Няма пострадали и при двата инцидента, съобщиха от полицията.", "date": "2019.10.28", "title": "Автобус с деца се самозапали на \"Предела\""}
{"url": "https://www.dnes.bg/mish-mash/2019/10/28/rekord-prodadoha-srednovekovna-kartina-za-24-mln.427662", "text": "Отдавна изгубена картина на средновековния художник Чимабуе, което беше открита в кухнята на французойка, беше продадена на търг за рекордните €24 млн. \r\n\r\nКартината беше открита преди месец от жена в Северна Франция, припомня BBC.\r\n\r\nОчаванията бяха, че картината ще бъде продадена за сума около 6 млн. евро, но резултатът от търга значително надвишава тази сума.\n\r\n\r\nАукционна къща \"Acteon\" съобщи, че сумата е платена от анонимен купувач от Северна Франция. Това е най-високата сума, плащана за картина от Средновековието. \r\n\r\n\"Когато такава уникална творба на автор като Чимабуе се появи на пазара трябва да сте готови за изненади\", заяви аукционерът Доминик ле Коен пред Ройтерс. \r\n\r\nВ продължение на десетилетия картината \"Присмиването над Христос\" е била окачена в кухнята на жена от Компиен, окачена над котлоните.", "date": "2019.10.28", "title": "Рекорд: Продадоха средновековна картина за €24 млн. "}
{"url": "https://www.dnes.bg/art/2019/10/28/i-serialite-veche-ne-sa-eko-edin-epizod-6-28-km-shofirane.427699", "text": "В наши дни доставчиците на видео съдържание, по поръчка, предоставят безкрайни възможности за гледане на филми само с натискането на бутон.\n\r\nЕкспертите обаче предупреждават, че лесният достъп до стрийминг услугите върви ръка за ръка със сериозни последици за околната среда, отбелязва Франс прес.\n\r\nГледането на половин час от някой сериал има като резултат емисии на стойност 1,6 килограма еквивалент на въглероден диоксид , каза Максим Ефуи-Ес от френския мозъчен тръст \"Shift project\". Това е равно на 6,28 километра шофиране.\n\r\nМиналата година онлайн видео стриймингът е произвел емисии, равни на емисиите на Испания, а това количество може да се удвои през следващите шест години според \"Shift project\".\n                    \n                    \n                \n                \n                \n                \r\nМакар по-голяма част от онлайн трафика - 34 процента - да е свързана със стрийминг на видео по Netflix, Аmazon Prime, и Hulu, следващия по големина дял на видео стрийминг се пада на онлайн порното.\n\r\nДигиталното видео се разпространява в много големи файлове, които стават още по-големи с всяко следващо поколение видео с по-висока резолюция, казва Гари Кук от \"Грийнпийс\", която следи обема енергия, използван в интернет технологиите.\n\r\nПовечето данни означават повече енергия, необходима за поддръжка на система, която готова да предава това видео до вашите устройства, посочва той пред АФП.\n\r\nПо-голяма част от енергията, необходима за стрийминг услугите, се използва от центровете за данни, които доставят данни до вашите компютри или устройства, обяснява Кук.\n\r\nТези центрове допринасят за около 0,3 процента от всички въглеродни емисии според статия в списание \"Нейчър\".\n\r\nЕкспертите не са на едно мнение за това колко ще нарасне този дял.\n\r\nЗа да остане без промяна, енергийното потребление през следващите пет до 10 години, трябва да бъдат направени значителни подобрения в технологичното оборудването и енергийното потребление на центровете за данни. В противен случай трябва да спадне апетитът за дигитални услуги, казва Дейл Сартър от Центъра по експертиза за центрове за данни, свързан с американското министерство на енергетиката.\n\r\nСпоред Андерс Андрае от Huawei центровете за данни ще консумират около 4,1 процента от световното електричество до 2030 година.\n\r\nУеб базираният видео трафик се очаква да се увеличи четири пъти от 2017 до 2022 година и да представлява 80 процента от целия интернет трафик до 2022 година, според CISCO Network.\n\r\nНетфликс продължава да расте в световен мащаб, компанията отчете увеличение с 53 процента на международните си приходи за стрийминг абонамент между 2017 и 2018 година. Disney и Apple пускат собствени стрийминг услуги тази година.\n\r\nСъщевременно оборудването за гледане на видео става все по-голямо - средният размер на екран се е увеличил от 22 инча през 1997 година до очаквани 50 инча през 2021 година според асоциацията за потребителски технологии.\n\r\nЕкраните с 4К резолюция използват 30 процента повече енергия от екраните с висока резолюция, според Съвета за защита на природните ресурси. Миналата година на пазара излязоха 8 Ка екраните.\n\r\n\"Шифт проджект\" предлага разширение на браузъра, което следи как се ползва интернет, представяйки количеството използвана енергия, въглеродния диоксид, който произвежда електроенергията и колко би шофирал потребителя, за да отдели съответното количество вредни емисии\r\n/БТА/", "date": "2019.10.28", "title": "И сериалите вече не са еко: Един епизод = 6,28 км шофиране "}
{"url": "https://www.dnes.bg/video-prognoza/2019/10/28/posleden-polyh-na-liatoto-ot-sriada-zastudiava.427639", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Изборният ден премина със слънчево и топло  време, а високите температури ще продължат и днес. Минималните ще бъдат  от 5 до 10 градуса, по Черноморието до 12, а по високите западни полета  ще са около 3 градуса. Вятърът ще бъде слаб от запад. Местата с  намалена видимост се очаква да са по-малко, а дневните температури ще  стигат 21-27 градуса.\r\nНад Балканския полуостров ще има много  слънце, но и краткотрайни сутрешни мъгли. Там температурите ще останат  доста високи за сезона, стигащи до 24-26 градуса, прогнозира синоптикът  на  Владимира Илиева.\r\nВъв вторник ще остане все още топло. Късно  следобед над северните райони облаците ще с увеличават. Дневните  температури ще се задържат с 4-6 градуса над обичайните за края на  октомври.\r\nВ сряда вятърът ще се усили, ще настъпи  заоблачаване и зимата ще започне постепенно да се прокрадва и на  територията на нашата страна. Следобед в Северна България ще превали  дъжд, а в четвъртък валежите ще обхванат и Южна България. \r\nКъм края на седмицата температурите  значително ще се понижават. Можем да заключим, че към средата на  седмицата ще се наложи официално да се подготвим за зимно време и да се  сбогуваме с топлото и слънчево октомврийско време, на което успяхме  дълго да се насладим.", "date": "2019.10.28", "title": "Последен полъх на лятото: От сряда застудява"}
{"url": "https://www.dnes.bg/mestni-izbori-19/2019/10/28/dannite-na-cik-kym-7-00-koi-pecheli-i-kyde-shte-ima-balotaj-v-oblastnite-gradove.427641", "text": "Резултатите в областните градове са на базата на преброените протоколи от ЦИК към 7:00 часа.\n\r\n\n\r\nАтанас Станкев Камбитов, ПП ГЕРБ - 25,34%\r\nРумен Георгиев Томов - 21,49%\r\nАндон Йорданов Тодоров, Местна коалиция \"Партия на Зелените (ВОЛЯ)\" - 14,4%\n\r\n\n\r\nДимитър Николов Николов, ПП ГЕРБ - 65.86%\r\nНиколай Асенов Тишев, БСП ЗА БЪЛГАРИЯ - 10,09%\n\r\n\n\r\nИван Портних - ГЕРБ - 50,62%\r\nАнелия Клисарова - БСП - 14,08%\r\nКостадин Костадинов - Възраждане - 13,61%\n                    \n                    \n                \n                \n                \n                \r\n\n\r\nДаниел Димитров Панов, ПП ГЕРБ - 60,65%\r\nВесела Николаева Лечева, Местна коалиция БСП за България (АБВ, Движение 21) - 21,77%\n\r\n\n\r\nЦветан Петров Ценков, Местна коалиция СДС (НДСВ, Нова алтернатива, ЗНС, БЗНС, БДСР) - 33,03%\r\nОгнян Кирилов Ценков, ПП ГЕРБ - 30,56%\r\nЛюбомир Асенов Георгиев, БСП ЗА БЪЛГАРИЯ - 17,91%\n\r\n\n\r\nКалин Ангелов Каменов, ПП ГЕРБ - 73,40%\r\nМомчил Иванчев Младенов, БСП ЗА БЪЛГАРИЯ - 13.93%\n\r\n\n\r\nТаня Венкова Христова, ПП ГЕРБ - 58.63%\r\nИвелин Николов Николов, Местна коалиция БСП ЗА БЪЛГАРИЯ - 17.39%\n\r\n\r\nЙордан Тошков Йорданов, Местна коалиция ДБГ (ДБГ, НДСВ, ССД, ГН) - 41, 37%\r\nНадежда Димитрова Петкова, Местна коалиция ГЕРБ (СДС) - 29.75%\r\nГеорги Антонов Петков, БСП ЗА БЪЛГАРИЯ - 11,53%\n\r\n\n\r\nХасан Азис Исмаил, ДПС - 58.66%\r\nНикола Светозаров Чанев, ГЕРБ - 26.72%\r\nМилко Петров Багдасаров, БСП ЗА БЪЛГАРИЯ - 8.29%\n\r\n\n\r\nПетър Георгиев Паунов, Местна коалиция ГЕРБ - 54.94%\r\nЗдравко Стойнев Милев, Независим кандидат - 25.91%\n\r\n\n\r\nКорнелия Добрева Маринова, ГЕРБ - 28.82%\r\nРадина Минкова Банкова, БСП ЗА БЪЛГАРИЯ - 26,30%\r\nВиктор Василев Стойчев, ВМРО - 23.02%\n\r\n\n\r\nЗлатко Софрониев Живков, Местна коалиция - 69.54%\r\nИлия Илиев, БСП ЗА БЪЛГАРИЯ - 15.02%\n\r\n\n\r\nТодор Димитров Попов, Местна коалиция НОВОТО ВРЕМЕ - 44.19%\r\nБлаго Атанасов Солов, Местна коалиция БСП за БЪЛГАРИЯ - 18,33%\r\nИван Дойчев Панайотов, ГЕРБ - 17,65%\n\r\n\n\r\nСтанислав Иванов Владимиров, БСП ЗА БЪЛГАРИЯ - 41.65%\r\nВяра Михайлова Церовска, ПП ГЕРБ - 38.53%\n\r\n\n\r\nГеорг Спартански, Инициативен комитет - 39.18%\r\nМирослав Николов Петров, ПП ГЕРБ - 28,88%\n\r\n\n\r\nЗдравко Димитров Димитров, ПП ГЕРБ - 35.38%\r\nСлавчо Стоев Атанасов, Местна коалиция \"НФСБ (ВМРО-БНД)\" - 16.06%\r\nДани Стефанова Каназирева, СЪЮЗ ЗА ПЛОВДИВ - 11.30%\r\nНиколай Атанасов Радев, БСП ЗА БЪЛГАРИЯ - 10.47%\n\r\n\n\r\nДенчо Бояджиев, БСП ЗА БЪЛГАРИЯ    - 25.38%\r\nВалентин Стефанов Василев, ГЕРБ    - 24.36%\n\r\n\r\nПенчо Пламенов Милков, Местна коалиция БСП за България - 35,18%\r\nДиана Ангелова Иванова, ГЕРБ - 26,35%\n\r\n\n\r\nЮлиян Найденов Найденов, ГЕРБ - 48.51%\r\nМомчил Стефанов Неков, Местна коалиция БСП за България - 29.02%\n\r\n\r\nСтефан Радев, ГЕРБ - 47.02%\r\nКольо Милев, БСП ЗА БЪЛГАРИЯ - 24.67%\n\r\n\n\r\nНиколай Тодоров Мелемов, ПП ГЕРБ - 39.84%\r\nСтефан Атанасов Сабрутев, БСП ЗА БЪЛГАРИЯ - 21.46%\n\r\n\n\r\nЙорданка Фандъкова, Местна коалиция ГЕРБ (СДС) - 36.22%\r\nМая Манолова-Найденова, независим - 26.73%\r\nБорислав Александров Игнатов, ДБ - 13.23%\r\nБорис Бориславов Бонев, независим - 11.33%\n\r\n\n\r\nЖивко Веселинов Тодоров, ПП ГЕРБ - 69.27%\r\nИван Стоянов Върляков, БСП ЗА БЪЛГАРИЯ - 14.55%\n\r\n\n\r\nДарин Иванов Димитров, ПП ГЕРБ    - 51.86%\r\nХамди Мехмедов Илиязов, ДПС - 33.01%\n\r\n\n\r\nСтанислав Насков Дечев, ГЕРБ - 51.59%\r\nКоста Петков Стоев, БСП ЗА БЪЛГАРИЯ - 17.30%\n\r\n\n\r\nЛюбомир Димитров Христов, ГЕРБ - 32.49%\r\nВенцислав Дянков Венков, БСП ЗА БЪЛГАРИЯ - 22.21%\n\r\n\n\r\nВалентин Цветанов Ревански, ПРЯКА ДЕМОКРАЦИЯ - 39.22%\r\nКатя Атанасова Георгиева, БСП ЗА БЪЛГАРИЯ - 21.80%\r\nДимитър Ангелов Иванов, ГЕРБ - 17.43%", "date": "2019.10.28", "title": "Данните на ЦИК към 7:00: Кой печели и къде ще има балотаж в областните градове?"}
{"url": "https://www.dnes.bg/mestni-izbori-19/2019/10/28/trima-pripadnaha-v-arena-armeec-predavaneto-na-protokoli-vyrvi.427638", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрима са припаднали в \"Арена Армеец\", където се предават протоколите от избирателните комисии. На мястото има линейки.\r\nДвама от членовете на СИК са откарани в Окръжна болница - мъж с епилепсия и диабет и жена с проблеми с кръвното налягане.\n\n\r\nОт \"Окръжна болница\" съобщиха, че е приета 53-годишна жена с високо кръвно налягане. Тя ще бъде прегледана, от болницата уверяват, че опасност за живота й няма. \n\r\nТретият припаднал е полицай - той вече е добре и не е пожелал да бъде хоспитализиран.\n\r\n\"Бързината, с която се случва предаването зависи от това какви грешки са допуснати\", обясни за \"България сутрин\" председателят на ОИК в София Полина Витанова. \n                    \n                    \n                \n                \n                \n                \r\nОколо 710 протокола са предадени до момента от общо 1613. \n\r\nНад 260 сигнала за нарушения са подадени в ЦИК, от 2000 до 5000 лева е глобата за първо нерушение.\r\nИзбирателният кодекс е категоричен, че обявяване на всякаки резултати преди края на изборния ден е забранено.", "date": "2019.10.28", "title": "Трима припаднаха в \"Арена Армеец\", предаването на протоколи върви"}
{"url": "https://www.dnes.bg/mestni-izbori-19/2019/10/28/mitio-pishtova-s-nai-malko-glasove-vyv-veliko-tyrnovo.427644", "text": "Един от най-колоритните кандидат-кметове не само във Велико Търново, но и в цялата страна - Димитър Маринов, се оказа и най-нехаресваният в старопрестолния град.\nИзвестният с прозвището си Митьо Пищова бе издигнат от Българско национално обединение, но събра най-малко гласове от всички участници в надпревата.\r\n\r\nПри над 87% обработени СИК протоколи в OИК Пищова е получил 0,64% от вота или едва 317 гласа.\r\n\r\nВъв Велико Търново си избраха кмет още на първия тур. Това е Даниел Панов от ГЕРБ.", "date": "2019.10.28", "title": "Митьо Пищова с най-малко гласове във Велико Търново"}
{"url": "https://www.dnes.bg/mestni-izbori-19/2019/10/28/izbrani-sa-kmetove-na-4-pernishki-obshtini.427637", "text": "Кандидатът на \"БСП за България\" Станислав Владимиров води в Перник при обработени 47.19 процента секционни протоколи, съобщава ОИК. За социалиста са гласували 41.61 на сто от избирателите. Досегашният кмет и кандидат за втори мандат от ГЕРБ Вяра Церовска получава на този етап 38.52 процента от гласовете.\n\r\nВ Радомир при 98,17 на сто обработени протоколи води избраникът на ГЕРБ Пламен Алексиев, за когото са гласували 42,58 процента. Втора е претендентката на БСП Евдокия Асенова, предпочетена от 19,61 на сто от гласоподавателите.\n\r\nИзбрани са кметове на общините Трън, Брезник, Ковачевци и Земен. В Трън ще продължи да управлява досегашният кмет, издигнат от ГЕРБ - Цветислава Цветкова, която е получила доверието на 71,65 на сто от избирателите. Начело на най-малката община Ковачевци остава досегашният кмет, издигнат от \"БСП за България\" Васил Станимиров, подкрепен от 75,91 на сто от гласоподавателите. В община Брезник отново е избран независимият Васил Узунов със 72,70 процента от вота на избирателите. За шести мандат на кметския стол в Земен застава досегашният кмет и избраник на ГЕРБ Димитър Сотиров.\r\n ", "date": "2019.10.28", "title": "Избрани са кметове на 4 пернишки общини "}
{"url": "https://www.dnes.bg/notifikacii/2019/10/28/dermatolozi-ot-vma-preglejdat-bezplatno-za-psoriazis.427646", "text": "Във връзка със Световния ден за борба с псориазиса медицински специалисти от Военномедицинска академия (ВМА) организират безплатни профилактични прегледи, съобщават от лечебното заведение.\n \n\r\nКонсултациите ще се проведат на 29 октомври 2019 година, от 09:00 до 12:00 часа, в кабинет 218, намиращ се на етаж втория в поликлиниката на ВМА. За целта е необходимо предварително записване на телефони  02/ 92 25 002 и 02/ 92 26 181, между 08.00 и 14.00 часа.\n\r\nНе се изисква направление от личния лекар.\n\r\nВ рамките на кампанията пациентите ще имат възможност да се запознаят с всички съвременни методи за лечение на заболяването, прилагани в клиниката, която е национален център за борба с псориазиса.\n                \n                \n                \r\nПричините за появата на заболяването са различни, като основополагащ е начинът на живот. Най-често псориазисът се развива вследствие на емоционален стрес, но понякога и след употребата на някои медикаменти.\n\r\nДерматолозите подчертават, че заболяването протича индивидуално, обикновено има епизоди на обостряне. Трябва да се знае, че освен кожата, псориазисът може да засегне ставите и вътрешните органи. Затова и препоръката им е да не се прибягва да самолечение, а да се потърси специализирана медицинска помощ.", "date": "2019.10.28", "title": "Дерматолози от ВМА преглеждат безплатно за псориазис"}
{"url": "https://www.dnes.bg/sofia/2019/10/28/chast-ot-stolichniia-kv-ovcha-kupel-ostava-bez-voda-utre-29-oktomvri.427647", "text": "\"Софийска вода” временно ще прекъсне водоснабдяването в част от кв. \"Овча купел\" утре, 29 октомври, съобщиха от дружеството.\r\nВъв връзка с подмяна на сградно водопроводно отклонение на бул. \"Никола Петков“ кв. \"Овча купел“ се налага спиране на водоподаването от 10:00  до 22:00 часа на клиентите на \"Софийска вода”, живеещи в района на:\r\nбул. \"Никола Петков“ от ул. \"Киевска“ до ул. \"Любляна“.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул.“Никола Петков“ ъгъла с ул. \"Загребска“.\r\n    \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\n                    \n                    \n                \n                \n                \n                Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.10.28", "title": "Част от столичния кв. \"Овча купел\" остава без вода утре, 29 октомври"}
{"url": "https://www.dnes.bg/mestni-izbori-19/2019/10/28/plevensko-selo-prizna-kupuvaha-ni-glasovete.427645", "text": "Схеми и съмнения за купен вот в плевенското село Буковлък. За това сигнализираха местни жители. Самите те твърдят, че са гласували контролирано и са получили пари за това, съобщава NOVA. \n\n\n\r\nСлед изборния ден в Плевен и областта, хора започнаха да признават, че са продали гласа си в село Буковлък. Там за кметското място се борят местна коалиция и независим кандидат, издигнат от инициативен комитет.\n\r\nЖител твърди, че е продал гласа си срещу 30 лева. „Струват между 30 и 60 лева. Едните спряха в 12:00 часа да изкупуват гласове и другите започнаха  да вдигат цените на 60 лева”, разказва той.\n\r\nПо думите му вотът с преференции е контролирано насочен към конкретен кандидат. За игра с преференции говори неофициално и друг човек от ромската общност в селото. По думите му тарифата на глас варира между 20 и 50 лева.\n                    \n                    \n                \n                \n                \n                \r\n„Дават по 20,30, 50 лв. на някои. Дават, плащат си, идва тук някой от Плевен и казва: „На мен ми трябват толкова гласа, моят син ще влезе с преференция”, вади, плаща по 50 лева, има 30 души, отива, праща хората вътре”, разказва друг човек.  \n\r\nБюлетините били предварително попълнени - отбелязана е партията и предпочитаният кандидат.\n\r\nВ изборния ден в селото е имало полиция заради сигнали, че наведнъж няколко избиратели влизат в стаите за гласуване.", "date": "2019.10.28", "title": "Плевенско село призна: Купуваха ни гласовете "}
{"url": "https://www.dnes.bg/top-novini/2019/10/28/petr-kelner-shte-e-noviiat-sobstvenik-na-btv-sdelkata-za-2-1-mlrd.427648", "text": "Чешкият бизнесмен Петр Келнер ще стане новият собственик на телевизия bTV. Преди това той се опита да купи конкурентната \"Нова телевизия\". \n\r\nЗа сделката стана ясно от официално съобщение на PPF Group, която придобива СМЕ. По-рано СМЕ съобщи, че сделката е в брой и е на стойност 2,1 млрд. долара. \n\r\nСделката се очаква да бъде приключена до средата на 2020 г. Преди това тя трябва да бъде одобрена от събранието на акционерите на СМЕ, както и от ЕК и антимонополните комисии в съответните държави. \n\r\nС придобиването на Central European Media Enterprises PPF Group разширява влиянието си в медийния сектор в Източна Европа. \n\r\nCME е собственик на групата на бТВ, която включва каналите bTV, bTV Cinema, bTV Comedy, bTV Action, bTV Lady и Ring. Компанията притежава също телевизионни групи в Чехия (Nova), Румъния (PRO TV), Словакия (Markíza) и Словения (POP TV).\n                \n                \n                \r\n\"Πpидoбивaнeтo нa СМЕ c нeйнитe мeдийни aĸтиви в пeт eвpoпeйcĸи cтpaни щe дoпълни и щe yĸpeпи нaшитe тeлeĸoмyниĸaциoнни oпepaции в Цeнтpaлнa и Изтoчнa Eвpoпa. Цeлтa ни e дa изпoлзвaмe ecтecтвeнитe cинepгии мeждy cъздaвaнeтo нa cъдъpжaниe и нeгoвoтo paзпpocтpaнeниe зa пo-нaтaтъшнo paзвитиe нa тeлeĸoмyниĸaциoния и мeдиeн бизнec нa гpyпaтa. СМЕ e здpaвa и дoбpe yпpaвлявaнa opгaнизaция и нямaмe нaмepeниe дa пpaвим знaчитeлни пpoмeни\", ĸoмeнтиpa Πeтp Keлнep, мaжopитapeн aĸциoнep в РРF пo пoвoд oбявявaнeтo нa cдeлĸaтa.\n\r\nОще през 2016 г. се заговори за продажбата на CME, когато американският телекомуникационен оператор АТ&T предложи $85 млрд. за купуването на Time Warner. Към онзи момент СМЕ беше част от Time Warner. \n\r\nПреди година фонда на Петр Келнер опита да придобие \"Нова телевизия\". Сделката беше одобрена от европейските регулатори, но българската антимонополна комисия блокира сделката. След това медията стана собственост на Георги и Кирил Домусчиеви. \n\r\n ", "date": "2019.10.28", "title": "Петр Келнер ще е новият собственик на bTV, сделката – за $2,1 млрд. "}
{"url": "https://www.dnes.bg/mestni-izbori-19/2019/10/28/dannite-na-cik-kym-8-30-koi-pecheli-i-kyde-shte-ima-balotaj-v-oblastnite-gradove.427656", "text": "Резултатите в областните градове са на базата на преброените протоколи от ЦИК към 8:30 часа.\n\r\n\n\r\nАтанас Станкев Камбитов, ПП ГЕРБ - 25,37%\r\nРумен Георгиев Томов - 21,02%\n\r\n\n\r\nДимитър Николов Николов, ПП ГЕРБ - 65.97%\n\r\n\n\r\nИван Портних - ГЕРБ - 50,39%\r\nАнелия Клисарова - БСП - 14,01%\r\nКостадин Костадинов - Възраждане - 13,79%\n\r\n\n\r\nДаниел Димитров Панов, ПП ГЕРБ - 60,65%\n\r\n\n                    \n                    \n                \n                \n                \n                \r\nЦветан Петров Ценков, Местна коалиция СДС (НДСВ, Нова алтернатива, ЗНС, БЗНС, БДСР) - 32,83%\r\nОгнян Кирилов Ценков, ПП ГЕРБ - 30,69%\n\r\n\n\r\nКалин Ангелов Каменов, ПП ГЕРБ - 73,01%\n\r\n\n\r\nТаня Венкова Христова, ПП ГЕРБ - 58.63%\n\r\n\r\nЙордан Тошков Йорданов, Местна коалиция ДБГ (ДБГ, НДСВ, ССД, ГН) - 41, 05%\r\nНадежда Димитрова Петкова, Местна коалиция ГЕРБ (СДС) - 29.47%\n\r\n\n\r\nХасан Азис Исмаил, ДПС - 60,07%\r\nНикола Светозаров Чанев, ГЕРБ - 25.85%\n\r\n\n\r\nПетър Георгиев Паунов, Местна коалиция ГЕРБ - 54.96%\n\r\n\n\r\nКорнелия Добрева Маринова, ГЕРБ - 28.82%\r\nРадина Минкова Банкова, БСП ЗА БЪЛГАРИЯ - 26,30%\r\nВиктор Василев Стойчев, ВМРО - 23.02%\n\r\n\n\r\nЗлатко Софрониев Живков, Местна коалиция - 71,75%\n\r\n\n\r\nТодор Димитров Попов, Местна коалиция НОВОТО ВРЕМЕ - 43.87%\r\nБлаго Атанасов Солов, Местна коалиция БСП за БЪЛГАРИЯ - 18,93%\r\nИван Дойчев Панайотов, ГЕРБ - 17,58%\n\r\n\n\r\nСтанислав Иванов Владимиров, БСП ЗА БЪЛГАРИЯ - 41.45%\r\nВяра Михайлова Церовска, ПП ГЕРБ - 39.12%\n\r\n\n\r\nГеорг Спартански, Инициативен комитет - 38.89%\r\nМирослав Николов Петров, ПП ГЕРБ - 29,35%\n\r\n\n\r\nЗдравко Димитров Димитров, ПП ГЕРБ - 35.66%\r\nСлавчо Стоев Атанасов, Местна коалиция \"НФСБ (ВМРО-БНД)\" - 16.23%\r\nДани Стефанова Каназирева, СЪЮЗ ЗА ПЛОВДИВ - 11.34%\r\nНиколай Атанасов Радев, БСП ЗА БЪЛГАРИЯ - 10.59%\n\r\n\n\r\nДенчо Бояджиев, БСП ЗА БЪЛГАРИЯ    - 25.38%\r\nВалентин Стефанов Василев, ГЕРБ    - 24.36%\n\r\n\r\nПенчо Пламенов Милков, Местна коалиция БСП за България - 35,63%\r\nДиана Ангелова Иванова, ГЕРБ - 25,80%\n\r\n\n\r\nЮлиян Найденов Найденов, ГЕРБ - 48.51%\r\nМомчил Стефанов Неков, Местна коалиция БСП за България - 29.02%\n\r\n\r\nСтефан Радев, ГЕРБ - 47.95%\r\nКольо Милев, БСП ЗА БЪЛГАРИЯ - 24.82%\n\r\n\n\r\nНиколай Тодоров Мелемов, ПП ГЕРБ - 39.84%\r\nСтефан Атанасов Сабрутев, БСП ЗА БЪЛГАРИЯ - 21.46%\n\r\n\n\r\nЙорданка Фандъкова, Местна коалиция ГЕРБ (СДС) - 36.22%\r\nМая Манолова-Найденова, независим - 26.73%\r\nБорислав Александров Игнатов, ДБ - 13.23%\r\nБорис Бориславов Бонев, независим - 11.33%\n\r\n\n\r\nЖивко Веселинов Тодоров, ПП ГЕРБ - 68.69%\n\r\n\n\r\nДарин Иванов Димитров, ПП ГЕРБ - 49,49%\r\nХамди Мехмедов Илиязов, ДПС - 35.88%\n\r\n\n\r\nСтанислав Насков Дечев, ГЕРБ - 51.30%\r\nКоста Петков Стоев, БСП ЗА БЪЛГАРИЯ - 17.56%\n\r\n\n\r\nЛюбомир Димитров Христов, ГЕРБ - 32.39%\r\nВенцислав Дянков Венков, БСП ЗА БЪЛГАРИЯ - 22.07%\n\r\n\n\r\nВалентин Цветанов Ревански, ПРЯКА ДЕМОКРАЦИЯ - 40.18%\r\nКатя Атанасова Георгиева, БСП ЗА БЪЛГАРИЯ - 21.54%\r\n ", "date": "2019.10.28", "title": "Данните на ЦИК към 8:30: Кой печели и къде ще има балотаж в областните градове?"}
{"url": "https://www.dnes.bg/kino/2019/10/28/jokera-podobri-rekord-za-nai-kasov-film.427649", "text": "\"Жокера\" на режисьора Тод Филипс стана най-касовият сред филмите в категорията R, до чието гледане не се допускат деца под 17-годишна възраст без придружител, предаде ТАСС ката цитира сп. \"Forbes\".\r\n\"Жокера\" досега е събрал 805 милиона долара приходи в световния бокс-офис, изпреварвайки \"Дедпул\". През 2016 г.\r\n\"Дедпул\" на режисьора Тим Милър донесе 783 милиона долара приходи от прожекции, съобщава БТА. \"Жокера\" стана също първият в историята филм в категорията R, чиито приходи надхвърлиха границата от 800 милиона долара.\r\nВъв филма се описва историята на Жокера - главния враг на супергероя Батман от комиксите на издателството \"Ди Си комикс\". През септември \"Жокера\" с участието на Хоакин Финикс в главната роля спечели наградата \"Златен лъв\" на 76-ия кинофестивал във Венеция.", "date": "2019.10.28", "title": "\"Жокера\" подобри рекорд за най-касов филм"}
{"url": "https://www.dnes.bg/blizak-iztok/2019/10/28/niuzuik-veche-e-opredelen-naslednik-na-ubitiia-lider-na-id.427651", "text": "Секретни американски спецоперации в събота и неделя доведоха до смъртта на лидера на екстремистката групировка \"Ислямска държава\" Абу Бакр ал Багдади и на нейния говорител Абу ал Хасан ал Мухаджир в Сирия, но организацията вече е определила негов наследник, пише списание \"Нюзуик\", което първо съобщи вчера за убийството на мистериозния главатар на ИД.\n\r\nГовори се, че Абдулах Кардаш, чието име понякога се изписва Каршеш и е известен още като Хаджи Абдулах ал Афари, е бил назначен от самия Багдади през август да ръководи \"мюсюлманските дела\" в съобщение, разпространено от смятания за официален медиен рупор на ИД - сайта Амак. Групировката обаче никога не е потвърдила това публично. \n                    \n                    \n                \n                \n                \n                \r\nМалко се знае за бившия офицер от иракската армия, служил някога при покойния лидер Саддам Хюсеин. Но регионален разузнавателен служител, помолил да не бъде идентифициран, каза пред \"Нюзуик\", че Кардаш вече би трябвало да е поел ролята на Багдади, макар че тя е загубила много от значението си към времето на неговата гибел, пише списанието.\n\n\n\n\r\nУбитият вчера при операцията на американския спецотряд \"Делта\" Багдади изгради самозвания халифат на ИД върху основата на иракския клон на Ал Кайда, но според цитирания служител ролята на влиятелния някога ислямски духовник хардлайнер вече е била до голяма степен само символична.\n\r\n\"Багдади беше само парадна фигура. Той не участваше в ежедневните операции, каза служителят пред \"Нюзуик\". - Единственото, което правеше, бе само да каже да или не, но без никакво участие в планирането.\"\n\r\nВсе още излизат подробности какво е ставало в щаба на Багдади в сирийското село Бариша и защо шефът на ИД се е криел дълбоко в територия, която се свързва със съперничещата джихадистка групировка \"Хаят Тахрир аш Шам\", ръководена от бившия сподвижник на Багдади - Абу Мохамед ал Джолани, създал по-късно сирийския клон на Ал Кайда - фронта \"Ан Нусра\". Но въоръжените сили и на двамата мъже претърпяха поредица от поражения, което рязко ограничи свободата им на движение в двете страни, за чиято дестабилизация изиграха ключова роля, посочва \"Нюзуик\".\n\r\nСписанието цитира преобладаващи доскоро мнения, че Багдади би трябвало да се е криел някъде в Североизточна Сирия или съседните крайгранични райони на Ирак, което обаче се е оказало невярно. Имало е и твърдения, че той не е бил в състояние на ръководи ИД, защото е бил ранен при американски въздушен удар.\n\r\nКогато обаче Багдади бе видян във видео, пуснато от ИД през април - първата му поява след единствената му публична реч в голямата джамия \"Ал Нури\" в Мосул - не се забелязаха видими признаци за раняване. Дори и с гибелта му сега обаче способността на ИД да дава нареждания и да вдъхновява кръвопролития по света може да се окаже не напълно сломена, отбелязва списанието, цитирано от БТА.\n\r\n\"Те ще нанасят удари в Сирия, ще създават хаос в Ирак, Европа и, разбира се, в САЩ - каза цитираният регионален служител. - Имаме работа със спящ гигант. Той ще се пробуди и ще предизвика непредвидим хаос и ужас сред хората на Запад.\"\n\r\nСпоред неназован бивш служител на американското разузнаване обаче смъртта на Багдади може да се отрази доста силно на способността на ИД на действа. Той казва пред \"Нюзуик\", че \"ако (Багдади) се е подписвал под операции и стратегии чрез писма и куриер, значи е имал влияние\". \"Лидерът има значение. Ние вървим по следите им, защото те вземат решенията\", добавя служителят.\r\n ", "date": "2019.10.28", "title": "\"Нюзуик\": Вече е определен наследник на убития лидер на ИД"}
{"url": "https://www.dnes.bg/mestni-izbori-19/2019/10/28/i-raionnite-kmetove-v-sofiia-shte-stanat-iasni-sled-balotaja.427654", "text": "Не само кметът на Столичната община ще бъде избран на втори тур, но и районите кметове. \n\r\nСпоред предварителните данни на ЦИК битката за 24-те района на София ще се реши на 2 ноември. \n\r\nВ район \"Искър\" кандидатът на ГЕРБ Ивайло Цеков ще се яви на балотаж с кандидата на \"БСП за България\" Борис Цветков. При 23.43% обработени протоколи Цеков получава 35.54%, а Цветков – 25.35%.\n\r\nВ \"Подуяне\" настоящият кмет Ева Митова /ГЕРБ/ също отива на балотаж с кандидата на \"БСП за България\" Веселин Жечев. Митова печели 39.61%  срещу 16.34% за Жечев.\n\r\nВ \"Лозенец\" настоящият кмет Любомир Деков, който е от ГЕРБ и се бори за трети мандат, отива на балотаж с кандидата на \"Демократична България\" Константин Павлов. Деков печели 32.03% от гласовете, а Павлов - 29.28%.\n                    \n                    \n                \n                \n                \n                \r\nВ \"Младост\" Мария Илиева от ГЕРБ отива на балотаж с независимият кандидат Стефан Стефанов. Тя получава 28.82% от гласовете срещу 16.06% за Стефанов. \n\r\nВ район \"Витоша\" настоящият кмет отива на балотаж с кандидата на \"Демократична България\". При 23.43% обработени протоколи Теодор Петков от ГЕРБ е получил 131 гласа срещу 127 за Христо Вълчанов от ДБ.\r\nВъзможно е да има втори тур и в \"Нови искър\", където Даниела Райчева от ГЕРБ получава 48.71% о гласовете при обработени 23.43% обработени протоколи. Основния й опонент Владислав Владимиров от местната коалиция \"Движение България на гражданите\", за когото са гласували 23.49% от избирателите. \n\r\nВ \"Красна поляна\" вероятно също ще има балотаж, след като настоящият кмет от ГЕРБ Иван Чакъров получава 38.96%  срещу независимия Георги Миланов с 15.24 %.\n\r\nИ във \"Възраждане\" досегашният кмет и кандидат на ГЕРБ Савина Савова печели преднина с 38.83% срещу Васил Кънев от \"Демократична България\" с 19.69%.\n\r\nРайон \"Оборище\" на балотаж за кметския стол отиват кандидатът на ГЕРБ Петър Митев, спечелил 31.66% и кандидатът на \"Демократична България\" Николай Александров с 27.94%.\n\r\nВ \"Сердика\" Тодор Кръстев от ГЕРБ печели 38.87% и отива на балотаж срещу Янко Янков от \"БСП за България\", който е получил доверието на  16.75% от гласувалите.\n\r\nВ \"Илинден\" Иван Божилов от ГЕРБ печели 36.98%, а Георги Томов от БСП 20.84%.\n\r\nРайон \"Изгрев\" за първи път може да има кмет от левицата, след като кандидатът на \"БСП за България\" Делян\r\nГеоргиев печели първото място с 718 гласа, срещу Филип Стоименов от \"Демократична България\" с 586 гласа.", "date": "2019.10.28", "title": "И районните кметове в София ще станат ясни след балотажа "}
{"url": "https://www.dnes.bg/mestni-izbori-19/2019/10/28/votyt-v-momin-prohod-facebook-zvezdata-diana-s-50-glasa.427660", "text": "В седмицата преди вота Момин проход влезе в предизборния обзор в социалните мрежи. Една от най-коментираните кандидатки за кмет се оказа Диана Габровска, издигната от партия Воля.\n\nГабровска обаче не нашумя със своята политическа кампания или визия за малкото градче, а с еротични снимки.\r\n\r\nИ те обаче не успяха да й помогнат, тъй като като при 100% обработени протоколи за нея са гласували едва 50 човека. \r\n\r\nЗа статистиката - кмет на Момин проход ще бъде Ивайло Котларов от ГЕРБ с 55.94% от вота на съгражданите си, а Габровска се нарежда предпоследна с 5.77%.", "date": "2019.10.28", "title": "Вотът в Момин проход: Facebook \"звездата\" Диана с 50 гласа"}
{"url": "https://www.dnes.bg/mestni-izbori-19/2019/10/28/dannite-na-cik-kym-9-45-vse-poveche-iasnota-v-oblastnite-gradove.427666", "text": "Резултатите в областните градове са на базата на преброените протоколи от ЦИК към 9:45 часа.\n\r\n\n\r\nАтанас Станкев Камбитов, ПП ГЕРБ - 25,71%\r\nРумен Георгиев Томов - 20,46%\n\r\n\n\r\nДимитър Николов Николов, ПП ГЕРБ - 65.86%\n\r\n\n\r\nИван Портних - ГЕРБ - 50,19%\r\nАнелия Клисарова - БСП - 14,01%\r\nКостадин Костадинов - Възраждане - 14,00%\n\r\n\n\r\nДаниел Димитров Панов, ПП ГЕРБ - 60,65%\n\r\n\n                    \n                    \n                \n                \n                \n                \r\nЦветан Петров Ценков, Местна коалиция СДС (НДСВ, Нова алтернатива, ЗНС, БЗНС, БДСР) - 32,05%\r\nОгнян Кирилов Ценков, ПП ГЕРБ - 31,93%\n\r\n\n\r\nКалин Ангелов Каменов, ПП ГЕРБ - 72,82%\n\r\n\n\r\nТаня Венкова Христова, ПП ГЕРБ - 58.63%\n\r\n\r\nЙордан Тошков Йорданов, Местна коалиция ДБГ (ДБГ, НДСВ, ССД, ГН) - 41, 22%\r\nНадежда Димитрова Петкова, Местна коалиция ГЕРБ (СДС) - 29.46%\n\r\n\n\r\nХасан Азис Исмаил, ДПС - 55,51%\r\nНикола Светозаров Чанев, ГЕРБ - 28.28%\n\r\n\n\r\nПетър Георгиев Паунов, Местна коалиция ГЕРБ - 54.96%\n\r\n\n\r\nКорнелия Добрева Маринова, ГЕРБ - 28.82%\r\nРадина Минкова Банкова, БСП ЗА БЪЛГАРИЯ - 26,30%\r\nВиктор Василев Стойчев, ВМРО - 23.02%\n\r\n\n\r\nЗлатко Софрониев Живков, Местна коалиция - 71,75%\n\r\n\n\r\nТодор Димитров Попов, Местна коалиция НОВОТО ВРЕМЕ - 44.72%\r\nБлаго Атанасов Солов, Местна коалиция БСП за БЪЛГАРИЯ - 18,90%\n\r\n\n\r\nСтанислав Иванов Владимиров, БСП ЗА БЪЛГАРИЯ - 41.16%\r\nВяра Михайлова Церовска, ПП ГЕРБ - 39.42%\n\r\n\n\r\nГеорг Спартански, Инициативен комитет - 38.01%\r\nМирослав Николов Петров, ПП ГЕРБ - 29,26%\n\r\n\n\r\nЗдравко Димитров Димитров, ПП ГЕРБ - 35.73%\r\nСлавчо Стоев Атанасов, Местна коалиция \"НФСБ (ВМРО-БНД)\" - 16.10%\r\nДани Стефанова Каназирева, СЪЮЗ ЗА ПЛОВДИВ - 11.15%\r\nНиколай Атанасов Радев, БСП ЗА БЪЛГАРИЯ - 10.43%\n\r\n\n\r\nДенчо Бояджиев, БСП ЗА БЪЛГАРИЯ    - 25.38%\r\nВалентин Стефанов Василев, ГЕРБ    - 24.36%\n\r\n\r\nПенчо Пламенов Милков, Местна коалиция БСП за България - 35,34%\r\nДиана Ангелова Иванова, ГЕРБ - 25,56%\n\r\n\n\r\nЮлиян Найденов Найденов, ГЕРБ - 48.51%\r\nМомчил Стефанов Неков, Местна коалиция БСП за България - 29.02%\n\r\n\r\nСтефан Радев, ГЕРБ - 48.47%\r\nКольо Милев, БСП ЗА БЪЛГАРИЯ - 24.33%\n\r\n\n\r\nНиколай Тодоров Мелемов, ПП ГЕРБ - 39.84%\r\nСтефан Атанасов Сабрутев, БСП ЗА БЪЛГАРИЯ - 21.46%\n\r\n\n\r\nЙорданка Фандъкова, Местна коалиция ГЕРБ (СДС) - 36.38%\r\nМая Манолова-Найденова, независим - 27.28%\r\nБорислав Александров Игнатов, ДБ - 12.7%\r\nБорис Бориславов Бонев, независим - 11.05%\n\r\n\n\r\nЖивко Веселинов Тодоров, ПП ГЕРБ - 68.63%\n\r\n\n\r\nДарин Иванов Димитров, ПП ГЕРБ - 49,17%\r\nХамди Мехмедов Илиязов, ДПС - 36.34%\r\n\n\r\nСтанислав Насков Дечев, ГЕРБ - 51.03%\r\nКоста Петков Стоев, БСП ЗА БЪЛГАРИЯ - 17.5%\n\r\n\n\r\nЛюбомир Димитров Христов, ГЕРБ - 32.35%\r\nВенцислав Дянков Венков, БСП ЗА БЪЛГАРИЯ - 22.02%\n\r\n\n\r\nВалентин Цветанов Ревански, ПРЯКА ДЕМОКРАЦИЯ - 40.18%\r\nКатя Атанасова Георгиева, БСП ЗА БЪЛГАРИЯ - 21.54%\r\n  ", "date": "2019.10.28", "title": "Данните на ЦИК към 9:45: Все повече яснота в областните градове"}
{"url": "https://www.dnes.bg/za-da-se-razbirame/2019/10/28/zashto-e-trudno-da-si-trygnesh-ot-toksichna-vryzka.427421", "text": "Връзката ви не върви повече и мислите да я прекратите? Понякога нещата не стоят толкова просто и решенията не се взимат така лесно. Много хора продължават да стоят във връзки, от които не само нямат нужда, но и се чувстват потиснати и определено нещастни. Факторите и причините да продължаваме да стоим в токсични връзки могат да са много. Ето някои от най-често срещаните.\r\n\r\nЕдна от възможните причини да продължаваме да стоим в мъчителна токсична връзка е свикването с нея и обстоятелствата, които ни правят нещастни, което обаче е част от зоната ни на комфорт. Страхът от самотата в някои случаи взима превес и ни кара да се примиряваме с това, което имаме в момента, страхувайки се да опитаме да сме отново щастливи, дори и сами.\r\n                    \n                    \n                \n                \n                \n                \r\nАко страдаме от ниска самооценка, вероятността да си вярваме, че можем да се справим сами и сами да търсим щастието си с друг човек, е по-малка. Хората, страдащи от ниско самочувствие, са склонни да се примиряват с по-малко от това, което заслужават и предпочитат да стоят в токсичната си връзка.\r\n", "date": "2019.10.28", "title": "Защо е трудно да си тръгнеш от токсична връзка? "}
{"url": "https://www.dnes.bg/za-da-se-razbirame/2019/10/28/5-prichini-zashto-dokosvaneto-e-tolkova-vajno.427419", "text": "Докосването не е просто интимен или приятелски акт. То е жизнена необходимост, която всяко човешко същество носи кодирана в природата си. В съвременния начин на общуване докосването сякаш е позабравено. Комуникираме чрез електронни средства, понякога не се виждаме с приятели и познати със седмици. Това създава дистанция, която не може да се запълни с друго освен с пряк контакт, придружен с докосване. В телата ни се отделят важни хормони и биохимикали при физически контакт с други хора.\r\nЗащо докосването е важна и неизменна част от общуването с други човешки същества?\r\n\r\nНа практика, хората са „проектирани“ от природата да общуват чрез докосване. Осезанието е първото сетиво, на което човек разчита след като се роди. Реално това е първият универсален език, на който телата ни „говорят“. Затова бременните жени по инстинкт докосват корема си, за да накарат бебето да спре да рита или обратното. Чрез езика на тялото си, позата, жестовете, ние комуникираме невербално и изпращаме послания, но докосването е част от цялата тази комуникационна система, с която природата ни е дарила.\r\n                    \n                    \n                \n                \n                \n                \r\nДокосването е неизменна част от изразяването на любовта, от заздравяването на приятелството, от демонстрацията на подкрепа, дори от обикновения поздрав. Всички емоции в една интимна връзка могат да бъдат изразени чрез докосване или придружени с него – обич, подкрепа, удоволствие, щастие, безопасност, принадлежност. Физическият контакт „кожа с кожа“ изпраща сигнали на мозъка, който от своя страна секретира окситоцин, известен като хормон на щастието.\r\n", "date": "2019.10.28", "title": "5 причини защо докосването е толкова важно"}
{"url": "https://www.dnes.bg/mestni-izbori-19/2019/10/28/gallup-finalno-za-sofiia-fandykova-36-5-manolova-28-3.427624", "text": "Малко над 8% е разликата между Йорданка Фандъкова и Мая Манолова на първия тур на местните избори в София, сочат финалните данни от паралелното преброяване на Gallup International.\n\r\nЗа кандидата на ГЕРБ са гласували 36,5% от пусналите бюлетина, а за независимата Манолова - 28,3%. Столичани ще изберат между двете коя ще застане начело на София през следващите 4 години следващата неделя.\n\n\nТрети се нарежда кандидатът на \"Демократична България\" Борислав Игнатов с 12,5%, а по-малко от процент зад него е независимият Борис Бонев с 11,6%. \n\r\nВ подреждането следват Ангел Джамбазки с 4,1%, а Волен Сидеров събира едва 1,5%.\n                    \n                    \n                \n                \n                \n                \r\nИзбирателната активност е била 42,8%, а 2,6% от избирателите са отбелязали в бюлетината \"Не подкрепям никого\".\n\r\nЕто какво сочат данните от финалното паралелно преброяване на Gallup International:\n\r\n\n\r\nЙорданка Фандъкова - ГЕРБ,СДС - 36,5%\r\nМая Манолова - независим - 28,3%\r\nБорислав Игнатов - ДБ - 12,5%\r\nБорис Бонев - независим - 11,6%\r\nАнгел Джамбазки - ВМРО - 4,1%\r\nВолен Сидеров - Атака - 1,5%\r\nТончо Токмакчиев - Партия на Зелените - 0,8%\r\nДесислава Иванчева - ХДП - 0,8%\r\nМинчо Христов - Алтернативата на гражданите - 0,7%\r\nНиколай Дренчев - Възраждане - 0,7%\r\nПламен Христов - Воля - 0,4%\r\nСтефан Иванов - НФСБ и др. - 0,3%\r\nГеорги Кадиев - Свобода - 0,2%\r\nдруги (общо) - 1,6%\r\nГласували \"Не подкрепям никого\" - 2,6%\n\r\n ", "date": "2019.10.28", "title": "Gallup финално за София: Фандъкова - 36,5%, Манолова - 28,3%"}
{"url": "https://www.dnes.bg/mestni-izbori-19/2019/10/28/obrat-slavcho-atanasov-izmesti-kanazireva-za-balotaja-v-plovdiv.427625", "text": "Резултатите в Пловдив претърпяха обрат за балотажа неделя за кметския стол в Пловдив, сочат финалните данни от паралелното преброяване на Gallup International.\n\r\nНа първия тур категорична победа записа кандидатът на ГЕРБ Здравко Димитров, а голямата въпросителна беше срещу кого ще се изправи в директна битка на втория тур.\n\nЕкзитполът постави на второ място Дани Каназирева снощи след края на изборния ден, но според паралелното преброяване на балотаж отива Славчо Атанасов, издигнат от ВМРО и НФСБ. \n\r\nАтанасов събира 16% от вота, докато Каназирева е с 11,1%.\n\r\nЕто финалните данни от паралелното преброяване на Gallup International за Пловдив: \r\n\n                    \n                    \n                \n                \n                \n                \r\nЗдравко Димитров - ГЕРБ - 39,9%\r\nСлавчо Атанасов - НФСБ, ВМРО - 16%\r\nДани Каназирева - Съюз за Пловдив - 11,1%\r\nНиколай Радев - БСП - 10,4%\r\nГеорги Колев - ЗС Ал. Стамболийски - 8,1%\r\n\n\r\nГЕРБ - 32,9%\r\nБСП - 12,1%\r\nНФСБ, ВМРО - 9,7%\r\nЗС Ал. Стамболийски - 9,1%\r\nСъюз за Пловдив - 9%\r\nКауза Пловдив - 8,4%\r\nДБ - 7,2%\r\nДПС - 1,6%\r\nДруги (общо) - 10%", "date": "2019.10.28", "title": "Обрат: Славчо Атанасов измести Каназирева за балотажа в Пловдив"}
{"url": "https://www.dnes.bg/mestni-izbori-19/2019/10/28/portnih-pecheli-ot-raz-vyv-varna.427626", "text": "Кметските избори във Варна могат да приключат още на първия тур. В морската столица Иван Портних води убедително, а финалните данни от паралелното преброяване на Gallup International му отреждат победа с 51,9%.\r\nДалеч зад него е вторият - кандидатът на Възраждане Костадин Костадинов с 15,2%. Трета се нарежда Анелия Клисарова, която бе издигната от БСП, с 14,7%.\n\nГЕРБ ще имат голямо предимство и в общинския съвет на Варна. Те печелят 34,4% от гласувалите, а след тях са БСП с 14,8%.\n\r\nАктивността за кметския стол в града е 37,2%.\n\r\nЕто финалните данни от паралелното преброяване на Gallup International за Варна: \n\r\n\n\r\nИван Портних - ГЕРБ - 51,9%\r\nКостадин Костадинов - Възраждане - 15,2%\r\nАнелия Клисарова - БСП - 14,7%\r\nСтела Николова - ДБ - 8,8%\r\nДруги (общо) - 9,4%\r\nГласували \"Не подкрепям никого\" - 4%\n\r\n\n\r\nГЕРБ - 34,4%\r\nБСП - 14,8%\r\nВъзраждане - 7,5%\r\nДБ - 6,1%\r\nДПС - 6,1%\r\nВМРО - 2,9%\r\nДруги (общо) - 28,2% ", "date": "2019.10.28", "title": "Портних печели от раз във Варна?"}
{"url": "https://www.dnes.bg/mestni-izbori-19/2019/10/28/bsp-izmesti-db-ot-vtoroto-miasto-za-obshtinari-v-sofiia.427627", "text": "ГЕРБ печели убедително надпреварата за общински съветници в София. За тях са гласували 32,8% от столичани, а БСП и ДБ до последно ще водят битката за второто място. Според данните на Gallup International \"червените\" засега печелят с 16,9%, а за ДБ са гласували 15%.\n\nБорис Бонев си гарантира място в общинския съвет със спечелените 10,1% от вота. \n\r\nАктивността е 42%, а 5,7% от столичани са гласували с \"Не подкрепям никого\". \n\r\nЕто какво сочат данните от финалното паралелно преброяване на Gallup International:\n\r\n\n\r\nГЕРБ, СДС - 32,8%\r\nБСП - 16,9%\r\nДБ - 15%\r\nБорис Бонев - независим - 10,1%\r\nВМРО - 4,7%\r\nАтака - 1,9%\r\nГлас народен - 1,6%\r\nГергин Борисов - независим - 1,4%\r\nВъзраждане - 1,3%\r\nПартия на Зелените - 1,3%\r\nАлтернативата на гражданите - 1,2%\r\nАБВ - 0,8%\r\nДПС - 0,8%\r\nДБГ, ЗНС, НДСВ - 0,6%\r\nХДП - 0,5%\r\nДвижение 21 - 0,5%\r\nМИР - 0,5%\r\nНФСБ и др. - 0,4%\r\nСвобода - 0,1%\r\nдруги (общо) - 5,5%", "date": "2019.10.28", "title": "БСП измести ДБ от второто място за общинари в София"}
{"url": "https://www.dnes.bg/akoshtete-vqrvaite/2019/10/28/sedmichen-liuboven-horoskop-za-28-oktomvri-3-noemvri.427422", "text": "В началото на седмицата Слънцето ще се противопостави на Уран и това ще се усети от всички зодиакални знаци. Ще се наложи да се измъкнем от „кутията“, в която сме. Не бива да забравяме, че Меркурий ще навлезе в ретроградна фаза. Венера пък ще направи нещата малко по-светли.\r\nКакво ви очаква според зодията, вижте в любовния хороскоп на Az-jenata.bg\r\n\r\nВъзможни са разногласия с половинката, които ще са породени от финансови въпроси. Той или тя, има вероятност да са похарчили повече отколкото трябва или да са премълчали за сума. Важно е да проведете разговор в тази посока, за да достигнете до яснота, за да не се чувствате измамени или манипулирани. Необвързаните Овни имат шанс за нови познанства.\r\n                    \n                    \n                \n                \n                \n                \r\nСега Уран е в знака на Телец и ще трябва да се освободите от всички пречки, заради които не можете да изразите истинската си индивидуалност. Тази седмица Меркурий ще заеме ретроградна фаза във вашия сектор на взаимоотношенията, което може да добави несигурност във връзката ви по много начини. Отделете време, за да помислите добре.\r\n\r\nВ края на седмицата Венера ще се премести във вашия партньорски сектор и ще остане там до 25 ноември. За обвързаните представители на зодията това означава повече мир, хармония, дълбоко усещане за обич и уважение. Някои от вас може да развият взаимоотношенията си и дори да стигнат до годеж. \r\n", "date": "2019.10.28", "title": "Седмичен любовен хороскоп за 28 октомври – 3 ноември"}
{"url": "https://www.dnes.bg/mestni-izbori-19/2019/10/28/dannite-na-cik-koi-kyde-pecheli-i-kyde-shte-ima-balotaj-v-oblastnite-gradove.427628", "text": "Резултатите в областните градове са на базата на преброените протоколи от ЦИК към 6:00 часа.\n\r\n\n\r\nАтанас Станкев Камбитов, ПП ГЕРБ - 25,14%\r\nРумен Георгиев Томов - 22,28%\r\nАндон Йорданов Тодоров, Местна коалиция \"Партия на Зелените (ВОЛЯ)\" - 14,9%\n\r\n\n\r\nДимитър Николов Николов, ПП ГЕРБ - 65.95%\r\nНиколай Асенов Тишев, БСП ЗА БЪЛГАРИЯ - 10,04%\n\r\n\n\r\nИван Портних - ГЕРБ - 50,56%\r\nАнелия Клисарова - БСП - 14,26%\r\nКостадин Костадинов - Възраждане - 13,6%\n                    \n                    \n                \n                \n                \n                \r\n\n\r\nДаниел Димитров Панов, ПП ГЕРБ - 60,45%\r\nВесела Николаева Лечева, Местна коалиция БСП за България (АБВ, Движение 21) - 22,02%\n\r\n\n\r\nЦветан Петров Ценков, Местна коалиция СДС (НДСВ, Нова алтернатива, ЗНС, БЗНС, БДСР) - 33,13%\r\nОгнян Кирилов Ценков, ПП ГЕРБ - 30,31%\r\nЛюбомир Асенов Георгиев, БСП ЗА БЪЛГАРИЯ - 18,4%\n\r\n\n\r\nКалин Ангелов Каменов, ПП ГЕРБ - 73,27%\r\nМомчил Иванчев Младенов, БСП ЗА БЪЛГАРИЯ - 14.15%\n\r\n\n\r\nТаня Венкова Христова, ПП ГЕРБ - 58.63%\r\nИвелин Николов Николов, Местна коалиция БСП ЗА БЪЛГАРИЯ - 17.39%\n\r\n\r\nЙордан Тошков Йорданов, Местна коалиция ДБГ (ДБГ, НДСВ, ССД, ГН) - 42.44%\r\nНадежда Димитрова Петкова, Местна коалиция ГЕРБ (СДС) - 29.61%\r\nГеорги Антонов Петков, БСП ЗА БЪЛГАРИЯ - 10.89%\n\r\n\n\r\nХасан Азис Исмаил, ДПС - 59.55%\r\nНикола Светозаров Чанев, ГЕРБ - 25.71%\r\nМилко Петров Багдасаров, БСП ЗА БЪЛГАРИЯ - 8.41%\n\r\n\n\r\nПетър Георгиев Паунов, Местна коалиция ГЕРБ - 54.59%\r\nЗдравко Стойнев Милев, Независим кандидат - 26.35%\n\r\n\n\r\nКорнелия Добрева Маринова, ГЕРБ - 28.56%\r\nРадина Минкова Банкова, БСП ЗА БЪЛГАРИЯ - 26,09%\r\nВиктор Василев Стойчев, ВМРО - 24.64%\n\r\n\n\r\nЗлатко Софрониев Живков, Местна коалиция - 69.42%\r\nИлия Илиев, БСП ЗА БЪЛГАРИЯ - 15.37%\n\r\n\n\r\nТодор Димитров Попов, Местна коалиция НОВОТО ВРЕМЕ - 41.30%\r\nБлаго Атанасов Солов, Местна коалиция БСП за БЪЛГАРИЯ - 19.58%\r\nИван Дойчев Панайотов, ГЕРБ - 18.59%\n\r\n\n\r\nСтанислав Иванов Владимиров, БСП ЗА БЪЛГАРИЯ - 41.61%\r\nВяра Михайлова Церовска, ПП ГЕРБ - 38.52%\n\r\n\n\r\nГеорг Спартански, Инициативен комитет - 39.39%\r\nМирослав Николов Петров, ПП ГЕРБ - 28,65%\r\nИлиян Йончев, БСП ЗА БЪЛГАРИЯ - 14.88%\n\r\n\n\r\nЗдравко Димитров Димитров, ПП ГЕРБ - 34.81%\r\nСлавчо Стоев Атанасов, Местна коалиция \"НФСБ (ВМРО-БНД)\" - 16.40%\r\nДани Стефанова Каназирева, СЪЮЗ ЗА ПЛОВДИВ - 11.54%\r\nНиколай Атанасов Радев, БСП ЗА БЪЛГАРИЯ - 10.50%\n\r\n\n\r\nДенчо Бояджиев, БСП ЗА БЪЛГАРИЯ    - 25.66%\r\nВалентин Стефанов Василев, ГЕРБ    - 23.80%\r\nЛевент Али Апти, ДПС - 17.78%\r\nМирослав Тодоров Грънчаров, Местна коалиция ДЕМОКРАТИЧНА БЪЛГАРИЯ-ОБЕДИНЕНИЕ - 16.50%\n\r\n\r\nПенчо Пламенов Милков, Местна коалиция БСП за България - 35,26%\r\nДиана Ангелова Иванова, ГЕРБ - 27.02%\n\r\n\n\r\nЮлиян Найденов Найденов, ГЕРБ - 48.51%\r\nМомчил Стефанов Неков, Местна коалиция БСП за България - 29.02%\n\r\n\r\nСтефан Радев, ГЕРБ - 46.06%\r\nКольо Милев, БСП ЗА БЪЛГАРИЯ - 24.45%\n\r\n\n\r\nНиколай Тодоров Мелемов, ПП ГЕРБ - 37.68%\r\nКирил Хараламбиев Хаджихристев, Местна коалиция НОВОТО ВРЕМЕ - 21.84%\r\nСтефан Атанасов Сабрутев, БСП ЗА БЪЛГАРИЯ - 21.76%\n\r\n\n\r\nЙорданка Фандъкова, Местна коалиция ГЕРБ (СДС) - 36.34%\r\nМая Манолова-Найденова, независим - 26.73%\r\nБорислав Александров Игнатов, ДБ - 13.27%\r\nБорис Бориславов Бонев, независим - 11.27%\n\r\n\n\r\nЖивко Веселинов Тодоров, ПП ГЕРБ - 69.08%\r\nИван Стоянов Върляков, БСП ЗА БЪЛГАРИЯ - 14.88%\n\r\n\n\r\nДарин Иванов Димитров, ПП ГЕРБ    - 51.33%\r\nХамди Мехмедов Илиязов, ДПС - 33.73%\n\r\n\n\r\nСтанислав Насков Дечев, ГЕРБ - 52.79%\r\nКоста Петков Стоев, БСП ЗА БЪЛГАРИЯ - 17.07%\n\r\n\n\r\nЛюбомир Димитров Христов, ГЕРБ - 32.56%\r\nВенцислав Дянков Венков, БСП ЗА БЪЛГАРИЯ - 22.21%\r\nДобромир Веселинов Драев, Местна коалиция ДБГ - 13.13%\n\r\n\n\r\nВалентин Цветанов Ревански, ПРЯКА ДЕМОКРАЦИЯ - 39.20%\r\nКатя Атанасова Георгиева, БСП ЗА БЪЛГАРИЯ - 21.75%\r\nДимитър Ангелов Иванов, ГЕРБ - 17.37%", "date": "2019.10.28", "title": "Данните на ЦИК: Кой къде печели и къде ще има балотаж в областните градове? "}
{"url": "https://www.dnes.bg/notifikacii/2019/10/28/us-doklad-zaedno-s-polsha-triabva-da-zavzemem-kaliningrad.427505", "text": "Американска неправителствена организация The Jamestown Foundation публикува доклад под названието How To Defend The Baltic States. В него се описва план за защитата на прибалтийските държави от евентуална война на НАТО с Русия. \n\n\r\nАвтор на изследването е старши-научният сътрудник Ричард Хукър, който е уверен, че НАТО трябва да разгледа перспективата по завземането на Калининградска област, която е част от Руската федерация, граничеща с Полша. \n\r\nЕкспертът е отчел непрекъснатото нарастване на войските на САЩ и Полша в региона около Русия, което със сигурност ще доведе до бърза загуба на територия при евнтуални военни действия, предава Газета.ру. \n                \n                \n                \r\nПредполага се, че войната ще бъде изключително с регионален характер, защото ескалацията на конфликта може да доведе до „масово разрушение на сгради и милиони жертви сред мирните жители“.\n\r\nХукър не назовава конкретна причина, която може да доведе до конфликта между Русия и НАТО в Прибалтика. Но според него Русия има планове в този регион, завършва доклада си американският експерт.", "date": "2019.10.28", "title": "US-доклад: Заедно с Полша трябва да завземем Калининград"}
{"url": "https://www.dnes.bg/index/2019/10/28/receptata-dnes-pileshka-salata-s-avokado.427348", "text": ":\r\n300 г печено пилешко месо\r\n1-2 броя авокадо\r\n3 големи домата, може да ползвате и чери доматки\r\n1 малка консерва изплакната и отцедена царевица\r\n1 малка глава червен лук\r\nЗа дресинга:\r\n3 с.л.зехтин\r\nсокът на 1/2 лимон\r\n1 люта чушка нарязана на ситно\r\nнаситнен магданоз\r\nсол, черен пипер на вкус\r\n \r\n:\r\n \r\nНарежете или накъсайте месото като за салата. Сложете го в купа и прибавете към него нарязаните авокадо, лук, домати и царевицата. Комбинирайте всички съставки за дресинга, овкусете салатата и сервирайте.\r\n\r\n", "date": "2019.10.28", "title": "Рецептата Dnes: Пилешка салата с авокадо "}
{"url": "https://www.dnes.bg/mestni-izbori-19/2019/10/28/milko-kalaidjiev-bez-shans-za-kmet-na-svilengrad.427633", "text": "Фолкпевецът Милко Калайджиев няма никакъв шанс да се пребори за кметския стол на Свиленград. Това сочат резултатите на ЦИК към 07:00 при обработени 77.78% СИК протоколи в OИК.\r\n\r\nЗа Милко са гласували 3,96% (417 гласа), като дори и да нараснат той ще бъде дори извън тройката.\r\n\r\nПочти сигурен победител е кандидатът на ГЕРБ Анастас Карчев, който води с 63,57% от вота на жителите в южния град. \r\n\r\nДалеч зад него се нареждат Стамо Димитров от БСП за България (12,46%) и Христо Минков РЗС (7,42%).", "date": "2019.10.28", "title": "Милко Калайджиев без шанс за кмет на Свиленград"}
{"url": "https://www.dnes.bg/world/2019/10/28/arjentina-izbra-za-prezident-liav-kandidat-peronist.427635", "text": "Лявоцентристкият кандидат Алберто Фернандес постигна убедителна победа на президентските избори в Аржентина, съобщи ДПА.\n\r\nШейсетгодишният Фернандес спечели 48 процента от гласовете, а неговият консервативен съперник и връстник Макри получи 40 на сто. Това показват данни от почти пълното преброяване на подадените бюлетини.\n\r\nРезултатът позволява на Фернандес да спечели още на първи тур, без да е необходим балотаж. За да бъде избран още на първи тур на президентските избори в Аржентина, кандидатът се нуждае от 45 процента от гласовете или от 40 процента, ако има 10-процентна преднина пред втория.\n\r\nФернандес обеща да въведе \"нов ред\" и да изгради страна \"с повече равенство и солидарност\".\n                    \n                    \n                \n                \n                \n                \r\nНеговата кандидатка за вицепрезидент Кристина Фернандес де Киршнер заяви, че той е изправен пред много трудната задача да спаси страната, \"разрушена\", по думите й, от \"неолибералните\" политики на Макри.\n\r\nМакри призна поражение и поздрави своя наследник на поста. Той обеща, че опозицията ще действа по \"разумен, конструктивен и отговорен\" начин. \"Ще продължим да работим заедно за всички аржентинци\", каза държавният глава и добави, че е поканил Фернандес на закуска днес.\n\r\nКогато дойде на власт през 2015 г., той бе приветстван от поддръжниците на икономическия либерализъм, опониращи на протекционистичните политики на Кристина Фернандес де Киршнер, управлявала Аржентина от 2007 до 2015 г., и на съпруга й и неин предшественик Нестор Киршнер.\n\r\nМакри опита да съкрати бюджетния дефицит, но обезценяването на песото го принуди да иска голям спасителен пакет на стойност 57 милиарда долара от Международния валутен фонд. Тази сделка е все по-ненавиждана от аржентинците, както и мерките за строги икономии, които бяха наложени на средната класа заради нея.\n\r\nПо време на неговия мандат икономиката бе в рецесия, годишната инфлация бе над 50 процента, а стандартът на живот на милиони хора падна под линията на бедността.\n\r\nФернандес де Киршнер първоначално имаше амбиции да се кандидатира за поста, но тъй като поражда доста разделения сред обществото, реши да обедини сили с бившия началник на канцеларията й Алберто Фернандес, отбеляза ДПА, цитирана от БТА.\n\r\nДвамата Фернандес, които нямат роднинска връзка, се представят като политически наследници на покойния популист Хуан Перон, управлявал страната през 40-те, 50-те и 70-те.\n\r\nФернандес обеща да води пропазарни политики в опит да успокои страховете, че ще установи в Аржентина социалистически режим, подобен на този във Венецуела.\n\r\nИзбирателната активност бе 80 процента.\n\r\nАржентинците освен това избираха вчера над половината от членовете на Камарата на депутатите, една трета от сенаторите, губернатори на три провинции и кмет на Буенос Айрес.\r\n ", "date": "2019.10.28", "title": "Аржентина избра за президент ляв кандидат перонист"}
{"url": "https://www.dnes.bg/mestni-izbori-19/2019/10/28/v-plovdiv-oblast-v-4-obshtini-ima-izbran-kmet.427634", "text": "При 100 процента обработени протоколи от Общинската избирателна комисия /ОИК/ в Пловдивска област има избрани кметове на първи тур в четири общини, сочат данните в ЦИК. \n\r\nВ община Кричим с 67,26 от гласовете печели досегашният кмет Атанас Калчев от Движение Нашият град. С 52,91 процента одобрение за втори мандат в община Раковски е преизбран кандидатът на ГЕРБ Павел Гуджеров.\n\r\nВ община Садово с убедителните 82,34 на сто от гласовете на поста кмет на общината остава Димитър Здравков от БСП за България. С 63,91 процента за втори мандат за кмет на община Стамболийски е преизбран и Георги Мараджиев, кандидат на ГЕРБ.\n\r\nИзвестни са вече и балотажите в три от общините при 100 процента обработени протоколи на СИК. В община Хисаря на втори тур ще се състезават Пенка Ганева от ГЕРБ, която вчера събра 26,72 от гласовете на избирателите, а неин опонент ще бъде Ива Вълчева, кандидат на БСП за България, която има 25,69 процента одобрение. \n                    \n                    \n                \n                \n                \n                \r\nВ Брезово кандидатът на ГЕРБ Христо Енков с гласовете на 46,57 на сто от гласувалите ще се изправи отново срещу Камен Калапанков от БСП за България, който има 36,62 процента одобрение. \n\r\nБалотаж ще има и в община Перущица, където досегашният кмет Ради Минчев /\"Демократична България - обединение\"/ с 26,81 на сто подкрепа от избирателите ще се състезава с Мария Витанова-Вълканова от ГЕРБ, която е подкрепена от 30,59 процента от гласувалите вчера, посочва БТА.", "date": "2019.10.28", "title": "В Пловдив област в 4 общини има избран кмет"}
{"url": "https://www.dnes.bg/obrazovanie/2019/10/28/sled-izborite-muzeite-otvariat-vrati-za-uchenicite.427632", "text": "Националните и регионалните музеи в страната ще бъдат отворени за организирани ученически посещения днес. Част от тях ще бъдат със свободен вход, а в други таксите ще са минимални.\r\nВ деня след вота учениците ще могат да разгледат безплатно музеите и Ботаническата градина към Българската академия на науките, както и институтите й, съобщи пресцентърът на Министерството на образованието и науката.\r\nОт Сдружението на общините ще препоръчат да се определят символични такси за посещение на общинските културни институции. За това са се разбрали министърът на образованието и науката Красимир Вълчев, министърът на културата Боил Банов, изпълнителният директор на Националното сдружение на общините Силвия Георгиева и председателят на БАН акад. Юлиан Ревалски.\r\n                    \n                    \n                \n                \n                \n                Денят след вота за местна власт е обявен за неучебен, но присъствен за учениците и учителите от училищата, в които има избирателни секции. Ръководствата им могат да организират спортни прояви, дейности по интереси, посещения на музеи, галерии, театри или на други културни институции, както на фирми и предприятия с цел кариерно ориентиране на децата. Директорите имат правото да изберат и да има нормален учебен процес, информират от МОН.\r\nВ понеделник учениците може да посетят и общинските културни институции - като галерии, театри, библиотеки, читалища, както националните и регионалните музеи. Отворени за ученически групи ще са още Националният природонаучен музей, Археологическият, Етнографският и Антропологичният музей към БАН, Националната лаборатория по компютърна вирусология и част от институтите на Академията.", "date": "2019.10.28", "title": "След изборите: Музеите отварят врати за учениците"}
{"url": "https://www.dnes.bg/world/2019/10/28/pochina-pisateliat-i-disident-vladimir-bukovski.427663", "text": "На 76-годишна възраст в английския град Кембридж почина бившият съветски дисидент и писател Владимир Буковски, предадоха ТАСС и Франс прес.\r\n\r\nПрез 60-те и 70-те години на миналия век Буковски беше известен деятел на дисидентското движение в СССР и през 1972 година беше осъден за \"антисъветска агитация\" на две години затвор и пет години изселване. \r\n\r\nТой беше най-известният съветски политически затворник на своето време. \r\n\r\nБуковски първи разобличи съветския режим за това, че използва психиатрични болници за насилствено настаняване на дисиденти.\r\n\r\nПрез 1976 година на летището в Цюрих властите на СССР размениха писателя с осъдения на затвор в Чили лидер на комунистическата партия на тази страна Луис Корвалан. \r\n \r\n/БТА/\r\n\r\n ", "date": "2019.10.28", "title": "Почина писателят и дисидент Владимир Буковски"}
{"url": "https://www.dnes.bg/mestni-izbori-19/2019/10/28/bonev-ne-otkradnal-glasove-ot-ignatov-ot-10-g-raboti-za-sofiia.427659", "text": "Кандидат за кмет на София, издигнат от \"Спаси София\" Борис Бонев, който беше изненадата на местния вот в София, призова \"Демократична България\" да не си търси врагове там, където ги няма. \n\r\nСпоред него критиките, че краде гласове от десните, за да ги прелее на балотажа към другия независим, но и подкрепен от БСП и десни партии Мая Манолова, не отговаря на истината. \n\n\r\n\"Ние сме се появили преди 10 години. Ние бяхме сред хората на улицата, от удобството на студиата и интернет избори не се печелят“, коментира той пред bTV. \n\r\n\r\nБорис Бонев, който се кандидатира и за съветник, влиза в Столичния общински съвет, но \"Спаси София\" продължава работата си, както и досега.\n                    \n                    \n                \n                \n                \n                \r\nНа кантар е и друг кандидат на \"Спаси София\" за съветник – Гергин Борисов.\n\r\n\"За съжаление законодателството възпрепятства гражданските листи за общински съвет, можеше да имаме 5-6 съветници“, коментира Бонев.\n\r\nСпоред него на втория тур на изборите за кмет на София – между Йорданка Фандъкова и Мая Манолова, софиянци ще са изправени пред трудно решение. Той призова хората да гласуват по съвест.\n\r\nБонев смята, че хората не са стадо овце, на които да се даде команда, по която да гласуват. \n\r\nКандидатът на \"Спаси София\" отчете, че за кампанията организацията е похарчила малко над 20 хил. лв. Средствата са изцяло от дарения.\r\nНие бяхме единствените, които по време на кампанията публикувахме и разходите си, подчерта отново Борис Бонев.", "date": "2019.10.28", "title": "Бонев не откраднал гласове от Игнатов, от 10 г. работи за София"}
{"url": "https://www.dnes.bg/mestni-izbori-19/2019/10/28/bivshiiat-nacional-hristo-iovov-na-balotaj-v-svoge.427665", "text": "Бившият футболен национал и играч на Левски Христо Йовов ще се изправи на балотаж за кметския стол на Своге. \r\n\r\nПри обработени 98.97% от протоколите, футболистът, известен с прякора си Бижутера, е взел 28.31% от гласовете на своите съграждани. Йовов е подкрепен от ГЕРБ, но изостава значително на първия тур от настоящия кмет Емил Иванов от Местна коалиция \"Движение напред България\" (БДЦ, ДПС, БДСР, СДП), който събира 42.02% от вота.\r\n\r\nДоста по-зле на изборите се представи вицепрезидентът на БФС Йордан Лечков, който събра едва 5.13% от вота за Сливен при обработени 100% СИК протоколи в OИК.\r\n\r\nЕкзекутора на Германия остава на третото място в надпреварата, доста назад след отиващите на балотаж Стефан Радев от ГЕРБ и Кольо Милев от БСП.", "date": "2019.10.28", "title": "Бившият национал Христо Йовов на балотаж в Своге"}
{"url": "https://www.dnes.bg/mestni-izbori-19/2019/10/28/gerb-pecheli-mnozinstvo-v-mestniia-parlament-v-burgas.427631", "text": "В пет бургаски общини ще има балотаж. В останалите осем има избрани кметове. Сред тях е и кметът за община Бургас - Димитър Николов, който печели с 65,95 процента на база близо 74 процента обработени протоколи от изборната нощ. \r\n\r\nОчертава се и мнозинство за ГЕРБ в местния парламент. Листата за съветници е получила вота на повече от 40 процента от гласувалите.\r\n\r\nЗа Димитър Николов това ще е четвърти мандат. Останалите избрани кметове в бургаските общини също печелят пореден мандат. Това са Иван Алексиев /ГЕРБ/ - община Поморие, Николай Димитров - община Несебър, Васил Едрев /ГЕРБ/ - община Айтос, Георги Лапчев /ГЕРБ/ - община Царево , Жельо Вардунски /ГЕРБ/ - община Камено, Исмаил Осман /ДПС / - община Руен и Илиян Янчев /ГЕРБ/ - община Малко Търново.\r\n\r\nВ общините Карнобат, Приморско, Созопол, Средец и Сунгурларе другата неделя ще се решава кой ще седне на кметския стол, съобщи БТА.\r\n ", "date": "2019.10.28", "title": "ГЕРБ печели мнозинство в местния парламент в Бургас"}
{"url": "https://www.dnes.bg/mestni-izbori-19/2019/10/28/dps-specheli-ot-raz-vsichkite-7-obshtini-v-oblast-kyrdjali.427668", "text": "ДПС печели категорично кметските места още на първи тур във всичките 7 общини на област Кърджали, показват резултатите от местните избори.\r\n\r\nВ областния град кмет остава Хасан Азис, който при обработени 90.82% СИК протоколи в OИК събира 55.51% от вота.\r\n\r\nВ Момчилград при обработени 94.12% СИК протоколи в OИК кмет става Илкнур Мюмюн\r\nсъс 73.30%.\r\n\r\nВ Ардино са обработени всички протоколи от вота, като след тях изборите печели Изет Шабан\r\nсъс 70.63%.\r\n\r\nВ Джебел при обработени 100% СИК протоколи в OИК кметския вот печели Неджми Али с 59.07%.\r\n\r\nВ Кирково изборите печели Шинаси Сюлейман с 68.32% при обработени 88.80% СИК протоколи в OИК.\r\n\r\nВ Крумовград кмет става Себихан Мехмед със 74.21% при обработени 90.53% СИК протоколи в OИК.\r\n\r\nВ Община Черноочене печели Айдън Ариф Осман, който събира 72.83% от вота на местните.\r\n\r\nПодобна е ситуацията и в почти всички села в областта.", "date": "2019.10.28", "title": "ДПС спечели от раз всичките 7 общини в област Кърджали"}
{"url": "https://www.dnes.bg/stranata/2019/10/28/luks-v-bdj-bistr-224-net-videonabliudenie.427630", "text": "\r\nДългоочакваната обществена поръчка за нови вагони в родната железница вече е факт. БДЖ обяви търг за производство и доставка на 40 вагона за 76,7 млн. лв. без ДДС, които следва да се осигурят до 2023 г.\n\r\nЖП-то поръчва 22 второкласни, 10 първокласни и 8 вагон-бистра. Без купета ще бъдат новите вагони. От БДЖ предпочитат салонен тип разположение на местата с ергономични седалки. Удобствата за пътниците ще бъдат безжичен интернет и контакти, маси и LED осветление, пише \"Монитор\".\r\nОсвен това е предвидена климатична система. Осем от второкласните вагони ще бъдат пригодени за лица с увреждания и намалена подвижност. За тяхно улеснение местата им ще са в близост до вратите и тоалетните.\n                    \n                    \n                \n                \n                \n                \r\nЗа да се опитат да се справят по-лесно с вандалите, от железниците са заложили бъдещите композиции да бъдат боядисани с покритие, позволяващо лесно почистване на графити. Вратите на новите вагони ще бъдат автоматични, като ще могат да се контролират от кабинета на локомотива.\n\r\nЗа разлика от вагоните, в бистрàта ще има салонна и купейна част. В тях е предвидено освен ток и интернет за пътниците, така и телевизор минимум 29 инча, както и вендинг автомати за чай и кафе. Местата с консумация ще са оборудвани с кухненски боксове и хладилни витрини.\n\r\nПо две вакуумни тоалетни ще има в бъдещите нови вагони. Всяка от тях трябва да е с умивалник със сензорно пускане и спиране на хладка вода течен сапун и поставки за тоалетна хартия и кърпи.\n\r\nЗа забавление на возещите се ще има инсталирани дисплеи, на които ще се излъчват реклами, информация в реално време, времето, скорост на движение и удобни връзки с други влакове. Електронни ще бъдат и таблата, указващи номера на влака, изписани на български и английски език.\n\r\nВ обществената поръчка е включена и доставката на два стенда за контрол и изпитване на спирачните системи на вагоните, техническо обслужване на всички 40 вагона за целия гаранционен срок, както и обучение на 14 души персонал по поддръжката им.\n\r\nПланът за закупуване на германски употребявани вагони все още е актуален. Един такъв употребяван вагон втора класа без климатик от Deutsche Bahn струва 30 хил. евро. Ако се купят употребявани вагони с първа и втора класа от германския оператор, те ще струват 35 хил. евро. Ако пък българските железници искат в тях да има и климатик, тогава цената скача до 55 хил. евро.\r\nГерманските вагони са близо 30-годишни, но през 2005 г. им е направен капитален ремонт и са далеч по-добри от тези, с които нашата железница разполага сега. Това няма да е първата сделка между БДЖ и германските железници, през 2006 г. дружеството купи 110 немски вагона втора ръка.\r\n ", "date": "2019.10.28", "title": "Лукс в БДЖ: Бистрà, нет, видеонаблюдение"}
{"url": "https://www.dnes.bg/mestni-izbori-19/2019/10/28/izborni-absurdi-zashto-maestro-micho-dimitrov-ne-uspia-da-glasuva.427664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Маестро Мичо Димитров не могъл да гласува вчера на изборите в Пловдив. Той бил в забранителния списък, въпреки че е гражданин на България.\r\n\r\n\"Оказа се, че съм бил в забранителния списък. В годините, в които съм живял в Холандия, съм успявал винаги да гласувам. Плащам данъци в тази държава, получавам заплата и в един момент се оказва, че не съм в избирателните списъци\", разказа той пред репортер на Bulgaria ON AIR.\r\n\r\n\"Подобно нещо в чужбина не може да се случи никога. Специална покана се получава и се гласува електронно в чужбина. На всички избори досега съм гласувал без проблем и в Холандия, и в България\", сподели той.", "date": "2019.10.28", "title": "Изборни абсурди: Защо маестро Мичо Димитров не успя да гласува"}
{"url": "https://www.dnes.bg/mestni-izbori-19/2019/10/28/shte-stane-li-sofiia-chervena-idva-interesen-balotaj.427655", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бъдещето на столицата ще се реши на балотаж следващата седмица между Йорданка Фандъкова и Мая Манолова. Кой ще надделее на втория тур?\n\r\n\"Изненада е добрият резултат на Борис Бонев, и то приятна. Виждаме млад човек, с модерна визия за София. Явно софиянци вече държат на компетентността на кандидатите, а не само на партийната принадлежност. Доста млади хора отидоха точно заради него да гласуват\", каза в студиото на \"България сутрин\" бившият народен представител Юлияна Дончева.\n\n\n\n\r\nСпоред нея София не е традиционно синя, тъй като избирателят вече не се води само от цвета на партията при вота си.\n                    \n                    \n                \n                \n                \n                \r\n\"Дано имаме и на следващите избори подобен случай като този с Борис Бонев. Резултатите като цяло са очаквани. Ще бъде интересен вторият тур\", коментира кметът на София в периода 1995-2005 година Стефан Софиянски.\n\r\nПо думите му Манолова не може да излезе от \"червеното си облекло\".\n\r\nХората разпознават в Манолова и някакво гражданско присъствие. Ролята ѝ на омбудсман малко я дистанцира от партията. Не бих определила Мая Манолова абсолютно като кандидат на БСП\", заяви Дончева.\n\r\nТя прогнозира, че ще стане тендеция това да се гласува по професионални качества на кандидатите.\n\r\n\"Ниската избирателна активност е разочароваща. Нашето общество си загуби целта. Такава летаргия обхвана правителството, която се предаде и на хората. Намалява раждаемостта на кореняците софиянци, само колите се увеличават\", заключи Софиянски в ефира на ", "date": "2019.10.28", "title": "Ще стане ли София червена? Идва интересен балотаж..."}
{"url": "https://www.dnes.bg/blizak-iztok/2019/10/28/operaciiata-na-sasht-sreshtu-bagdadi-mirishe-na-petrol.427643", "text": "Ликвидирането на Абу Бакр ал Багдади, оглавявал групировката \"Ислямска държава\", не променя особено нещата: той може да е всякакъв, но не и гений на интернет пропагандата - последното оръжие на джихадистите. Така коментира руското онлайн издание \"Взгляд\" операцията на САЩ срещу екстремисткия лидер.\n\r\nБлагодарение на руските и на сирийските военни, от една страна, а от друга - на кюрдите и американците, днес ИД е само интернет организация. \"На терен\" халифатът е унищожен, митът за непобедимостта на \"воините на Аллах\" е стъпкан. При това положение ислямистката пропаганда остава без коронните си тезиси, констатира електронният вестник, цитиран от БТА.\n                    \n                    \n                \n                \n                \n                \r\n\"Разсъжденията, че новият лидер може да се окаже далеч по-кръвожаден от предишния, изобщо нямат смисъл - по-кръвожаден просто няма накъде\" - но \"ако Ал Багдади наистина е мъртъв, редица от най-радикалните му привърженици може да последват неговия пример и да сложат \"шахидски пояс\", тъй че в най-близко бъдеще терористичната заплаха в света може да нарасне\", предупреждава \"Взгляд\".\n\n\n\n\r\nШефът на Пентагона обеща да започне хайка срещу приемниците на Ал Багдади, отбелязва в заглавие \"Известия\".\n\r\nСлед премахването на главатаря на ИД САЩ ще следят дали организацията ще се сдобие с нови лидери и ще се борят с тях, ако такива се появят, цитира вестникът министъра на отбраната на САЩ Марк Еспър, говорил вчера пред телевизия Си Ен Ен.\n\r\nУбийството на Ал Багдади обаче не слага кръст на групировката. Смъртта на Осама бин Ладен също не доведе навремето до разпадане на Ал Кайда. \n\r\nАмериканците ще могат и занапред да оправдават с действията на терористите присъствието си в Източна Сирия, заявява \"Известия\" в друг материал.\n\r\nСпоред руския всекидневник операцията на САЩ \"при всичките си положителни ефекти напомня по-скоро пиар акция\" и всъщност \"мирише на петрол\". Той напомня, че САЩ оставиха в Сирия войски да охраняват петролните находища и решиха да върнат там няколкостотин военни, изтеглени преди.\n\r\n\"Известия\" цитира говорителя на руското министерство на отбраната Игор Конашенков, обвинил САЩ в незаконен добив и износ на петрол. По думите му месечните печалби от тази дейност надхвърлят 30 милиона долара. Петролът се продава на цени, доста по-ниски от пазарните - около 38 долара за барел. А доходите влизат в сметките на американски тайни служби и частни военни компании. За потвърждение министерството публикува сателитни снимки на петролни полета в Източна Сирия от различни дати, на които се виждат десетки камиони цистерни.\n\r\nВашингтон няма да отстъпи никому сирийския петрол, прогнозира в заглавие на редакционен коментар \"Независимая газета\". Изданието се пита дали е законно САЩ да контролират петролните обекти в Сирия, след като са влезли в страната \"благодарение на широка интерпретация на резолюцията от 2001 г. за употреба на военна сила\".\n\r\nБившият специален пратеник на президента на САЩ в антитерористичната коалиция Брет Макгърк признава според \"Известия\", че в лични разговори с него президентът Доналд Тръмп неведнъж е проявявал интерес какво може да се направи със сирийския петрол. По думите на Макгърк той е обсъждал проблема с бившия държавен секретар Рекс Тилърсън, заемал преди директорски пост в енергийната компания \"Ексън мобил\" и натрупал съответния опит. Тилърсън заявил, че липсва законова база, за да експлоатират американците сирийското \"черно злато\", и добавил: \"С петрола нещата не стават по този начин\".\n\r\n\"Може би има нови юристи (които да решат проблема, бел. на вестника), но за една американска компания би било просто незаконно да тръгнат да превземат и да експлоатират тези залежи\", казва Макгърк, цитиран от информационния сайт \"Аксиос\".\r\n ", "date": "2019.10.28", "title": "Операцията на САЩ срещу Багдади \"мирише на петрол\""}
{"url": "https://www.dnes.bg/mestni-izbori-19/2019/10/28/intrigata-vyv-varna-se-zapazva-shte-ima-li-balotaj.427670", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В морската столица Варна регистрираха много ниска избирателна активност. В битката за кмет поведе настоящият градоначалник Иван Портних с 50.62% при 41% обработени бюлетини.\n\n\r\nПо данни от финалното преброяване на \"Галъп Интернешънъл\", Портних печели 51,9% от гласовете, на второ място е Костадин Костадинов от \"Възраждане\" с 15,2%, а на трета позиция е Анелия Клисарова от БСП с 14,7%.\n\r\n\"След 22 часа, започнаха да идват секционните избирателни комисии с попълнени протоколи. Секционните комисии се справиха добре. Обработени са протоколите на 205 секции, като Иван Портних води с 50,4% след него е проф. Анелия Клисарова, а след нея Костадин Костадинов\", коментира председателят на общинската избирателна комисия Велин Жеков в ефира на \"България сутрин\".\n                    \n                    \n                \n                \n                \n                \r\nИзбирателната активност във Варна е 37.4%, което я прави по-ниска от предишните кметски избори, стана ясно още от изказването му пред екипа на .", "date": "2019.10.28", "title": "Интригата във Варна се запазва, ще има ли балотаж?"}
{"url": "https://www.dnes.bg/mestni-izbori-19/2019/10/28/goti-tikvenika-ne-poluchi-podkrepata-na-sofiianci.427679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кандидатите за местната власт направиха всичко по силите си, за да привлекат своите гласоподаватели. Имаше и такива обаче, които разчитаха повече на провокацията, отколкото на предизборните обещания.\n\n\r\nСред тях е фолк изпълнителят Георги Георгиев, известен с прозвището си Готи, който е и председател на \"Българско национално обединение\". Чисто гол, прикриваща го само една тиква, певецът може да оглави класацията за най-атрактивен кандидат за местна власт, пише . \n\r\nНеслучайно кандидат-кметът избира за своята кампания мотото \"Да направим от тиквата тиквеник\". И неслучайно се снима гол на плаката за кампанията. \n                    \n                    \n                \n                \n                \n                \r\n\"Съвсем с чиста душа и съзнание влизам в политиката. Аз обичам семките, но не ги обичам, когато са в главите на хората... И по-скоро на нашите управляващи\", споделя изпълнителят.\n\r\nГеорги има и ясно изградена Визия за София - за майките, за децата и за тротинетките. \n\r\nПровокацията го привлича. Затова освен в своите песни, той я използва и в предизборната си кампания.", "date": "2019.10.28", "title": "Готи \"Tиквеника\" не получи подкрепата на софиянци"}
{"url": "https://www.dnes.bg/stranata/2019/10/28/ciala-sedmica-tyrsiat-izcheznaloto-dete-v-nikolaevo.427689", "text": "Близо седмица продължава издирването на изчезналото 1-годишно дете от стражишкото село Николаево, резултат до момента няма, детето все още е в неизвестност, съобщиха от пресцентъра на полицията във Велико Търново.\n\r\nСигналът за изчезналото дете на година и половина е бил подаден от родителите му на 22 октомври, около 19.00 часа. \n\n\n\n\r\nРодителите на детето заявиха, че са го оставили да играе в двора на семейната им къща и когато са се върнали – от него не е имало и следа. Момченцето било без надзор само за десетина минути. \n\r\nМайката заяви, че момченцето е можело да ходи, но все още не е било стабилно. \n                    \n                    \n                \n                \n                \n                \r\nНезабавно да предприети издирвателни мероприятия от екипи на полицията, пожарната, доброволци, с използването на термокамери и следови кучета.\n\r\nДетето е обявено за общодържавно издирване. \n\r\nОт полицията призоваха за съдействие всички пътували в района в съответния ден. \n\r\nИздирването не е приключило, работата на екипите продължава. \r\n ", "date": "2019.10.28", "title": "Цяла седмица търсят изчезналото дете в Николаево "}
{"url": "https://www.dnes.bg/mestni-izbori-19/2019/10/28/nosi-li-izvestnostta-goliam-broi-glasove-po-skoro-ne.427677", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКои са грешките, които допускат политиците по време на кампания и как се печели народния глас? Отговорите в \"България сутрин\" потърсихме от създателите на Центъра за анализи и кризисни комуникации Александър Христов, Любомир Аламанов и Даниел Киряков. \n\n\n\"Много хора се подлъгват по това, че някой е известен. Демокрацията е хубаво нещо, където всеки може да се кандидатира и да направи каквато си иска кампания. Кампанията на господин Борис Бонев, с която взе изключително много гласове, се проведе предимно в интернет\", каза PR експертът Любомир Аламанов.\n                    \n                    \n                \n                \n                \n                \r\nСпоред него се разчупва все повече тенденцията да се гласува на база партийна принадлежност.\n\r\n\"Категорично на тези избори стана кристално ясно, че известността не може да се трансформира с брой получени гласове. Това е някаква степен на зрялост в обществото, естествено има още накъде да се върви\", коментира Александър Христов.\n\r\nСпоред него на местните избори се виждат кандидати, разпознаващи местните проблеми, което понякога води до доста популистки твърдения.\n\r\n\"Някакви екземпляри на местна почва с \"авторитет\" се опитват да привлекат обществения интерес. Местната специфика е изключително пъстра и ще има нужда от радикални послания на втория тур. Слаба е активността на тези избори\", ", "date": "2019.10.28", "title": "Носи ли известността голям брой гласове? По-скоро не!"}
{"url": "https://www.dnes.bg/mestni-izbori-19/2019/10/28/jenata-na-cenko-chokov-na-balotaj-v-galiche.427714", "text": "Скандалният бивш кмет на врачанското село Галиче Ценко Чоков не успя да спечели кметския стол в Бяла Слатина, но неговата жена е на балотаж в самото Галиче, показват резултатите от местния вот. \nПри обработени 100.00% СИК протоколи в OИК Чоков събира 19.24% от вота в Бяла Слатина, където остава втори. Изборите на първи тур печели досегашният кмет Иво Цветков с 63.85%.\r\n\r\nВ самото село Галиче обаче съпругата на Ценко Чоков – Цветелина Нелова, ще се изправи на балотаж за кметския стол в селото. Тя събира 38.32% от вота или 379 гласа, като отстъпва на първия тур единствено на Страхил Стоянов от ГЕРБ, който събира 41,25% от вота или 408.\r\n\r\nИменно Стоянов замени след 4 мандата Ценко Чоков начело на Галиче, след като последният бе отстранен от съда от поста.", "date": "2019.10.28", "title": "Жената на Ценко Чоков на балотаж в Галиче"}
{"url": "https://www.dnes.bg/sofia/2019/10/28/nai-nakraia-sled-tri-godini-remont-otvoriha-krasno-selo.427713", "text": "\nСлед три години ремонт най-накрая пуснаха движението по бул. \"Цар Борис III\" и улица \"Житница\".\r\n\r\nТо вече е на две нива, като ул. \"Житница\" минава под булеварда. \n Тук ще има и станция на метрото по третия му лъч, която се очаква скоро да влезе в действие.\r\n\r\nОчаква се метрото от \"Красно село\" до улица \"Патриарх Евтимий\" да тръгне ще има през февруари 2020 година, защото изпитанията на  метро влаковете трябва да приключат именно в началото на следващата година. \r\n\r\nОт днес обаче се възстановява движението на автобусите с номера 73, 83 и 102 по оригиналните им маршрути, които бяха изменени заради ремонта.\r\n\r\nТой започна през март 2016 година и се очаква да облекчи движението през едно от най-натоварените кръстовища на столицата.", "date": "2019.10.28", "title": "Най-накрая! След три години ремонт отвориха \"Красно село\""}
{"url": "https://www.dnes.bg/mestni-izbori-19/2019/10/28/v-6-ot-12-te-obshtini-v-pazardjishko-pecheli-dosegashniiat-kmet.427640", "text": "В шест от дванайсетте общини от Пазарджишка област досегашните кметове печелят местните избори на първи тур. Това показват данните от общинските избирателни комисии към 7.00 часа. \r\n\r\nЧетирима от тях са от ГЕРБ, един от АБВ и един от ДПС.\r\n\r\nВ община Батак Петър Паунов от АБВ ще управлява за пети пореден мандат. Той печели вота с 54.06 процента.\r\n\r\nТрети пореден мандат печелят Никола Белишки в Панагюрище с 68,17 на сто от гласовете на избирателите и Серьожа Лазаров в Лесичово - с близо 64 процента. \r\n\r\nВ община Велинград Костадин Коев ще управлява за втори мандат с 59 на сто от гласовете, а в Септември - Марин Рачев, издигнат от местна коалиция с подкрепата на ГЕРБ, печели втория си мандат със 70,33 процента.\r\n\r\nВ община Сърница Неби Бозов от ДПС печели вота за втори управленски мандат на първи тур с 95 процента подкрепа.Той беше и единственият регистриран кандидат за кмет на общината.", "date": "2019.10.28", "title": "В 6 от 12-те общини в Пазарджишко печели досегашният кмет"}
{"url": "https://www.dnes.bg/mestni-izbori-19/2019/10/28/rekord-desetki-hiliadi-kandidati-s-merak-za-vlast.427676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изборната кампания показа, че все повече хора искат да участват в управлението. Социалният антрополог и политолог Васил Гарнизов коментира дали през годините се е изменила народопсихологията на българина при гласуване.\n\r\n36 хил. души искат да са кметове или общински съветници. По думите му това е рекорд от гледна точка на българската електорална история. Гарнизов обаче не го намира непременно за лош знак.\n\r\n\"Всеки един от тези хора познава някакви хора, може да мобилизира своите социални мрежи и да превръща социалния си капитал в политически. От друга страна, технологията на гласуването започна да отнема много време в самите секции, още повече време при преброяването. Ако тази тенденция продължи, трябва на всяка цена да се ориентираме към гласуване по поща, електронно...“, каза той пред \r\n                    \n                    \n                \n                \n                \n                Най-вероятно има хора, които са материално мотивирани и хора, които са идеалистично мотивирани”, отбеляза Гарнизов и поясни, че в младите хора вижда много силна идеалистична мотивация.\r\nСоциалният антрополог коментира, че в днешно време няма ясен образец за това какъв трябва да бъде походящият кандидат-кмет.\n\r\n“Това е слабата страна на демокрацията. Тя е система на отворените врати, на свободния избор, не допуска филтри и ценз. Чета ръководства и наръчници, според които кандидатът трябва да е заможен, за да не гледа към своето, а да работи за общото. Глупавият човек не може да помогне на себе си, камо ли на града си”, каза Гарнизов в ефира на “България сутрин”.\n\r\nТой обобщи, че винаги ще има такива, които ще гласуват за идеи и за ползи, както и такива, които ще продават гласа си.", "date": "2019.10.28", "title": "Рекорд: Десетки хиляди кандидати с мерак за власт "}
{"url": "https://www.dnes.bg/mestni-izbori-19/2019/10/28/hasan-azis-s-peti-mandat-v-kyrdjali-poslaniiata-ni-biaha-chuti.427658", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Работим за това да спечелим изборите на първи тур, каза за \"България сутрин\" кандидатът за нов кметски мандат в Кърджали - Хасан Азис. При обработени 65% от протоколите на ОИК той печели с 58.09% от гласовете.\r\nТой е кандидат на ДПС и за пети път ще седне в кметското място.\n\n\n\r\n\"Съсредоточихме се върху връзката с хората и посланията ни бяха чути\", посочи той пред \r\nПо думите му няма приоритет номер 1 за Кърджали, искало се подобряване на жизнената среда.\r\nИскаме да подобрим градската среда, да направим център за младежите. Наложи се Община Кърджали да изземе част от функциите на държавата в областта на социалните услуги.\n                    \n                    \n                \n                \n                \n                \r\n\"Липсват доктори, медицински сестри и работим в тази посока. За Кърджали има недостиг на работна ръка и внасяме такава от съседни области\", заяви още той.\r\n ", "date": "2019.10.28", "title": "Хасан Азис с пети мандат в Кърджали: Посланията ни бяха чути!"}
{"url": "https://www.dnes.bg/mestni-izbori-19/2019/10/28/1-3-ot-mladite-haresaha-bonev-fandykova-liubimka-na-romite.427702", "text": "Преимуществено млади хора са подкрепили незевисиимия кандидат, издигнат от \"Спаси София\" Борис Бонев, пенсионери и роми са предпочели Йорданка Фандъкова от ГЕРБ и независимата, но подкрепена от БСП и десни партии Мая Манолова. Това сочат данните на \"Галъп интернешънъл\".\n\r\nСпоред  анализаторите очевидно младите са открили в Бонев възможност за протестно гласуване срещу статуквото. \n\n\n Една трета или 32,8% от вота за него идва от групата на 18-30-годишните. За сравнение – средният дял на тази група общо във вота в София е само около 14%.\n\r\nОт тази възрастова група за Фандъкова глас са дали 26%, а за Мая Манолова – 13 на сто. \n                    \n                    \n                \n                \n                \n                \r\nЗа сметка на това и при Фандъкова, и при Манолова, личи осезаем дял на гласували пенсионери – между една пета и една четвърт от вота им. \n\r\nЯвно и \"сини\", и \"червени\" имат своето представителство в по-високите възрастови групи в София. Това е и отличителната черта на столицата – докато в останалата част от страната възрастният вот е преимуществено \"червен\", посочват от \"Галъп интернешънъл\".\n\r\nНай-активните в икономически план възрасти пък, очаквано, подкрепят кандидати от типа на Бонев и Борислав Игнатов.\n\r\nВотът за Игнатов и донякъде за Бонев е – по традиция за това политическо пространство – в по-голяма степен представен сред най-образованите групи. И двамата обаче не са получили нито един ромски глас. \n\r\nФаворитът сред този етнос на вота в неделя се оказа Фандъкова. За нея са гласували 69,4 на сто, а за Манолова – 16,7%. \n\r\nИзненада се оказва кандидатът на ВМРО, който в предизборната си кампания заложи като мярка събарянето на ромските гета в София. Въпреки това 5,6% от малцинството са пуснали бюлетина за него. \n\r\nЗад Фандъкова стоят основно привърженици на ГЕРБ. При Манолова обратно - партийният вот на БСП е около една втора.\n\r\nОстаналото са предимно привърженици на нови, протестни, малки и други формации или дистанцирани от политиката хора. \n\r\nДвете кандидатки по-скоро са успели да влязат в очаквания профил на партиен кандидат и кандидат, който се опитва да получи повече подкрепи.\n\r\nЛюбопитно е, че и Фандъкова, и Манолова, и Игнатов, и Бонев имат подчертано \"женски\" вот. \"По-мъжки\" е той при Джамбазки и особено при кандидата на \"Атака\" Волен Сидеров. Последното е логично при по-радикалните групи и е очаквано на фона и на възрастовото-половата структура на общността.\r\n------------------------------------------------------\r\n", "date": "2019.10.28", "title": "1/3 от младите харесаха Бонев, Фандъкова - любимка на ромите "}
{"url": "https://www.dnes.bg/sport/2019/10/28/dermendjiev-obiavi-spisyka-na-legionerite-za-chehiia.427701", "text": "Новият селекционер на българския национален отбор по футбол Георги Дерменджиев обяви списък с осем футболисти, играещи в чужбина, за последния двубой от квалификациите за Евро 2020.\n\r\nПовиквателни за двубоя получиха Ивелин Попов (Ростов, Русия), Кирил Десподов (Щурм Грац, Австрия), Страхил Попов (Касъмпаша, Турция), Васил Божиков (Слован Братислава, Словакия), Георги Костадинов (Арсенал Тула, Русия), Симеон Славчев (Карабах, Азербайджан), Божидар Краев (Жил Висенте, Португалия), както и Божидар Чорбаджийски, който играе за ФКСБ, смятан в Румъния за оригиналния отбор, спечелил КЕШ през 1986 г.\n\r\nСписъкът ще бъде допълнен с играчи от българското първенство в началото на следващата седмица.\n                    \n                    \n                \n                \n                \n                \r\nНа 17 ноември \"трикольорите\" приемат Чехия на стадион \"Васил Левски\" от 19.00 часа. Три дни по-рано играем контрола с Парагвай в София.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакво каза Дерменджиев по време на първата си пресконференция като национален селекционер .\r\n ", "date": "2019.10.28", "title": "Дерменджиев обяви списъка на легионерите за Чехия"}
{"url": "https://www.dnes.bg/mestni-izbori-19/2019/10/28/fandykova-vodi-na-manolova-s-blizo-17-700-glasa.427708", "text": "Централната избирателна комисия публикува данни за местния вот в София към 13 часа при обработени 45.94 на сто секционни протоколи в OИК. \n\n\nСпоред информацията Йорданка Фандъкова получава 69 733 или 36.68 на сто от вота, а Мая Манолова 51 995 гласа, което е 27.35 на сто от преброените бюлетини. Обърнато в гласове това са 17 738 гласа на този етап.\r\n\r\nКандидатите за кмет Борислав Игнатов и Борис Бонев са съответно с 12.46 процента и 10.89 процента или 23 689 срещу 20 710 гласа.\r\n\r\nАнгел Джамбазки получава 7 338 гласа или 3,86 на сто от преброените към момента бюлетини, а Волен Сидеров - 2 681 гласа, които се равняват на 1.41% от общия вот. \r\n\r\nРезултатите на всички останали кандидати са под 1%.", "date": "2019.10.28", "title": "Фандъкова води на Манолова с близо 17 700 гласа"}
{"url": "https://www.dnes.bg/politika/2019/10/28/ruski-diplomat-shpioniral-u-nas-razkriha-go.427723", "text": "Спецпрокуратурата образува досъдебно производство срещу руски дипломат, осъществявал разузнавателна дейност у нас, съобщи пресцентърът на Прокуратурата на Република България.\n\r\nДействията се предприети по сигнал от ДАНС. Досъдебното производство е за за престъпление срещу републиката – за това, че от септември 2018 г. чуждият гражданин е събирал информация, представляваща държавна тайна, с цел да я издаде на чужда държава.\n\r\nВ резултат на проведените бързи действия по разследването, фактите в сигнала са потвърдени изцяло. Установено е, че действително от м. септември 2018 г., в продължение на близо година, гражданин на Руската федерация е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО. \n                    \n                    \n                \n                \n                \n                \r\nЦелта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги. \n\r\nУстановено е, че руският гражданин има статут на дипломат, акредитиран у нас – първи секретар в Посолството на Руската Федерация в София.\n\r\nСъобразно чл. 31 т. 1 от Виенската конвенция за дипломатическите отношения, „дипломатическият агент се ползва с имунитет по отношение на наказателната юрисдикция на приемащата държава“. \n\r\nПо тази причина въпреки наличието на основания за привличането му в качеството на обвиняем за престъпление наказателното производство срещу руския гражданин е спряно.\n\r\nНа 25.10.2019 г. главният прокурор Сотир Цацаров е уведомил официално министъра на външните работи за установеното в хода на разследването и за действията на прокуратурата.\r\n ", "date": "2019.10.28", "title": "Руски дипломат шпионирал у нас, разкриха го"}
{"url": "https://www.dnes.bg/crime/2019/10/28/kamion-blysna-gorski-inspektor-pravil-ogled-za-sanitarna-sech.427722", "text": "Горски инспектор е загинал тази сутрин при катастрофа, съобщиха от полицията. \r\n\r\nТрагичният инцидент станал към 10.30 ч. на пътя между село Жабляно и град Земен. \r\n\r\n38-годишният Иво Лазов е правил оглед на санитарна сеч. Той е бил отстрани на пътя, когато шофьор на камион изпуснал управлението на возилото и то помело, помитайки горския инспектор, го убило на място.\r\n\r\nПострадали са и други хора при инцидента.", "date": "2019.10.28", "title": "Камион блъсна горски инспектор, правил оглед за санитарна сеч "}
{"url": "https://www.dnes.bg/cars/2019/10/28/novo-20-volkswagen-shte-pravi-passat-v-slovakiia.427724", "text": "Ръководството на Volkswagen Group обмисля възможността да започне производство на седана Passat в завода си в Словакия и така да се откаже от построяването на ново предприятие в Турция, съобщава германското издание Automobilwoche, .\n\r\nПредвижда се до края на тази седмица Надзорният съвет на VW да реши дали да продължи с планирания завод за 1,3 млрд. евро. Концернът замрази проекта за голямата си инвестииция в Турция заради военните операции на страната в съседна Сирия. Решението трябва да бъде взето в максимално кратки срокове, защото компанията иска новият завод да заработи през 2022 г. Тогава фабриката в Емден, където сега се сглобява Passat, ще започне да прави само изцяло електрически автомобили.\n                    \n                    \n                \n                \n                \n                \r\nОсновният обсъждан вариант в момента е да се премести производството на Passat в огромната фабрика на VW Group в Братислава. Там сега се сглобяват гоемите кросоувъри VW Touareg и Audi Q7, както и субкомпактните модели VW Up, Seat Mii и Skoda Citigo.\r\nПроизводството на малките градски коли ще бъде прекратено, а мястото им на конвейера ще заеме именно VW Passat.\n\r\nПремиерът на провинция Долна Саксония Стефан Вейл, който е член на Надзорния съвет на концерна, заяви, че е против изграждане на завод в Турция. А именно Долна Саксония държи 20% от акциите на VW Group и ще има основна роля при гласуването.  \n\r\nПо-рано германският производител избра Маниса за място за новия завод, като се предвиждаше в него да са сглобява следващото поколение Passat, както и Skoda Superb, който използва същите агрегати.\r\nАко проектът бъде спрян, освен Passat в Братислава ще бъде преместено и производството на Superb, както и на кросоувъра Skoda Karoq.", "date": "2019.10.28", "title": "Ново 20: Volkswagen ще прави Passat в Словакия"}
{"url": "https://www.dnes.bg/mestni-izbori-19/2019/10/28/dramata-vyv-varna-prodyljava-balotajyt-vse-po-veroiaten.427726", "text": "Все по-вероятно става във Варна кметският пост все пак да бъде решен след балотаж. \r\n\r\nСпоред последните данни при обработени 93.50% СИК протоколи в OИК настоящият кмет на морската столица Иван Портних печели първия тур с 49.31% от вота на варненци. \n\nОще по-неясно е кой ще се изправи срещу него на евентуалния балотаж, след като разликата между Костадин Костадинов от \"Възраждане\" и Анелия Клисарова от БСП е малко над 200 гласа.\r\n\r\nНа този етап втори е Костадинов с 14,30% от вота или 13 535 гласа. За бившия образователен министър пък са гласували  14.06% или 13 305. \r\n\r\nСледват Стела Николова от \"Демократична България\" с 8.64% или 8 178 гласа и Цветан Атанасов от партия \"Български социалдемократи\" с 2,19% или 2 076.\r\n ", "date": "2019.10.28", "title": "Драмата във Варна продължава! Балотажът - все по-вероятен"}
{"url": "https://www.dnes.bg/kino/2019/10/28/kotka-v-stenata-sred-akcentite-na-kinomaniia.427721", "text": "\r\nПремиера на новия български филм \"Котка в стената\" е сред акцентите на \"Киномания 2019\", съобщиха от НДК. Филмът на режисьорите Мина Милева и Весела Казакова е награждаван и номиниран многократно на едни от най-престижните кинофестивали, но в София ще бъде показан за първи път на 27 ноември.\r\nСамо преди седмица лентата получи Наградата на ФИПРЕССИ (Международната асоциация на кинокритиците) във Варшава. Филмът заслужено беше отличен и с Награда за дебют на фестивала \"Златна роза 2019\" във Варна, а преди това бе в конкурсните програми на фестивалите в Локарно и Сараево.\r\nСюжетът разказва за българско семейство във Великобритания, което влиза в остър конфликт с живеещите на социални помощи свои съседи заради изоставена котка. Докато спорът се разгаря, зрителите виждат непозната, разяждана от противоречия Великобритания. Семейната комедийна драма умело съчетава политическата тема за Brexit с емигрантския живот на българите в Лондон.\r\n                    \n                    \n                \n                \n                \n                В ролите са Ирина Атанасова (Ирина), Ангел Генов (Владимир), Орлин Асенов (Жожо), Гилда Уо (Деби), Чинуи Ей Нуоколо(Риана), Джон-джо Инкпен (Джак)и Кадиша Гий Камара (Фийби). Филмът е копродукция между България, Великобритания и Франция.", "date": "2019.10.28", "title": "\"Котка в стената\" сред акцентите на \"Киномания\""}
{"url": "https://www.dnes.bg/index/2019/10/28/ot-shtaba-na-manolova-sys-symneniia-za-kontroliran-romski-vot.427741", "text": "\nЩабът на Мая Манолова изрази съмнения за организиран вот в ромските секции в кварталите \"Красна поляна\", \"Слатина\" и \"Люлин\".\r\nДанните от протоколите на Секционните избирателни комисии бяха обобщени от Димитър Делчев, водач на листата на ДБГ за общински съветници, които подкрепят кандидатурата на Манолова по време на брифинг в предизборната шатра на Мая Манолова.\r\nОчевидно, че вотът там буди огромни съмнения, коментира Димитър Делчев.\r\n\"Докладваха ни, че в изборния ден, в \"Красна поляна\", в ромските секции струпване на хора е имало в часовете между 9.00 и 11.00 часа и в тези часове са гласували голям брой от хората, като следобед вече не е имало никакво движение в тези секции. Ние имаме огромни притеснения, че този вот е бил организиран\", посочи Делчев, цитиран от БТА.\r\n                \n                \n                По протоколите се вижда, че при 2181 от гласовете, подадени в ромските секции в \"Красна поляна\" - 2081 гласа има Йорданка Фандъкова, 251 гласа има Мая Манолова, останалите гласове са разпилени между другите кандидати. Според него разликата трудно би могла да бъде постигната без организация, без контрол на вота. Той даде за пример секция 61 от кв. \"Красна поляна\", където Йорданка Фандъкова има 242 гласа, а Манолова 13 гласа.\r\nПо думите му навсякъде другаде резултатите между Манолова и Фандъкова са близки, освен в ромските секции.\r\nПредседателят на предизборния щаб Никола Вапцаров коментира, че в изборния ден щабът е подал над 30 жалби за сериозни нарушения на изборния процес.\r\nДруга прилагана тактика, включително в секции във Френската гимназия, била обезкуражаване на хората да взимат бюлетината за кмет. \"Забелязано е, че тези бюлетини, които не са раздадени,, са били попълвани служебно и вкарвани в урните. Това е едно фрапантно нарушение и призоваваме всички участници в изборния процес да помислят първо за бъдещето на своите деца\", каза той.\r\nВойслав Тодоров допълни, че това не е единичен случай и заяви, че става въпрос за такъв модел на гласуване във всички големи ромски квартали на София. Тодоров визира кварталите \"Христо Ботев\" и \"Филиповци\".", "date": "2019.10.28", "title": "От Щаба на Манолова със съмнения за контролиран ромски вот"}
{"url": "https://www.dnes.bg/akoshtete-vqrvaite/2019/10/28/spored-zodiiata-kak-da-se-maskirate-na-helouin.427678", "text": " Ето няколко предложения за това как е най-добре да се маскират зодиакалните знаци на Хелоуин\r\n\r\n \r\nМного силни, уверени, смели и независими личности. Затова трябва да изберат костюм на герой, който побеждава, преодолява препятствията, работи здраво като тях и следва целите си. Това са Батман, Жената-чудо, Херкулес, Жасмин.\r\n \r\n\r\n \r\nИнатливи зодии, които никога не отстъпват, но са постоянни и стабилни. Постигат каквото си наумят. Много пазят своите любими хора и обожават семейството си. Джон Сноу, Бел от \"Красавицата и звяра\" и Тинкърбел са вариантите за тях.\r\n \r\n\r\n \r\nИзвестно е, че Близнаците имат 2 лица и че в тях живеят няколко различни личности. Те са забавни, умни, подвижни, непредвидими и готови за приключения. Могат да се маскират като Харли Куин, Спайдърмен, фея, Жената-котка.\r\n\r\n\r\n \r\nНевероятно емоционални, състрадателни и чувствителни зодии. Мислят за другите, мили са, лесно се разстройват и са внимателни. Домът и семейството за тях са над всичко. Може да се маскират като животинче - пингвин или като Питър Пан.\r\n \r\n", "date": "2019.10.28", "title": "Според зодията: Как да се маскирате на Хелоуин?"}
{"url": "https://www.dnes.bg/akoshtete-vqrvaite/2019/10/28/chudo-li-67-godishna-kitaika-rodi-momichence.427727", "text": "Китайка на 67 години роди момиченце, като твърди, че е забременяла естествено, съобщи АФП.\nЖената, която се казва Тян, е родила със секцио в провинция Шандун. От болницата в град Цзаочжуан не са категорични за естественото забременяване, защото Тян е станала тяхна пациентка, когато вече е била бременна.\n\r\n\"Детето е небесен дар и за двама ни\", заяви съпругът на г-жа Тян, който е на 68 години. Те са нарекли бебето Тянцъ, което на китайски означава \"Небесен дар\".\n\r\nАко бъде потвърдено, че г-жа Тян е забременяла естествено, тя е поставила световен рекорд. Според Книгата на рекордите на Гинес, най-възрастната жена, родила естествено заченато дете, е британка. Тя е била на 59 години, когато е дала живот на бебето си през 1997 г.\r\n                    \n                    \n                \n                \n                \n                При забременяване ин витро рекордът принадлежи са испанката Мариа дел Кармен Боусада Лара, родила близнаци през 2006 г., когато се е готвела да отпразнува 67-годишнината си. Тя умира от рак две години по-късно, пише БТА. \n\r\nГ-жа Тян вече има две деца, едното от които е син, роден през 1977 г., точно преди приемането на политиката за едно дете, наложена, за да бъде ограничен демографския взрив в Китай. Тази политика напоследък беше смекчена и всички имат право на две деца.\n\r\nМного китайци критикуват раждането на Тянсъ в социалната мрежа Уейбо. Според тях родителите са егоисти, защото не биха могли да се грижат за бебето и отглеждането му ще падне върху по-големите им деца.\n\r\nДруги задават въпроса дали двойката ще бъде наказана за надхвърлянето на ограничението за две деца на семейство.", "date": "2019.10.28", "title": "Чудо ли? 67-годишна китайка роди момиченце "}
{"url": "https://www.dnes.bg/index/2019/10/28/sauditskiiat-princ-si-kupi-tikvi-za-5-miliona.427685", "text": "Твърди се, че шедьовърът на Леонардо да Винчи \"Спасителят на света\", който се превърна в най-скъпата картина, продавана някога в света, е в ръцете на принца на Саудитска Арабия  - Мохамад Бин Салман ал Сауд. Очевидно неговият вкус към изкуството е изключително разнообразен, тъй като той си е позволил нова скъпа творба.\r\nИнсталацията на известната японска художничка Яой Кусама \"Цялата безкрайна любов която имам към тиквите\" в момента се намира в музея за съвременно изкуство на Маями. Но кой притежава жълтите тикви на черни точки е спорно.\r\nСобствениците на галерията казват, че инсталацията е взета под наем от частна саудитска колекция, ала немска арт фирма Fine Art Partners твърди, че те притежават тиквите на Кусама. Те купуват творбата през 2017 година за малко над 3 милиона долара и прехвърлят правата й за продажба на аукционната къща Philbrick.\r\n                \n                \n                Истината е, че малко след това немската фирма препродава творбата на саудитският принц за 5 милиона долара. Но очевидно Fine Art Partners не знае за тази сделка. Немската фирма сега съди аукционната къща и иска да си върне тиквите, както и още няколко творби на стойност 14 милиона долара. \r\n ", "date": "2019.10.28", "title": "Саудитският принц си купи тикви за $5 милиона"}
{"url": "https://www.dnes.bg/notifikacii/2019/10/28/sindrom-piian-a-ne-e-pil-alkohol-kak.427554", "text": "Когато полицаите в Северна Каролина спират мъж по подозрение, че кара пиян, им е трудно да повярват на твърденията му, че не е близвал алкохол.\r\n40-годишният шофьор отказал да си направи тест с дрегер и за това бил отведен в близката болница, където кръвните тестове показали, че промилите в кръвта му са 2,5 пъти над допустимите. Тоест, той би трябвало да е изпил най-малко 10 питиета за един час. Мъжът продължил да твърди, че не е докосвал алкохол, но и на лекарите им било трудно да му повярват.\r\nНо той казвал истината.\r\nУчените от университета Ричмонд в Ню Йорк доказали това. Мъжът наистина не е близвал нито бири, нито коктейли, а вместо това, в червата му имала мая, която превръщала въглехидратите от вечерята му в алкохол.\r\n                \n                \n                С други думи - тялото му само произвеждало бира.\r\nРезултатите от изследването били публикувани в BMJ Open Gastroenterology. Мъжът, чиято идентичност е запазена в тайна, страдал от синдром на автоматично варене или синдром на чревна ферментация.\r\n„Хората, които имат този синдром, имат същите проявления на пиянството – дъхът, сънливостта, походката“, казва Фахад Малик, главният учен на изследването пред BBC. Мъжът бил лекуван със противогъбични лекарства. Но всичко за него също започнало след лечение за наранен палец. Той не бил същия, характерът му започнал да се променя, имал депресия, загуба на памет, замъглено съзнание.\r\nДържал се агресивно, а това не било типично за него. Три години по-късно бил спрян за шофиране в нетрезво състояние. Леля му решила да купи дрегер и да следи промилите алкохол в кръвта му. Тя била чувала за подобно нетипично състояние и посъветвала племенника си да потърси помощ.\r\nМъжът успешно бил лекуван в болница в Охайо, но за кратко. После симптомите се появили отново. Положението станало толкова сериозно, че той получил и мозъчен кръвоизлив. Бил откаран в болница, където се възстановил за 10 дни, но и там лекарите не му вярвали, че не пие алкохол, тъй като промилите в кръвта му варирали.\r\nТогава се появили учените от Ричмонд, които открили, че антибиотиците, които приемал преди години, довели до това състояние. Те му дали пробиотици, които да убият бактериите в червата му. Сега мъжа може отново да яде пица.\r\nПо думите на Фахад Малик, синдромът рядко се диагностицира. В миналото дори е бил считан за мит. \r\n ", "date": "2019.10.28", "title": "Синдром: Пиян, а не е пил алкохол. Как? "}
{"url": "https://www.dnes.bg/obshtestvo/2019/10/28/provaliha-se-pregovorite-za-prenos-na-ruski-gaz-kym-bylgariia.427743", "text": "Преговорите между Русия и Украйна за доставките на газ за Централна и Източна Европа приключиха без резултат в Брюксел в понеделник. Сегашното споразумение за транзита на руски газ през Украйна изтича на 31 декември.\n\r\nЗам.-председателят на Европейската комисия Марош Шефчович, който посредничи между страните, съобщи след разговорите, че ако съгласие не бъде постигнато преди края на годината, ще се търси временно решение с търгове на газ, които да осигурят количества до юни 2020 г.\n\r\nШефчович увери, че украинските и европейски газови хранилища са пълни на 90-96% и че няма опасност от спиране на газа. България е една от страните, които изцяло разчитат на руския газ, доставян през Украйна за своите нужди. \n                    \n                    \n                \n                \n                \n                \r\n“Разочарован съм от днешния резултат. Бях подготвил срещата така, че ако имаше политическа воля от двете страни, да има напредък да се разберем за принципите за бъдещите транзитни доставки”, заяви Шефчович след проведения в Брюксел четвърти кръг от преговори между енергийните министри на Русия Александър Новак и на Украйна Олексий Орзел и в присъствието на шефовете на “Газпром” и на украинската “Нафтогаз”.\n\r\n“Предложенията, които направих, бяха приемливи за украинската страна, но за съжаление руската делегация не бе готова засега да направи същото”, заяви Шефчович.\n\r\nРусия е обвързала сключването на ново споразумение за транзита на природен газ с подновяване на покупките от Украйна, която престана да купува газ от Русия след анексията на Крим и Севастопол. Освен това Москва иска отстъпки от Украйна по решението на Стокхолмския арбитраж, което Русия оспорва. “Газпром” трябва да плати глоба от 2,56 млрд. долара за монополно положение. \n\r\nКиев и Москва ще се срещнат с посредничеството на Европейската комисия отново през ноември, за да се опитат да решат проблема. \n\r\nЕС настоява бъдещият договор да бъде сключен според европейските стандарти и по нова методология за цените. Той трябва да е със срок от поне 10 години, като включва споразумение за минимални количества на доставки. Днес Русия е поискала договорът да е по-кратък, за да не се обвързва с фиксирани цени, ако стойността на природния газ поскъпне. \n\r\nСтратегията на Русия беше да прекъсне транзита през Украйна като снабдява Европа с газ през газопроводите “Северен поток 2” и “Турски поток”. И двете съоръжения обаче се бавят и няма да са готови към началото на 2020 г, както се планираше, за да заместят украинските тръби.\n\r\n ", "date": "2019.10.28", "title": "Провалиха се преговорите за пренос на руски газ към България"}
{"url": "https://www.dnes.bg/notifikacii/2019/10/28/mvr-hvana-dvama-14-godishni-za-grabeji-v-plovdiv.427717", "text": "Пловдивски полицаи разкриха непълнолетни автори на серия грабежи, съобщиха от МВР.\r\nРазследването започнало вчера след получени сигнали. Според информацията на територията на квартал \"Тракия\", с удари били нападнати четири момчета на 11 и 12 години.\r\nНа двама от тях извършителите отнели мобилни телефони на обща стойност около 1200 лева, а на трети - сребърен синджир. Четвъртият тийнейджър успял да избяга от нападателите си, без да му вземат чантичка с около 60 лева.\r\nВ хода на издирването същия ден в районното управление били задържани двама 14-годишни. Срещу тях са образувани досъдебни производства под наблюдение на прокуратурата.", "date": "2019.10.28", "title": "МВР хвана двама 14-годишни за грабежи в Пловдив"}
{"url": "https://www.dnes.bg/akoshtete-vqrvaite/2019/10/28/v-ruski-zatvor-spipaha-kotka-mule-prenasiala-hashish-i-amfeti.427686", "text": "Надзирателите в затвор в руската република Татарстан са заловили котка, която вероятно е използвана като муле за наркотици, скрити в каишката й, пише BBC.\n\r\nСлед като известно време надзиратели са гонили котката из затвора, тя е хваната и е станало ясно, че в каишката й има кафяво вещество, което най-вероятно е хашиш. Намерени са и амфетамини. \n\r\nМестният затвор заяви, че това не е първият случай, в който котка е използвана като муле. При друг случай в същия затвор през 2010 г. затворниците са получавали хероин, скрит в каишката на котка, съобщава \"Риа\". \n\r\nКотката била на един от затворниците. Тя е била оставена при близки на задържания, които я държали гладна в продължение на няколко дни преди да я пуснат край затвора. Гладната котка вероятно е искала да се добере до собственика си... но е била хваната преди това. \n                    \n                    \n                \n                \n                \n                \r\nВсичко това много прилича на подобен случай от 2018 г. в Тула, когато отново затворниците са използвали четириного, за да се сдобият с наркотици. \n\r\nВ този случай обаче котката избягала от мястото, където властите я държали и така попречила на разследването. \r\n ", "date": "2019.10.28", "title": "В руски затвор спипаха котка \"муле\", пренасяла хашиш и амфети "}
