{"url": "https://www.dnes.bg/balkani/2019/11/26/srybsko-izdanie-i-bylgarite-spirat-syrbiia-po-pytia-kym-es.430844", "text": "Отношенията между Сърбия и България се изостриха сериозно след шпионската афера в Сърбия, от България дори идват и заплахи, че ще блокира Сърбия по пътя към ЕС, пише в. \"Курир\" в статия \"И българите спират Сърбия по пътя към ЕС\".\n\r\nВестникът припомня, че всичко е започнало от изявление на сръбския депутат Милован Дрецун, който твърди, че България е замесена в шпионската афера, свързана с видеозапис, на който руски разузнавач и сръбски офицер разменят информация и пари. \n\r\nДрецун каза, че в Сърбия е активна голяма мрежа български разузнавачи, на което българският външен министър Екатерина Захариева отговори, че обвинението е \"абсурдно\" и нарушава добрите отношения между двете страни. Тя каза, че сръбският посланик вероятно ще бъде извикан на разговор по този повод.\n\n\n\r\n                    \n                    \n                \n                \n                \n                Сръбският министър на отбраната Александър Вулин пък коментира, че България позволява други да й избират приятелите и враговете, а Сърбия не допуска това.\n\r\nНа тези обвинения вчера остро отговори бившият външен министър и председател на Атлантическия клуб Соломон Паси, който предупреди Сърбия, че още не е в позиция да критикува българската политика. Паси подчерта, че присъствието на България в Сърбия е необходимо заради руското влияние в тази страна, като отбеляза, че най-големият руски шпионски център се намира в Ниш, на 30 километра от България, посочва \"Курир\", цитиран от БТА.\n\r\nПодобни коментари направи и българският евродепутат и бивш посланик в Северна Македония Александър Йорданов, който заплаши, че Сърбия не може да стане членка на ЕС без подкрепата на България. Освен това, според Йорданов, Сърбия не може да се присъедини към ЕС без членство в НАТО, пише вестникът.\n\r\nБившият външен министър на СР Югославия Живадин Йованович коментира за \"Курир\", че не може да се очакват благодеяния от нито една страна, защото всеки защитава себе си и своите интереси. \"Няма съмнение, че отделни структури в България провеждат политиката на НАТО спрямо Сърбия. Сигурно се занимават и с разузнавателна дейност и пропаганда и това не е за пръв път\", казва той.\n\r\nДруг бивш външен министър, Владислав Йованович, смята, че изявления като това на Йорданов трябва да се регистрират, но от тях не бива да се правят заключения за отношенията между двете страни. \"Това е сравнително нископоставен чиновник по отношение на централната власт в София. С това той вероятно изразява лична нетърпимост към Сърбия като остатък от по-ранната традиция, когато през войните Сърбия и България са били противници.\" Йованович смята, че изявлението на Йорданов не отговаря на позицията на правителството, с което Сърбия има добро двустранно сътрудничество, пише \"Курир\".", "date": "2019.11.26", "title": "Сръбско издание: И българите спират Сърбия по пътя към ЕС"}
{"url": "https://www.dnes.bg/stranata/2019/11/26/novi-sluchai-na-afrikanska-chuma-pri-divi-svine-v-shumensko.430879", "text": "Регистрирани са случаи на африканска чума при диви свине в горско стопанство \"Преслав\", в района на ДЛРС \"Патлейна\" и в землището на село Сушина, община Върбица, съобщи пред  БТА директорът на РДГ \"Шумен\" инж. Емил Гелов.\n\r\nТой вече е издал заповед, с която се ограничава достъпът до горските територии в двата района.\n\r\n\"В района на село Сушина ловна дружинка е отстреляла диви прасета, две от които дават положителен резултат за африканска чума. Другото огнище е в района на Държавния ловностопански район \"Патлейна\" - там при проведен лов има отстреляни диви прасета, едното от които дава положителна проба за АЧС\", поясни инж. Гелов.\n                    \n                    \n                \n                \n                \n                \r\nТова е наложило и издаването на заповедта, чрез която ограничава достъпът до горски територии в обхвата на ДГС \"Преслав\" - ДЛРС \"Патлейна\" и в землището на село Сушина, община Върбица за срок от 30 дни.\n\r\n\"И двете огнища са далеч от всякакви пътища, по които се движат транспортни средства или туристи\", каза инж, Емил Гелов и посочи, че там се извършва само горскостопанска, дърводобивна и ловностопанска дейности.\r\n ", "date": "2019.11.26", "title": "Нови случаи на Африканска чума при диви свине в Шуменско"}
{"url": "https://www.dnes.bg/zvezdi/2019/11/26/otkriha-dvoinichka-na-ariana-grande.430872", "text": "Ариана Гранде намери своята двойничка.\r\nМомичето се казва Пейдж Наймън. Тийнейджърката много прилича на певицата и вече става звезда в социалната мрежа TikTok.\r\n \r\nВ профила си в YouTube момичето пише, че много харесва модата, филмите и музиката от 50-те и 60-те години. Пейдж е фенка на Ариана и Одри Хепбърн и един ден просто е решила да започне да копира стила на Гранде - да се облича и гримира като нея.\r\n \r\nИнтернет потребителите са шокирани от приликата между двете, а Ариана също е видяла своята двойничка в интернет.\r\n \r\n\"Сигурна съм, че тя е голям сладур, наистина, но и определено е странно\", коментирала е поп дивата.\"Тя е толкова сладка. Пейдж е на 14-15 години. Казваха ѝ, че много прилича на теб и затова тя се научи как да си прави грим като твоя\", отвръща фенка на Ариана Гранде.\r\n \r\n\"Това момиче е като твоя близначка. Не разбирам какво се случва. Полудявам\", пише друг потребител.\r\n \r\n", "date": "2019.11.26", "title": "Откриха двойничка на Ариана Гранде"}
{"url": "https://www.dnes.bg/obshtestvo/2019/11/26/api-zatrudneniia-pri-prodajba-na-e-vinetki-shte-ima-utre.430926", "text": "Възможни са временни затруднения при продажбата на електронни винетки в сряда - 27 ноември, съобщиха от пресцентъра на Агенция \"Пътна инфраструктура\" /АПИ/.\r\nОттам уточняват, че за този ден в периода от 16. 00 до 19.00 часа са планирани софтуерни актуализации на електронната система за събиране на пътни такси.\r\nОт АПИ предупреждават, че е възможно да възникнат частични забавяния и прекъсвания, които биха могли да затруднят продажбите на електронни винетки и затова препоръчват на шофьорите внимателно да планират пътуването си по републиканската пътна мрежа и да купят електронната си винетка своевременно.\r\n\r\n ", "date": "2019.11.26", "title": "АПИ: Затруднения при продажба на е-винетки ще има утре"}
{"url": "https://www.dnes.bg/eu/2019/11/26/djambazki-istanbulskata-konvenciia-rushi-semeistvoto.430919", "text": "\"Насилието над жени трябва да бъде осъждано и наказвано възможно най-строго. Документи като Истанбулската конвенция обаче нямат за цел да предотвратят насилието над жените\", заяви в изказване в Европейския парламент българският представител и заместник-председател на ВМРО Ангел Джамбазки, съобщиха от пресцентъра на партията. \n\r\nКоментарът е по повод международния ден за борба с насилието над жени, който се отбелязва на 25 ноември. Денят бе повод да се разисква за пореден път темата с приемането на Истанбулската конвенция, която България по настояване на ВМРО отказа да ратифицира.\n\r\n\"Личното ми мнение е, че мъж, който посегне на жена, е негодник\", каза Джамбазки.\n                    \n                    \n                \n                \n                \n                \r\nБългарският евродепутат смята, че е в ЕП са изчетени имена на жертви на домашно насилие, но отбеляза, че всички те са от страни, които са ратифицирали Истанбулската конвенция. С какво тя ги защити, запита риторично той.\n\r\nДжамбазки също така е категоричен, че целта на документи като т.нар Истанбулска конвенция е съвсем различна - да бъде разрушено християнското семейство с традиционни ценности, което се състои от мъж, жена и техните деца. Всичко останало е извращение на джендър пропагандата.\n\r\nВсе още има държави в Европа, в които хората смятат, че семейството е доброволен брак между мъж и жена и техните деца. Аз съм от България, ние сме против Истанбулската конвенция, не сме я подписали и няма да го направим, заключи Джамбазки.", "date": "2019.11.26", "title": "Джамбазки: Истанбулската конвенция руши семейството"}
{"url": "https://www.dnes.bg/stranata/2019/11/26/dve-katastrofi-v-ruse-zaradi-nelegalno-presichasht-peshehodec.430941", "text": "Пешеходец е пострадал при пътно произшествие на международния булевард \"България\" в Русе, съобщи регионалният говорител на МВР Даниела Малчева пред БТА.\r\n\r\nСигналът за инцидента е подаден към 17,20 часа днес.\r\n\r\nМъжът, който е на възраст около 50 години, пресичал забранения за пешеходци булевард. Въпреки опитите да го избегне, шофьорът на идващия срещу него автомобил го ударил.\r\n\r\nОт Спешна помощ съобщиха, че мъжът, който бил във видимо нетрезво състояние, е откаран в болницата с комоцио и с травма на крака.\r\n\r\nЗаради произшествието е била предизвикана и втора катастрофа - между автомобил и камион, която е само с материални щети.\r\n\r\nДвижението в участъка е затруднено и се регулира от екипи на полицията.\r\n ", "date": "2019.11.26", "title": "Две катастрофи в Русе заради нелегално пресичащ пешеходец"}
{"url": "https://www.dnes.bg/akoshtete-vqrvaite/2019/11/26/zashto-prez-zimata-kopneem-za-vyglehidrati.430871", "text": " Когато времето застудява и навън става тъмно още по-рано, организмът може да изпитва глад за определени храни - такива, които са богати на въглехидрати. Виновни са хормоните, обяснява диетологът Джо Холингтон пред британския \"Cosmopolitan\".\r\n\"Те са силно повлияни от слънчевата светлина, затова, когато започне да се стъмнява рано, нивата на серотонин (хормонът на щастието) започват да падат. Хапването на храни, които са богати на въглехидрати, повишава нивата на хормона\", коментира лекарката.\r\nЗатова хората непрекъснато посягат към такъв вид храни през есента и зимата - искат да повишат настроението си.\r\n \r\nХолингтън дава няколко съвета за храненето през следващите месеци. Ето какви са те:\r\n\r\n1. Добавете моркови към яхнията\r\n\r\n2. Добавете броколи към италианската паста\r\n \r\n", "date": "2019.11.26", "title": "Защо през зимата копнеем за въглехидрати?"}
{"url": "https://www.dnes.bg/usa/2019/11/26/sasht-gledat-na-iztochna-evropa-kato-pole-za-nalagane-na-politika.430937", "text": "Премиерътя Бойко Борисов е един от многото източноевропейски лидери, които бяха поканени от американския президент Тръмп в Белия дом. \n\r\nСАЩ виждат Източна Европа като поле за налагане на своята политика в региона. Това каза Милен Керемедчиев, бивш зам.-министър на външните работи и икономиката, в предаването \"Бизнес старт\" по Bloomberg TV Bulgaria.\n\n\r\n\"Източноевропейските държави са едни от най-стриктните по отношение на изпълнението на критериите за НАТО, които бяха заложени още от началото на мандата на Тръмп. Сред критериите са вдигане на бюджета за отбрана. Всяка една от източноевропейските държави направи това за разлика от западноевропейските\".\n                    \n                    \n                \n                \n                \n                \r\nТой отбеляза, че в момента се изгражда възможността България да се превърне в стратегически газов хъб.\n\r\n„Друг стратегически хъб за втечнен американски газ е Полша. САЩ се стремят да постигнат диверсификация на газовите доставки в Полша и България. Така САЩ ще постигнат целта си да намалят енергийното и политическото влияние на Русия в региона“.\n\r\n", "date": "2019.11.26", "title": "САЩ гледат на Източна Европа като поле за налагане на политика"}
{"url": "https://www.dnes.bg/stranata/2019/11/26/kmetyt-na-dimitrovgrad-globi-partii-za-nepochisteni-plakati.430878", "text": "Кметът на община Димитровград Иво Димов налага санкции на партиите и коалициите, които не са премахнали в установения седемдневен срок след местния вот поставените си агитационни материали съгласно разпоредбите на Изборния кодекс, съобщиха от местната администрация.\nОт общината уточниха, че няма да бъдат възстановени депозитите от по 1000 лева на коалиция \"Демократична България - Обединение\", коалиция \"БСП за България\", ПП \"ГЕРБ\", коалиция \"Движение ЗАЕДНО за промяна\" и ПП \"Воля\", пише БТА. \r\n\r\nГлоба за неотстранени в срок плакати се налага и на местна коалиция \"Ние гражданите\", която не е внесла депозит по общинската Наредба за опазване на обществения ред, се допълва в съобщението.", "date": "2019.11.26", "title": "Кметът на Димитровград глоби партии за непочистени плакати "}
{"url": "https://www.dnes.bg/obshtestvo/2019/11/26/ekspert-bylgarskata-grozdova-rakiia-niama-koi-da-ia-bie.430906", "text": "Българската гроздова ракия все още няма кой да я бие не само на Балканите, но и в света, смятат организаторите на Rakia и Spirits Fest 2019. Това заяви пред БТА Ивайло Жеглов, организатор на събитието. \n\r\nСедмото издание на Rakia и Spirits Fest 2019 ще събере над 300 вида ракии и спиртни напитки от Балканите и света и ще се състои на 29 и 30 ноември в НДК. \n\r\nПосетителите на феста ще могат да дегустират многообразие от отлежали сливови и други ракии от съседна Сърбия, най-доброто от дестилерия Тиквеш от Северна Македония, гръцко ципуро и узо, а специалисти на турски ракии ще демонстрират с аптекарска точност пропорциите на лед, вода и ракия.\n\r\nНад 40 са производителите и вносителите, които участват на фестивала, като всеки от тях има над 15 вида ракии и спиртни напитки в портфолиото си. Идеята на феста е всеки един от производителите да може да си потърси търговци, да тестват новите си продукти на пазара. Има ракии, които за първи път ще бъдат показани и не присъстват на пазара. Друго предимство е, че посетителите ще могат да разговарят директно с технолозите, които да ни обяснят и как най-добре да употребяваме напитките.\n                    \n                    \n                \n                \n                \n                \r\nСред екзотиките са ракия от пъпеш, тиква и фурми - само част от плодовото разнообразие, което ще присъства на фестивала. Между изложителите ще има много златни и сребърни медалисти, а техните продукти ще могат да бъдат дегустирани и закупени от търговската зона. В гурме зоната дегустаторите ще могат да се \"подсилят\" с традиционни наши и балкански мезета, приготвени от гурме майстори.\n\r\nПредвиден е и един лек прочит към по-младото поколение, което не иска да консумира ракията в чистия й вид, а именно миксолози или т. нар. майстори на коктейлите, които по време на феста ще приготвят напитки пред самите посетителите.\n\r\nНай-престижното и най-голямо подобно събитие на балканските напитки у нас привлича все повече посетители от страната и чужбина, твърдят организаторите. Гости на фестивала ще бъдат посланици и представители на посолствата от Косово, Грузия, Турция и Испания, Южна Африка и др. Сред представителите ще има и такива от Китай. Те ще представят един изключително интересен продукт - ракия от метличина, която навлиза на нашия пазар въпреки много странния си и специфичен вкус и цената от 350 лв. за бутилка. \n\r\nСред хитовете на миналогодишното изложение е била сръбска ракия с 23 каратово злато в нея - \"златна ракия\", чиято цена съответно е \"златна\". На феста ще присъства и ексклузивен щанд с около десетина бутикови напитки - от Швейцария, Италия, Германия, скандинавска картофена ракия, абсент и други екзотични напитки.\n\r\nПосетителите на феста след дегустация ще могат да гласуват за \"Най-добрата ракия\" на Rakia и Spirits Fest 2019. Еднодневният билет струва 20 лева и включва дегустация на над 300 вида ракии и спиртни напитки и други награди, предвидени от организаторите на феста. Двудневният билет е 30 лв., а ВИП билетът - 45 лв.Те ще могат да се закупят в НДК по време на самото събитие или он-лайн от Ивентим, защото събитието е културно. Освен такова, то има и търговски характер, каза още Ивайло Жеглов.\n\r\nСпоред Жеглов няма точна статистика за производството на ракия в България, но ръст определено има. Той се дължи на по-строгата политика по отношение на акцизите. \n\r\nБългарите сме ненадминати в производството на гроздова ракия в региона, като за плодовите отстъпваме на съседите ни. \"С натрупания през годините опит смело мога да кажа, че българската гроздова ракия все още няма кой да я бие не само на Балканите, но и в света\", казва Жеглов. По думите му като потребление - не сме нито рекордьори, нито на дъното на класацията.\n\r\nКупешка ракия, с платен акциз и добър гроздов материал, под 7-8 лева не трябва да има на пазара, а над средния клас добри ракии са тези от 10-12 лева за бутилката, с двойно дестилиране, от някои по-скъпи казани, посочи Жеглов.\n\r\nЗа съжаление, вносното гръцко узо в ресторантите все повече измества нашата мастика, която никак не е по-лоша и не отстъпва по качество на анасоновата напитка от южната ни съседка, коментира още Жеглов. ", "date": "2019.11.26", "title": "Експерт: Българската гроздова ракия няма кой да я бие!"}
{"url": "https://www.dnes.bg/health/2019/11/26/hapvaite-susheni-slivi-pri-anemiia-i-zapek.430773", "text": "Можем да ги консумираме през цялата година – сушените сини сливи. Вкусни, подходящи за нашите овесени каши, сурови бонбони, ястия с месо, няма да пропуснем да добавим тези плодове към менюто си и този есенно-зимен период. Винаги е добре да избираме такива, които са без консерванти и захари.\r\nРедовната им консумация благоприятства здравето на костите (тъй като сливите съдържат минерала бор, който е важен за костите), смята се че могат да намалят и риска от рак на дебелото черво. Споделяме още няколко добри причини да ги консумирате по-често.\r\n\r\nСините сливи са с високо съдържание на фибри, което ги прави подходяща храна при запек и хемороиди. Редовната им консумация улеснява изхождането и подобрява перисталтиката на червата.\r\n                    \n                    \n                \n                \n                \n                \r\nОще една добра причина да добавите сини сливи към ежедневното ви меню е, че вкусните плодове са добър естествен източник на калий. Той е електролит, който подпомага редица жизненоважни телесни функции. Калият спомага за намаляване задържането на излишни течности, подпомага храносмилането, грижи се за здравето на сърцето.\r\n", "date": "2019.11.26", "title": "Хапвайте сушени сливи при анемия и запек"}
{"url": "https://www.dnes.bg/science/2019/11/26/osporiha-teoriiata-za-formiraneto-na-galaktikite.430841", "text": "Китайски астрономи откриха почти 20 галактики-джуджета без тъмна материя близо до Млечния път, съобщи ТАСС.\r\n\n\r\nОткритието поставя под въпрос съвременните космологични теории за процеса на формиране на галактиките. Според тях за него е необходим зародиш от тъмна материя.\n\nПреди около половин век астрономите приемаха, че Вселената се състои предимно от видима материя. Първите наблюдения на бързо движещи се звезди в покрайнините на близки галактики показаха, че това не е така.\r\n                    \n                    \n                \n                \n                \n                Оказа се, че звездите се движат десетина пъти по-бързо, отколкото предсказва теорията на базата на масата на всички звезди, натрупания газ, черните дупки и други обекти. Това загадъчно разминаване обяснява съществуването на тъмната материя - невидима субстанция, която представлява 75 процента от масата на Вселената. Тя не само придава на галактиките огромната им маса, но и държи звездите на място, пише БТА. \n\r\nПреди година обаче астрономи от Йейл откриха две галактики в съзвездието Косите на Вероника - NGC1052-DF2 и NGC1052-DF4, в които няма тъмна материя, като наблюдаваха своеобразните им антиподи - \"свърхтъмни галактики\". По размери и двата обекта не отстъпват на Млечния път, но малкото им звезди се въртят около центъра съвсем не както предсказват теориите, отчитащи съществуването на тъмна материя.\n\r\nСпециалисти от Националната астрономическа обсерватория в Пекин се опитаха да разрешат споровете дали съществуват галактиките NGC1052-DF2 и NGC1052-DF4, като анализираха и съпоставиха различни каталози на най-близките галактики джуджета. Сравнявайки снимки и наблюдавайки отдалечени обекти, учените изчислиха скоростта на звездите и оцениха количеството на тъмната материя в тях. Те съпоставиха яркостта на всички галактики и общата маса на звездите им. Общо те изчислиха дяла на тъмната материя в 324 най-близки галактики-джуджета.\n\r\nОказа се, че съществуват 19 обекта, в които тъмната материя или напълно отсъства, или е в количества, неуловими за земните и космическите телескопи.", "date": "2019.11.26", "title": "Оспориха теорията за формирането на галактиките"}
{"url": "https://www.dnes.bg/usa/2019/11/26/burnata-liubov-otnosheniiata-mejdu-trymp-i-pentagona.430897", "text": "От войниците, осъдени за военни престъпления и помилвани от президента, до изтеглянето от Сирия и недопускането на транссексуални да служат в армията, решенията на върховния главнокомандващ Доналд Тръмп се оказват все по-дестабилизиращи за Пентагона.\n\r\nНеобичайното уволнение на министъра на военноморските сили на САЩ в неделя е най-скорошният пример за бурните отношения на американския президент с хората, които в началото на мандата си нежно наричаше \"моите генерали\", пише Франс прес.\n\r\nСкорошните помилвания от Тръмп на няколко войници, осъдени за военни престъпления, провокира такава криза в американското военно правосъдие, че неумелият опит на шефа на флота Ричард Спенсър да запази външното приличие на ситуацията се увенча с фиаско, което му струва поста.\n                    \n                    \n                \n                \n                \n                \r\nСпенсър предложил тайно споразумение на Доналд Тръмп, без да информира за това министъра на отбраната Марк Еспър, който се почувства предаден и го уволни. Шефът на Пентагона бе принуден обаче да се подчини, когато президентът му нареди изцяло да оневини един от войниците, Едуард Галахър, чийто случай бе защитаван от консервативната телевизия \"Фокс нюз\".\n\r\n\"Тръмп отслабва военното правосъдие, за да прокарва своите политически интереси\", заяви в Тwitter Кейтлин Талмидж, експертка по въпросите на отбраната в Джорджтаунския университет. Според нея американският президент, който с удоволствие прави комплименти на автократичните лидери, \"поощрява тези, които нарушават законите на войната\".\n\r\nТръмп изглежда се ползва с определена подкрепа сред редовите войници, които често го аплодират при посещенията му на военни бази. До първите неразбирателства с военната йерархия обаче се стигна доста бързо, когато през лятото на миналата година Тръмп обяви в Тwitter, че възнамерява да забрани на американската армия да набира транссексуални - нова политика, която започна постепенно да се прилага.\n\r\nПрезидентът изненада Пентагона и когато известно време след това обяви пред камерите, че изпраща войници на границата с Мексико за борба с незаконната имиграция.\n\r\n\n\r\nСтигна се и до аферата с искания от Тръмп военен парад, който подразни американските военни, които не са особено склонни да демонстрират по този начин мощта си пред лице на изборна длъжност, и до последвалите изявления на президента за изтегляне на американските сили от Сирия, на което американската армия яростно се противопоставя.\n\r\nПървото едностранно изявление за изтеглянето през декември миналата година доведе до демонстративната оставка на бившия военен министър и бивш генерал от Морската пехота Джим Матис. В адресирано до Тръмп писмо Матис напомни на президента за задълженията на Съединените щати към съюзниците им.\n\r\nНапрежението между двамата продължава да е налице и признак за това е скорошното изявление на Тръмп, че Джим Матис е \"най-надценяваният генерал на света\". Матис заяви в отговор, че \"се е доказал на бойното поле, а Доналд Тръмп - с бележка от лекаря\".\n\r\nАмериканският президент е учил известно време в частното училище интернат \"Нюйоркска военна академия\", но избягва участие във Виетнамската война благодарение на медицинско становище, че има костен израстък на ходилото.\n\r\nТръмп неведнъж е обвиняван, че политизира армията. През юни тази година Белият дом поиска, по случай негова визита в Япония, името на военен кораб, наименуван в чест на покойния сенатор Джон Маккейн, когото Тръмп мразеше, да бъде държано далеч от погледа на президента.\n\r\nНеотдавна Белият дом публично се усъмни в лоялността на носителя на военни награди подполковник Александър Виндман, ключов свидетел в разследването за импийчмънт на Доналд Тръмп.\n\r\n\"Винаги ще има търкания в отношенията между цивилни и военни\", казва пред Франс прес Питър Фивър, експерт по въоръжените сили в университета Дюк. Но макар че намесите на президента за анулиране на решенията на военното правосъдие \"са част от правомощията му, това не беше проява на мъдрост\", изтъква той.\n\r\nСенаторът демократ Джак Рийд отиде по-далеч и определи намесите му като \"срамни и безотговорни\", като разкритикува \"дисфункционалността\" на правителството на Тръмп.\n\r\n/БТА/", "date": "2019.11.26", "title": "Бурната \"любов\": Отношенията между Тръмп и Пентагона"}
{"url": "https://www.dnes.bg/temida/2019/11/26/prokuraturata-razsledva-zamyrsiavane-na-reka-struma.430915", "text": "Прокуратурата е образувала разследване за замърсяване на река Струма, съобщиха от Апелативна прокуратура - София.\nДосъдебното производство е за това, че в периода 2017 г. - 2019 г., при експлоатацията на ВЕЦ \"Пчелина\", е замърсен или е допуснато замърсяване на водни течения - участък от р. Струма, след яз. Пчелина, чрез привнасяне на химически фактори от преработване на водни количества от язовира, пише БТА. \n\r\nНазначена е екологична и физико-химическа експертиза, като след пробовземане от три конкретно посочени участъка ще се изготви хидробиологичен анализ и ще се даде заключение дали има химично замърсяване. От експертизата ще стане ясно какъв е видът на замърсяването, предполагаемия механизъм на допускането му, екологичния ефект върху условията за живот на водните екосистеми, както и наличието на настъпили изменения в природните местообитания.\n                    \n                    \n                \n                \n                \n                \r\nВ съобщението на прокуратурата се посочва още, че като свидетели ще бъдат разпитани представители на контролните органи, констатирали нарушенията, на дружеството - собственик на ВЕЦ \"Пчелина\" и жалбоподателя - Сдружение \"Балканка\".\n\r\nОт държавното обвинение припомнят, че са сезирани за случая със сигнал на сдружението, съдържащ данни за евентуално увреждане на защитена зона \"Земен\", причинено от експлоатацията на ВЕЦ \"Пчелина\".\n\r\nПри проверката е било установено, че контролните органи няколкократно са констатирали нарушения при дейността на ВЕЦ-а. Дружеството е било санкционирано с наложени глоби. Имало и данни за лабораторни анализи, взети през 2017 г. и 2018 г. от три участъка на р. Струма, които индикират химично замърсяване, дължащо се на водовземане от придънните слоеве на яз. \"Пчелина\" и изпускането на тези води в реката.\n\r\nПо преписката е приложен и доклад от \"Национален природонаучен музей\" при БАН с данни от измервания и като заключение се посочва, че всички риби в участъка на р.Струма под яз. Пчелина са били изтровени и отнесени от течението на реката.", "date": "2019.11.26", "title": "Прокуратурата разследва замърсяване на река Струма"}
{"url": "https://www.dnes.bg/index/2019/11/26/ujas-v-ukraina-zaradi-mizeriiata-dve-deca-se-hraneli-s-tapeti.430918", "text": "\n Без мебели, без храна, без тоалетна - две деца са били отглеждани в ужасяващи условия от 25-годишната си майка.\r\nПолицията в украинския открива двете малки момиченца в апартамент в град Днипро на 20 ноември. Около 18 часа бил подаден сигнал на телефона за спешни случаи, тъй като съседи чули семеен скандал. Когато униформените пристигат, остават потресени от гледката - в жилището почти нямало мебели, нямало хладилник, тоалетната не работела, а семейството използвало вместо нея ваната, която била пълна с червеи. В една от стаите били натрошени чинии, а тапетите по стените били изпокъсани.\n\r\nЕдното момиченце  - Диана било на 5 години, а сестричката му Аня - едва на 18 месеца. Те били гладни и мръсни. Оказало се, че често оставали без храна и заради това се хранели със стиропор и тапети. Спели заедно на едно легло, на което било постлано само едно одеало. \n                \n                \n                \r\n\"Вонята в стаите беше ужасяваща и беше трудно да се диша\", разказват униформените. \n\r\nДецата били отведени в болница, където лекарите констатирали, че са с тежко недохраване и с въшки. \n\r\nСъстоянието им е тежко, но няма опасност за живота им, казаха лекарите. \n\r\n\"Изпражненията им са пълни с коса, хартия и стиропор. Видно е, че са били изоставени на произвола и са яли, каквото им е било под ръка. Сега ги храним често с малки порции, за да се възстановят\", коментира педиатърката д-р Лия Сегеда. \n\r\nМайката признала, че мъжът, с когото съжителства не е баща на момиченцата. Двамата не работели, а се издържали само с детските надбавки. Жената не е била и регистрирана на този адрес, а в близко до Днипро село. Бащата на децата не е известен. \n\r\nСоциалните служби са се заели със случая. Най-вероятно децата ще бъдат отнети от майката.", "date": "2019.11.26", "title": "Ужас в Украйна: Заради мизерията две деца се хранели с тапети "}
{"url": "https://www.dnes.bg/index/2019/11/26/edna-ikona-na-80-tina-tyrnyr.430933", "text": "Тина Търнър е родена като Анна Мей Бълок на 26 ноември 1939 година в Тенеси. Когато е само на 21 години, изпълнителката се среща с Айк Търнър в клуб в Сейнт Луис. Тогава той е лидер на R&B банда и обикаля заведенията. Когато певицата, която трябва да запише песента A Fool For Love не се появява в студиото, Тина веднага влиза на нейно място. \r\nИзпълнението й веднага влиза в класациите и дори стига до номер 2 сред R&B хитовете. Оттогава Айк започва да се занимава с изпълнителката и й изгражда обществената й имидж. Появяват се златните перуки, енергичните движения по сцената и късите поли. Анна Мей Бълок се жени за Айк Търнър през 1962 година. Често обаче Айк изпада в гняв, породен от изблици на ревност. \r\n                \n                \n                Тина успява да впечатли с талатна си Мик Джагър, който кани нея и Айк на турнето на The Rolling Stones през 1969 година. В автобиографията си, Търнър споделя, че изпълнителят е откраднал много от танцовите й умения, включително и танцът \"The Pony\", който Джагър превръща в своя запазена марка.\r\nПродуцентът Фил Спектър също е един сред многото почитатели на Търнър. Така той решава да помогне на нея и съпругът й да пробият из целия свят. Спектър обаче е имал склонността да изисква много от изпълнителката. \r\n", "date": "2019.11.26", "title": "Една икона на 80: Тина Търнър "}
{"url": "https://www.dnes.bg/obshtestvo/2019/11/26/kariera-jilishte-imame-drugi-prioriteti-84-ot-bebetata-izvyn-brak.430899", "text": "Близо 84% от живородените деца към момента в България са извънбрачни. Данните обяви проф. Пенка Найденова от Центъра за демографски изследвания и  обучения, която е и експерт по демография към Фонда за  населението в ООН, пред Радио \"Фокус\" - Варна.\r\n60% от тези деца обаче са припознати от бащите.\r\nПроф. Найденова заяви, че традиционният модел на семейството се изменя и в момента не е нещо необичайно децата да са родени без сключен брак между родителите. За сравнение през 1989-а година сключилите брак двойки са били около 87% от всички живеещи на семейни начала, а през настоящата година те са вече около 38%.\n\r\n\"Факт е, че тогава медицината е била много по-назад и хората трудно са доживявали преклонна възраст, но пък е факт и че масово се е раждало. Наред с това, след Балканските войни, след Първата световна война, когато мъжете се връщат от фронта, започва т.нар. \"компенсаторен\" ефект или казано иначе \"бейби бум\", разясни проф. Найденова.\r\n                    \n                    \n                \n                \n                \n                По думите й това явление е характерно навсякъде след война, но в момента естественото намаляване на населението в страната не може да разчита на компенсаторен ефект, защото причините за това са съвсем различни.\r\n\"Хората имат други приоритети - кариера, закупуване на жилище, осигуряване на добър живот на детето си. Това не е само при нас, но просто в България се усеща много силно. Ценностите се променят, а това както виждаме, дава сериозно отражение върху нивата на населението\", допълни експертът.\n\r\nПроф. Пенка Найденова посочи още, че през 70-те и 80-те години на миналия век раждаемостта е била сравнително висока – 17 на 1000. Въпреки че около 51% от работната сила е била от жени, това не е пречело да има увеличение на населението.\r\nПо време на турското робство пък данните са, че раждаемостта на българите е стигала до 40-42 на 1000, което е близко до биологично възможното, обясни експертът.", "date": "2019.11.26", "title": "Кариера, жилище... имаме други приоритети. 84% от бебетата извън брак "}
{"url": "https://www.dnes.bg/obshtestvo/2019/11/26/klub-na-pyteshestvenika-trypkata-da-pytuvash-da-mechtaesh.430889", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За сладката тръпка от подготовката на новото пътуване и дейността на \"Клуб на пътешественика\" разказаха в студиото на \"България сутрин\" Цветана Янева и Огнян Соколов.\n\r\nКлубът на пътешественика е създаден от служителите на компанията \"Луфтханза\", като концепцията се разделя в две направления - обмен на информация за пътувания и командировки, и осъществяване на самите пътувания. \n\r\n\"Това е едно пространство, в което освен че пътуваме, мечтаем заедно, създаваме приятелства, споделяме и усещаме истинския аромат на щастието\", сподели Цветана Янева пред Bulgaria ON AIR.\n\r\nКомандировките траят от няколко седмици до 6 месеца. А сред дестинациите са Манила, Пуерто Рико, Будапеща, Малта, Германия и др. Срещите са два вида - за обмен на информация и срещи за планиране на самото пътуване.\n                    \n                    \n                \n                \n                \n                \r\n\"В една компания с размерите на \"Луфтханза\", където сме около 1200 души само в България, определено помага да има различни инициативи и \"Клуб на пътешественика\" определено помага за това да се сближаваме и да работим по-добре в синхрон\", смята Огнян Соколов.  \n\r\nИ допълни, че да се загубиш на някое място носи най-голямото щастие на света.", "date": "2019.11.26", "title": "\"Клуб на пътешественика\" - тръпката да пътуваш, да мечтаеш"}
{"url": "https://www.dnes.bg/crime/2019/11/26/myj-i-jena-se-skaraha-toi-ia-izhvyrli-v-piasychnik.430935", "text": "56-годишен мъж е задържан, след като се скарал с 46-годишна жена и я изхвърлил в пясъчник.\r\n\r\n                    \n                    \n                \n                \n                \n                \r\n\r\n\r\n", "date": "2019.11.26", "title": "Мъж и жена се скараха, той я изхвърли в пясъчник"}
{"url": "https://www.dnes.bg/zvezdi/2019/11/26/ronan-kiiting-ot-boyzone-ochakva-vtoro-dete.430927", "text": "Ронан Кийтинг от „Boyzone“ очаква още един наследник. Ирландският изпълнител съобщи щастливата новина в своя Instagram профил, където качи една снимка на бременната си съпруга.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.11.26", "title": "Ронан Кийтинг от \"Boyzone\" очаква второ дете "}
{"url": "https://www.dnes.bg/blizak-iztok/2019/11/26/turciia-testva-ruskite-si-s-400-sreshtu-us-iztrebitelite-f-16.430916", "text": "Турция вече започна да пробва купените наскоро от Русия зенитно-ракетни системи С-400 срещу американските изтребители F-16, пише Times. \n\r\nТурската обществена телевизия е показала неясни кадри от първото изпитание на радарите на С-400, което започна по-рано край столицата Анкара. Американските бойни самолети, които са на служба в турските военновъздушни сили вече 32 години, са били използвани като учебни цели.\n\n\n\r\nВластите в Анкара са предупредили жителите, че в близките дни F-16 и други самолети ще летят ниско над земята.\n\r\nС-400 бяха доставени в страната през юли след почти три години преговори между Реджеп Таийп Ердоган и Владимир Путин. В резултат на това Турция беше изключена от програмата на НАТО за производство и закупуване на стелт изтребители от ново поколение F-35. Според турските медии С-400 ще бъдат разположен в Анкара и ще бъдат напълно действащи през април 2020 г. \n                    \n                    \n                \n                \n                \n                \r\nПрез лятото разгръщането на комплексите спря вследствие на факта, че Вашингтон се опитваше да \"върне Ердоган във военната система на САЩ\". Вашингтон се опасява, че С-400 ще помогнат на Москва да събира информация за западните военни технологии, включително F-35, \"много по-бързо от обикновено\". Следователно решението на Турция да закупи система за противовъздушна отбрана от Русия предизвика криза в рамките на Северноатлантическия алианс, особено на фона на конфронтацията между двете страни \"в стила на Студената война\", обяснява The Times.\n\r\nПо-рано Турция отхвърли предложението за закупуване на американската ракетна система \"Пейтриът\" поради ограничения при прехвърлянето на интелектуална собственост. Но най-вече отношенията между страните бяха развалени от развитието на събитията в Сирия, \"което допълнително тласна Ердоган в обятията на Путин\", се казва в публикацията. Неотдавнашното нашествие на Турция в Северна Сирия принуди Доналд Тръмп да изтегли американските войски от региона. В резултат правителствените войски на Асад с подкрепата на руската армия окупираха тази територия, припомня изданието.\n\r\nДокато Ердоган се готвеше за офанзивата, Тръмп му изпрати писмо с призив да не се представя за \"железен лидер\" и да не бъде \"глупак\". Източници от Анкара твърдят, че турският президент е хвърлил посланието в кошчето. Ердоган по-късно отиде на държавно посещение във Вашингтон и изглежда отново е намерил общ език с Тръмп. Американските представители заявиха, че сделката С-400 е основната тема на преговорите. Но два дни след срещата турският лидер отново подчерта, че няма намерение да се разделя с руските системи, дори в случай на закупуване на американски системи.\n\r\n\"Ние смятаме предложението да придобием само \"Пейтриът\" и напълно да се откажем от руските С-400 за намеса във вътрешните ни работи\", каза турският лидер.\n\r\nВ светлината на последните събития, има голяма вероятност САЩ да наложат санкции на Турция за закупуването на С-400. Досега тази идея е останала в рамките на дипломацията благодарение на личното приятелство на двамата лидери и техните зетове, подчертава The Times.", "date": "2019.11.26", "title": "Турция тества руските си С-400 срещу US изтребителите Ф-16"}
{"url": "https://www.dnes.bg/obshtestvo/2019/11/26/nad-6500-dobrovolci-se-vkliuchiha-v-kampaniiata-na-nova-gora-na-sofiia.430928", "text": "Повече от 6500 доброволци се включиха досега в засаждането на Нова гора на София, съобщиха от Столичната община. \r\n\r\nИнициативата на общината ще продължи до 1 декември. Гората се разраства с всеки уикенд. \r\n\r\nКампанията започна през 2017г., когато 225 дка с широколистни дървета от вида акация бяха заседени. Гората се намира край квартал \"Суходол\". Целта е да се засъдят повече от 113 000 дървета. През четирите алесителни сезона се включиха над 6500 доброволци, които посадиха 60 000 фиданки, съобщават от БТА. \r\n\r\nТози път над 800 граждани, представители на НПО, учебни заведения и други се включиха в залесителната кампания. Общинското предприятие \"Управление на общински земи и гори\" към Столична община са част от организаторите. \r\n\r\nВсеки, който има желание да се включи в инициативата може да използва временната автобусна линия 56а. \r\n\r\n\r\n\r\n\r\n\r\n\r\n ", "date": "2019.11.26", "title": "Над 6500 доброволци се включиха в кампанията на Нова Гора на София"}
{"url": "https://www.dnes.bg/notifikacii/2019/11/26/dvoinoto-ubiistvo-patrulka-doshla-za-minuti-ima-svidetel.430938", "text": "Свидетел на двойното убийство в Пловдив е чул стрелбата и подал сигнала на тел. 112.\r\n\r\nПатрул от Трето РПУ в града е пристигнал за около 3 минути и е арестувал на място убиеца, съобщихашефът на пловдивската полиция комисар Йордан Рогачев и окръжният прокурор Румен Попов.\r\n\r\nЕкзекуцията е станала след спречкване на бизнес партньори. Единият, който е на 45 г., е застрелял съдружника си - на 32 г., и баща му - на 52 г.\n\r\n\r\nУбиецът и жертвите са рециклирали кафе машини в цех под наем на ул. \"Борба\" в Пловдив.\r\n\r\n\"Работим по всички версии. В момента се разпитва извършителя\", каза окръжният прокурор. Престъплението е извършено около 16 часа.\r\n\r\nШефът на полицията - комисар Йордан Рогачев заяви, че и двамата убити имат стари криминални прояви.\r\n\r\nУтре ще бъде извършен повторен оглед на местопрестъплението.\r\n ", "date": "2019.11.26", "title": "Двойното убийство: Патрулка дошла за минути, има свидетел"}
{"url": "https://www.dnes.bg/akoshtete-vqrvaite/2019/11/26/mandarinite-sa-polezni-no-v-malki-kolichestva.430847", "text": "Този плод е един от най- популярните през есента и зимата. Особено се консумира по време на коледните празници. \n\r\nРуски диетолози казват, че преяждането с мандарини е вредно, въпреки витамините, които съдържат.\r\n\"Средна дневна доза от 4 мандарини може дасе поема непрекъснато\", казва Тамара Прунцева, диетолог от московдсия държавен институт \"Здраве и спортно хранене\", съобщиха от Нова ТВ. \n\r\nМандарините са богати на витамини, унищожават токсините от организмаа и засилват имунитета. Нискокалорични са и нямат непоносимост. \n\r\nПрекаляването с тях е противопоказно, защото мандарините са влакнести и лесно могат да предизвикат алергична реакция, когато човек консумира големи количества. Не се препоръчва да се консумират от хора с хронични заболявания на стомашно- чревния тракт. \n                    \n                    \n                \n                \n                \n                \r\nДиетолозите препоръчват да не се ядат мандарини на гладно и да се консумират сутрин, по обед и до 5 часа вечерта. \n\r\n\n\r\n\n\r\n\n\r\n\r\n ", "date": "2019.11.26", "title": "Мандарините са полезни, но в малки количества "}
{"url": "https://www.dnes.bg/index/2019/11/26/klasaciiata-nai-dobrite-bolnici-s-priz-za-nai-dobyr-korporativno-socialen-proekt.430939", "text": "Националната класация „Най-добрите болници“, която се организира от и Българска болнична асоциация, бе отличена като най-добър корпоративно-социален проект. Призът беше връчен на годишните награди „Мистър и Мисис Икономика“ и е значително признание за мащаба и полезността на инициативата.\n\r\nПроектът „“ се проведе за пръв път у нас през тази година и отличи лечебните заведения в отделните райони на страната, в които пациентите могат да получат най-добри медицински услуги. Победителите бяха определени на базата на независимо национално социологическо проучване сред общопрактикуващи лекари, мениджъри на болници и пациенти, и бяха наградени на специална церемония през март в София.\n                \n                \n                \r\nЦелта на националната класация на Investor Media Group и Българска болнична асоциация е да създаде обективна методология и унифициране на стандартите, по които се оценява здравният сектор в България. В рамките на проучването бяха определени и най-важните критерии за развитие на лечебните заведения в страната и като цяло на сектор „Здравеопазване“.\n\r\nПрез 2020 година предстои и второ издание на класацията.\r\n ", "date": "2019.11.26", "title": "Класацията \"Най-добрите болници\" с приз за най-добър корпоративно-социален проект"}
{"url": "https://www.dnes.bg/obshtestvo/2019/11/26/jenite-privlekatelni-nai-mnogo-do-49-godini-myjete-do-52.430914", "text": "Ботокс, филъри, пластични операции. Тези методи да разкрасяване стават все по-популярни в света, но се оказва, че българите масово предпочитат естествената красота. \n\r\nМерки за външния вид, които са по-бързи и забележими, но могат да бъдат и по-вредни, биха предпочели едва 9%. Мерки, които са по-бавни и по-незабележими, но са и по-щадящи биха предпочели 64%. Това показва данните от изследване на \"Галъп интернешънъл\", направено по поръчка на \"Жената днес\" и Institut Esthederm, и представено на конференцията \"30 години. Женският прочит на Прехода и преходите\". \r\n \r\nРедовната употреба на козметика против стареене се приема. 45% от запитаните смятат, че това е ефективен начин да запазят младия си вид. Особено за жените, при които този дял е 58%, но също и за една трета от мъжете (32%).\n                    \n                    \n                \n                \n                \n                \r\nЗдравословният начин на живот изглежда най-добрата опция за почти всички – общо 85% от участниците в допитването смятат така. \n\r\nМалко по-висок е делът на жените (88%), които са убедени, че стремежа към здравословен живот е ефективен метод за \"надбягване с времето\". Тази мярка също е оценена като най-ефективна сред 82% от представителите на \"силния\" пол.\n\r\nНатрапчивата естетична хирургия е навсякъде около нас, но масово не се одобрява. Само 27% приемат естетичните хирургични намеси като ефективни. Останалите са против, висок е делът и на тези, които не могат да кажат. Очаквано, жените, които по-често се подлагат на подобен тип процедури са малко по-снизходителни в отговорите си от мъжете, но и при тях негативните отговори преобладават.\n\r\nГраницата на привлекателността – според мъжете, една жена е привлекателна най-много до 46-годишна възраст, но един мъж – до 51. \n\r\nСпоред жените – една жена е привлекателна до 51, а един мъж – до 53. Така, общо, жените са смятани за привлекателни до 49-годишна възраст, а мъжете – до 52.\n\r\nМоже би и затова, жените са много по-тревожни в усещането, че винаги се надпреварват с времето – 46% от мъжете се чувстват така, но от жените – цели 56 процента.\n\r\nЗатова и жените, като че ли изглеждат поне малко по-убедени, че би било добре да можеш да се наслаждаваш на зрелостта и стареенето, а не да се бориш с тях (81% съгласие при мъжете и 85% при жените). \n\r\nЗа външния вид днес се отделя най-много до половин час дневно (най-вече при мъжете – 55% от тях казват, че отделят до половин час дневно за външния си вид, но и за 46% от жените това време е достатъчно). При жените – и до един час (за 30% от жените необходимото време на ден е до 1 час). Разбира се, времето за външния вид първо расте с възрастта, а после намалява с възрастта. \n\r\nДве трети от жените твърдят, че редовно отделят време за маникюр. 15% от жените смятат, че често ходят на масаж. Само 3% от жените ползват инжекции срещу бръчките по лицето си, половината от жените намират, че често правят прическата си при професионалист.\n\r\nЕдна трета от българите приемат хранителни добавки, витамини, минерали и т.н., 8% от запитаните казват, че редовно тичат сутрин, 17% - че ходят редовно на танци, 15% - на фитнес. 55% споделят стремеж към здравословно хранене, а 24% казват, че редовно пазят диети.\n\r\nРазбира се, зад част от отговорите прозира повече желание, отколкото реалност. Но и това е доказателство, че може би у нас бавно си проправя път опитът да се живее по-природно. Или както удачно някой го е нарекъл – бавно живеене. Живеем във време, в което красотата и \"запазването на енергията\" на младостта възможно най-дълго са признак на възможности, на социален статус. И това се отнася във все по-голяма степен с еднаква сила и за двата пола.", "date": "2019.11.26", "title": "Жените привлекателни най-много до 49 години, мъжете - до 52 "}
{"url": "https://www.dnes.bg/index/2019/11/26/naukata-sreshta-muzikata-v-sybitie-na-muzeiko-i-ratio.430940", "text": "Музиката е много близка до природата на човека. Поради това почти няма човек, който да не се вълнува от музика. Учените, които изследват произхода на музиката, са установили, че няма популация на планетата, която да не създава собствена музика. Това каза Никола Кереков, Ratio.bg, в предаването \"Бизнес старт\" с водещ Живка Попатанасова.\n\r\n\"Музиката е много дълбоко залегнала в човешката култура. До известна степен създаването, слушането и оценяването на музиката са се превърнали в наше еволюционно наследство\".\n\r\nТой говори за програмата на научното парти на тема музика, което Музейко и Ratio организират.\n\r\n„Тази вечер сме включили мащабна програма. Музикантът Иван Шопов ще покаже как се създава музика буквално от един звук\".\n                \n                \n                \r\nКереков обясни, че на събитието ще се покаже как се организира музиката, как се създават оркестри и как се синхронизират усилия, за да се получи музикално произведение.\n\r\n„Ще говорим за акустика и музикално инженерство – как се проектират зали спрямо различното им предназначение, за да бъдат оптимално озвучени“.\n\r\nИван Шопов, музикант, разказа как използва минимално количество звук и от него може да направи максимално количество музика.\n\r\n„Това е нещо, което съвременните технологии позволяват. Вече е много гъвкаво създаването на електронна музика. Ще покажа на хората, че не е нужно да има огромен арсенал от звукове, а трябва един звук\".\n\r\n", "date": "2019.11.26", "title": "Науката среща музиката в събитие на Музейко и Ratio"}
{"url": "https://www.dnes.bg/akoshtete-vqrvaite/2019/11/26/hotel-v-niu-iork-pomilva-puiaka-trymp.430892", "text": "Хотел в Ню Йорк спаси пуйката си за Деня на благодарността, която е кръстена на 45-ия американски президент Доналд Тръмп, съобщава БТА. \r\n\r\nПричината пуякът да бъде кръстен на президента е общата им рожденна дата - 14 юни. Собственикът на хотела \"Милъридж\" Бъч Ямали каза в изявление, че \"Тръмп ще се размине с отрязването на главата му и по никакъв начин няма да бъде замесван в импийчмънт, тъй като е всеобщ любимец\". \r\n\r\nПернатият съименник ще бъде изпратен във ферма за пуйки в близост до Белия дом, където ще прекара живота си. \r\n\r\n\r\n\r\n\r\n ", "date": "2019.11.26", "title": "Хотел в Ню Йорк помилва пуяка Тръмп "}
{"url": "https://www.dnes.bg/obshtestvo/2019/11/26/izmamnici-obeshtavat-po-byrzo-izdavane-na-el-vizi-za-rusiia.430912", "text": "Руското консулство в Русе алармира за измами на туристически агенции и различни сайтове, които обещават по-бързо издаване на безплатна електронна виза за посещение на Санкт Петербург и Калиниградската област.\n\n \n\r\nЕто какво се казва още в изявлението на консулството:\n\r\n„Ние внимателно наблюдаваме ситуацията с издаване на електронни визи за посещение на определени региони на Руската Федерация. Напоследък все по-често се появяват публикации, разказващи за различни уебсайтове на туристически агенции и съмнителни посредници, които печелят пари, предлагайки помощ при оформяне на електронни визи за Руската Федерация. \n                    \n                    \n                \n                \n                \n                \r\nЦената на подобни услуги е доста сериозна и варира от 15 до 40 евро за виза. Разбира се, ние по никакъв начин не оспорваме правото на чуждестранните граждани да харчат спестяванията си по собствена преценка, но бихме искали да припомним, че дадената електронна виза за посещение на определени региони на Русия се издава напълно безплатно, и заявката се попълва изключително на специализирания уебсайт на Министерството на външните работи на Русия: . \n\r\nЗа да я получите, не се нуждаете от покани, потвърждения на хотелски резервации или други документи, удостоверяващи целта на пътуването ви до Руската Федерация.\n\r\nСрокът за издаване на електронна виза е не повече от 4 календарни дни от датата на подаване на попълненото заявление. Следователно обещанията на посредническите фирми да ускорят разглеждането на заявлението и да ви бъде издадена „спешна виза“, включително и срещу заплащане, нямат никакво основание. \n\r\nОсвен това посредникът, който попълва документи за електронна виза вместо някого, също не е имунизиран срещу евентуални грешки при попълване на лични данни, което може да доведе до това, че чуждестранният пътешественик няма да бъде допуснат да премине през руската граница.\n\r\nСъщо така трябва да се помни, че електронната виза, както и хартиеният стикер, не гарантират влизане в Руската Федерация. Окончателното решение за влизането на чуждия гражданин в страната се взема на КПП на държавната граница, което, като цяло, отговаря на международната практика.\n\r\nВ последно време в медиите могат да се намерят много коментари относно трудностите при преминаване през държавната граница, за експулсирането на чужди граждани от Русия поради грешки в електронната виза или поради неспазване на срока за престой, посочен в нея. \n\r\nАнализът на тези причини показва наличие практически на едно и също обстоятелство - банална небрежност и пренебрегване на инструкцията за кандидатстване за електронна виза, която е неразделна част от процедурата на попълване на заявлението. Там са представени подробни обяснения (с примери) за правилното попълване на фамилното име, името, включително и как се въвеждат букви с диакритичен знак, и на други лични данни. Голяма част от инструкцията е посветена на правилното изчисляване на продължителността на престоя и датата за напускане на Русия (преминаване през границата) от чужденеца, всичко това – с цел за да се избегне административна и наказателна отговорност за неспазване на миграционното законодателство на Русия.\n\r\nВ заключение бихме искали да отбележим, че електронната виза се издава въз основа на личното заявление на чуждия гражданин, а не на посредници, и от правилното му попълване пряко зависи, доколко приятно ще бъде пътуването до Русия.“, става ясно от дипломатическото обяснение.", "date": "2019.11.26", "title": "Измамници обещават по-бързо издаване на ел.визи за Русия "}
{"url": "https://www.dnes.bg/notifikacii/2019/11/26/koi-shte-detonira-djef-bezos-i-bil-geits-po-bogatstvo.430866", "text": "Милиардерите Джеф Безос и Бил Гейтс може и да могат да си позволят кожени портфейли от Louis Vuitton и малки сини кутийки от Tiffany, но съвсем скоро ще осъзнаят, че струват по-малко от главният изпълнителен директор на компанията LVMH.\r\nLVMH притежава марките Louis Vuitton, Givenchy, Guerlain, Chaumet, Moët & Chandon, Hennessy и много други, а нейният изпълнителен директор Бернар Арно вече струва повече от 106 милиарда долара, според информацията на Forbs.\r\nНеговото състояние е скочило с 1% след като компанията му сключи сделка, с която Tiffany става част от огромното семейство от модни марки. Цената на акциите на LVMH също скочи. Арно и семейството му притежават близо 47% от френски компании за луксозни стоки.\r\n                \n                \n                Купуването на Tiffany за 16 милиарда поставя Бернар Арно само на крачка от задминаването на основателя на Microsoft Бил Гейтс, който има състояние от 107 милиарда долара и собственикът на Amazon Джеф Безос, който оглавява списъка на Forbs със състояние от 110 милиарда долара.\r\nАрно, Гейтс и Безос са се разположили удобно на първите три места и имат голяма преднина пред други големи милиардери", "date": "2019.11.26", "title": "Кой ще детонира Джеф Безос и Бил Гейтс по богатство?"}
{"url": "https://www.dnes.bg/akoshtete-vqrvaite/2019/11/26/zodiite-koito-praviat-pyrvata-krachka-v-liubovta.430874", "text": "Тези зодии не се страхуват да направят първата крачка, когато харесат някого. Решителни са, искат да проявят смелост и да се пробват, а не да губят време. Държат да получават това, което искат, а и обичат да преследват целите си.\r\n \r\nЕто и кои зодиакални знаци ще ви поканят първи на среща.\r\n \r\n\r\nТе са много решителни и амбициозни. Практични са, не обичат да губят време и да играят игрички. Отнасят се към любовните отношения по начина, по който и към работните - затова веднага ще действат и ще гонят целта си. Казват всичко директно, не заблуждават, показват, че са заинтересовани от вас. Ако не се получи, просто продължават напред и не драматизират. Не показват емоции.\r\n \r\n\r\nЛъвовете са родени лидери. Те са много уверени в себе си, не са свенливи. Прецизни и точни са, не обичат недомлъвките. Ще покажат, че ви харесват и че искат нещо повече от приятелство. Те са много фокусирани над целите си и ги преследват на всяка цена. Трудно приемат откази. Действат бързо, смели са, но и са леко егоистични - сигурно и първи биха прекратили връзката.\r\n \r\n", "date": "2019.11.26", "title": "Зодиите, които правят първата крачка в любовта"}
{"url": "https://www.dnes.bg/football/2019/11/26/akciiata-na-gdbop-v-bazata-na-bfs-zaradi-dokumenti.430924", "text": "\nИзпълнителният директор на БФС Борислав Попов даде пресконференция относно последните скандали с футболната централа за екипировките на децата. Той беше категоричен, че от \"Бояна\" правят най-доброто за подрастващите и обясни как е било процедирано с поръчките, съобщи Gol.bg.\n\r\n\"Темата на пресконференцията е медийното разследване във връзка с дейността на БФС. Три са основните теми, които се коментираха. Първото е - прословутите договори за футболните екипи. Ще се спра на всяка една от тези три теми. По тази програма сключваме договор с министерството. Получаваме брутната сума. Въз основа на този договор провеждаме съответните процедури, избираме доставчици на екипи и топки, провеждаме и съответните турнири. Това е една от най-хубавите дейности, която прави БФС. Тази дейност се отнася за всички съществуващи детски футболни клубове, които искат да участват в тази програма. Провеждат се турнири между отборите, става един малък футболен празник. Всички деца получават по един екип. Един отбор получава 18 екипа + два вратарски. Бихме искали да облечем 100% от децата в тези възрасти\". \n\n                    \n                    \n                \n                \n                \n                \r\n\"БФС не е длъжен да провежда процедури по закона за обществените поръчки. Независимо от това ние провеждаме процедура, като събираме поне три оферти. Събираме съответната оферта, като търсим качество и цена. Търсим фирмата да изпрати всички тези екипи във всички 28 области в страната. Нямаме толкова голям потенциал като логистика, за да можем да пренесем цялото това количество топки и екипи. Всичките договори са сключени по този ред. Всички договори са отчетени на министерството. Въз основа на този отчет получаваме протокол. В два от случаите сме върнали незначителна сума пари\".\n\r\n\"При мен са и трите фирми към датата на сключване на договора. Това е 2017 година. Към момента на сключването на договора и приемането на доставката, фирмата е действаща и няма друг начин, по който може да се провери каква е тази фирма. Фирмата е регистрирана в търговския регистър и има седалище в България. Тези хора, за които се говори - афганистанци и т.н.т живеят в България. Пуснахме една справка, с която през 2015, 2016, 2017 са проведени 184 турнира, а с парите са закупени около 3600 екипа и 5600 топки. Цинично е да се смята, че хората, които работят в БФС, няма да направят най-доброто за децата. Те са нашето бъдеще. Всички, които работят в БФС, имат деца. Не мога да приема твърдения, извадени от контекста\".\n\r\n\"Втората тема е за другата програма, по която се обучават деца. Това е младежкият футбол. Там получаваме малко повече пари - около 1 млн. Избираме доставчиците, на нас ни трябва терен, за да може децата, когато тренират, да бъдат избегнати всякакви възможности за контузии. Отнасяме се отговорно към този сегмент от футбола. Те трябва да получат най-добрите терени, най-добрата храна и най-добрите лекари. Във всички договори, които са сключени, имат тези изисквания. Пазарът диктува своите цени и ние се съобразяваме с тях\".\n\r\n\"Третата тема е игрищата на Черноморец. Всеки договор си има име и съдържание. Договорът е за отдаване под наем на три тренировъчни терена. Те бяха дадени за тренировки на 16 отбора, участващи на Европейското. Тези отбори заслужават най-доброто. Русия, Чехия, Белгия, Хърватия, Италия, Германия, Франция. Нали разбирате, че не можем да ги пуснем да тренират на такива терени, които не са с достатъчно добро качество, за да участват пълноценно в състезанието. На тези терени са проведени над 100 тренировки. Като извадим ДДС от тези 300 хил. лева, се получава, че около 2000 лв е тренировката. На националния стадион плащаме много повече. Тренировката включва съблекални, зареждане на съблекалните и всички консумативи. Тези три тренировъчни игрища съществуват. Те са добре оценени. Имаме оценка от УЕФА. Цената, която ни даде Joma, са доста повече от цените, които търсим. Всяка оферта се базира на конкретни параметри. Затова споменах, тъй като в един от репортажите се появи цена от 22 лева. Цената трябва да бъде спрямо качеството, което изисква БФС. Ако този италианец е съгласен, да изпрати екипите в Силистра, ще я разгледаме. Сблъсквал съм се с много оферти, в които в един момент се случва нещо. Сравняват се писмени оферти и параметрите в тях\", заяви Попов.", "date": "2019.11.26", "title": "Акцията на ГДБОП в базата на БФС заради документи "}
{"url": "https://www.dnes.bg/stranata/2019/11/26/nai-mnogo-katastrofi-stavat-mejdu-chasovete-16-20-ch.430896", "text": "Най-много пътнотранспортни произшествия в страната настъпват в часовия пояс между 16 и 20 часа. Това посочи Малина Крумова, председател на Държавна агенция \"Безопасност на движението по пътищата\", по време на откриването на Годишните награди за принос в пътната безопасност.\r\nСъбитието се организира от Българска браншова асоциация \"Пътна безопасност\", а в него участие взеха и двама зам.-министри - на транспорта, информационните технологии и съобщенията - Ангел Попов, и на регионалното развитие и благоустройството - Валентин Йовев. \n\r\nПрез зимния сезон метрологичните условия често са предпоставка за възникване на инциденти. \"Всички сме уморени в края на деня, а трафикът традиционно в тези часове е по-интензивен. Но нека не забравяме, че в този период на годината по-рано се стъмва и видимостта е много по-малка. Това е още един фактор, който подценяваме и който може да доведе до фатални последствия“, подчерта Крумова. \n                    \n                    \n                \n                \n                \n                \r\n\"Последните два месеца са тежки от гледна точка на последствията от пътнотранспортните произшествия. Искам да използвам повода, за да засилим още веднъж вниманието на водачите – да тръгват на път отпочинали и винаги да се съобразяват с пътните условия\", допълни тя.\r\nПо думите ѝ не по-малко важни са и инфраструктурните подобрения. За пример бе дадена ремонтираната отсечка между Пловдив и Асеновград, на която в пъти са намалели пътните инциденти.\r\nДруг пример за тежък участък по отношение на пътния травматизъм е Кресненското дефиле. За последните 10 г. на отсечката с дължина от 16 км са станали над 550 тежки инцидента, а основна причина са рискови изпреварвания. \n\r\nПо думите й нивото на пътния травматизъм в България продължава да е високо.", "date": "2019.11.26", "title": "Най-много катастрофи стават между часовете 16 - 20 ч."}
{"url": "https://www.dnes.bg/obrazovanie/2019/11/26/pod-igoto-do-uchenicite-zameniha-nad-6000-arhaichni-dumi-sys-syvremenni.430860", "text": "Романът \"Под игото\" на Иван Вазов преди ден навърши 130 години. През това време, освен в еталон на българската литература, той се превръща и в световна класика, преведена на 65 езика.\n\r\nИздание на \"Под игото\", \"преведено\" на съвременен български език, разбуни духовете в социалните мрежи. В него архаични думи са заменени с такива, които използваме в езика днес. В изданието са променени над 6000 думи и изречения, които според авторката Нели Стефанова са неразбираеми за младежите.\r\nГологлав, според нея, младежите разбират като човек без коса или с бръсната глава. Затова е добавено обяснението, че това означава мъж без калпак. Обяснено е още, че чемшир е вечно зелено дърво; чучурче – чешма, изворче; глъчка – гласове, а ятаган – сабя.\r\n                    \n                    \n                \n                \n                \n                Авторката Нели Стефанова обясни пред bTV, че промените са направени целенасочено с цел турските думи да бъдат заменени с думи от славянски произход, защото голяма част от думите в книгата са неразбираеми.\n\r\n\"Някои от децата в ученическа възраст разговарят на английски. Тоест езикът на съвременните млади хора се различава драстично от езика на \"Под игото\". Всички пояснени думи са отговор на въпроси, зададени от шестокласници\", обясни Стефанова.\r\nТя допълни, че са се допитвали до самите деца как разбират тези думи и именно те са казали, че ятаган е сабя. Стефанова уточни още, че има две издания, като едното включва оригиналния текст на \"Под игото” с 4200 пояснения в скоби.\n\r\nУченици от столичното 107-мо училище споделиха, че разбират повечето думи в \"Под игото”. Учителката им по БЕЛ  обясни, че децата не учат целия роман, а само отделни глави. По думите й това, което е представено в тях, не е толкова притеснително, независимо от наличието на архаичните думи. Тя обърна внимание, че е важно да се запази духа на романа и призова: \"Не пипайте Вазов!\".\n\r\nЕзиковедът Владислав Миланов от Софийския университет е на мнение, че децата не трябва да бъдат подценявани.\n\r\n\"Българските учители знаят какво е Вазов за българската литература и не е нужно да улесняваме децата и да ги подценяваме по този начин. В оригиналния текст се пази духа на епохата. Будните и интелигентни деца няма да се затруднят. Те знаят къде да потърсят и да разчетат дадена дума”, каза Миланов.\n\r\nСпоред него голяма част от \"преведените\" думи са некоректно представени и те по-скоро ще подведат децата, а няма да ги улеснят.\n\r\nИздателят Манол Пейков е на мнение, че трябва да се чете повече, за да може езикът да се обогатява.\n\r\n„Турцизмите са много характерна част от тази епоха и са част от нашия живот дори и днес”, допълни той.", "date": "2019.11.26", "title": "\"Под игото\" до учениците: Замениха над 6000 архаични думи със съвременни"}
{"url": "https://www.dnes.bg/world/2019/11/26/bylgari-zadyrjani-v-portugaliia-za-iztochvane-na-bankovi-karti.430902", "text": "Двама българи са задържани от полицията в Португалия. Те са инсталирали микрокамери и други устройства в банкомати с цел клониране на карти и източването им, съобщи португалската агенция Луза.\r\n\r\nАрестите са извършени край мол в Лисабон.\r\n\r\nЗадържаните са на 42 г. и 26 г., които са се сдобили незаконно с около 13 000 евро, предаде БНР.\r\n\r\nОт тях са иззети скимиращи устройства, фалшиви карти и банкови данни.", "date": "2019.11.26", "title": "Българи задържани в Португалия за източване на банкови карти"}
{"url": "https://www.dnes.bg/notifikacii/2019/11/26/mvr-i-prokuraturata-s-akciia-v-bazata-na-bfs.430904", "text": "\nСпециализирана полицейска операция се провежда в базата на Български футболен съюз в столичния квартал \"Бояна\", съобщава \"Фокус\", като се позовава на информация на МВР.\r\n\r\nРазследването е по подозрения за злоупотреби. \r\n\r\nПо информация на bTV е образувано досъдебно производство във връзка с икономически престъпления.\r\n\r\nСлучаят е поет от специализираната прокуратура.", "date": "2019.11.26", "title": "МВР и прокуратурата с акция в базата на БФС"}
{"url": "https://www.dnes.bg/world/2019/11/26/evropa-udari-isliamska-dyrjava-v-internet.430815", "text": "Европейски полицейски служби извадиха от строя няколко интернет сървъра, използвани от \"Ислямска държава\", нанасяйки значителен удар върху способността на въоръжената групировка да разпространява пропаганда онлайн, заяви Европол, цитирана от Ройтерс.\n\r\nПри акцията са закрити голям брой профили и уебсайтове на медийния орган на групировката, посочи Европол.\n\r\n\"Те изчезнаха от важна част от интернет\", заяви говорителят на белгийската прокуратура Ерик ван дер Сипт на пресконференция в щабквартирата на Европол в Хага. \"Към момента не мога да кажа, че е на 100 процента, ще видим как ще се възстановят от това. За да го направят обаче, ще са им нужни огромни усилия\", добави той.\n                    \n                    \n                \n                \n                \n                \r\nПолицейски служители, участвали в съвместната акция на Европол и полицейските служби на 11 страни, заявиха, че миналата седмица от интернет се премахнати около 26 000 обекта, включително голям брой канали за връзка.\n\r\nПреди това Европол заяви, че работи с девет от най-големите платформи в интернет за противодействие на пропагандната дейност на \"Ислямска държава\", включително с Google, Twitter, Instragram и Telegram.\n\r\nНа сайта си Европол посочи, че миналата седмица в продължение на два дни са проучвани \"пропагандни видеа, публикации и профили в социални мрежи, чрез които е изразявана подкрепа за тероризъм и насилствен екстремизъм“, предаде БТА.\n\r\n\"Тelegram е доставчикът на онлайн услуги\", където са открити най-много незаконни материали, заяви Европол. \"В резултат значителна част от ключовите играчи в мрежата на \"Ислямска държава\" в Тelegram беше изтласкана от тази платформа\", посочи полицейската служба.\n\r\nТя изтъква съдействието, оказано от Тelegram, и допълва, че компанията помага на Европол \"да изкорени зловредното съдържание\".\n\r\nЗасега Тelegram не са отговорили на запитване за коментар.\n\r\n\"Ислямска държава не е само на бойното поле. Чрез тези медийни канали те радикализираха и вербуваха голям брой чуждестранни бойци в нашите страни\", заяви Ван дер Сипт. \"Между тази дейност и радикализацията на европейските граждани има пряка връзка\", добави той.\r\n ", "date": "2019.11.26", "title": "Европа удари \"Ислямска държава\" в интернет"}
{"url": "https://www.dnes.bg/world/2019/11/26/es-gotov-da-pomogne-na-albaniia-sled-zemetresenieto.430894", "text": "Европейският съюз изпрати съболезнования на народа на Албания след силното земетресениe, разлюляло страната тази нощ и отнело живота на най-малко четиринадесет души, предаде Асошиейтед прес.\r\n\r\nЕС заяви, че е в готовност да окаже помощ на страната, ако такава бъде поискана.\n\n\r\nВърховният представител на ЕС по външната политика и сигурността Федерика Могерини и еврокомисарят за хуманитарна помощ и управление на кризи Христос Стилианидис заявиха в посланието, че поднасят \"най-дълбоки съболезнования на народа и властите на страната\".\r\n\r\nЕС \"е готов да окаже помощ\", заявиха двамата, като посочиха, че службите за извънредни ситуации на ЕС са \"в постоянен контакт с гражданската защита на Албания\".\r\n\r\nДвамата казаха, че остават в контакт с правителството на Албания \"за установяване на най-добрите начини, по които можем да помогнем в този труден момент\", предаде БТА.\r\n ", "date": "2019.11.26", "title": "ЕС готов да помогне на Албания след земетресението"}
{"url": "https://www.dnes.bg/muzika/2019/11/26/bravo-ico-hazarta-gotvi-koledno-shou-v-ndk.430898", "text": "Ицо Хазарта затваря подобаващо 2019 г. с грандиозно шоу на 27 декември в Зала 1 на НДК, превръщайки се в първия рап изпълнител с концерт, планиран за най-престижната сцена в България. Шоуто с тематично заглавие \"Опознай ИЦО преди да съдиш ХАЗАРТА\" освен изпълнение на всички парчета от соло албума на рапъра „Неправилен рап“ и специални гости на сцената Белослава, Явката ДЛГ, Хоумлес, Бобо, Бутилко и Стоян Роянов Я-Я, ще включва и неочаквани елементи.\n\r\nСамият Ицо Хазарта описва какво ще се случи в Зала 1 с думите: \"Имам някои качества, известни само на по-близките ми хора. Може би е дошъл моментът да ги представя на всички, които харесват онова, което правя. Реших, че концертът в Зала 1 на НДК е идеалният повод да ги демонстрирам, и се надявам изненадата за зрителите да бъде приятна и на ниво“ и добавя: „Разчитам както винаги на великолепните момичета от най–успешния български балет „Нова“, които ще бъдат в целия си състав (и в целия си блясък) и са подготвили уникални нови хореографии за всяка една от песните ми, както и на неподражаемата DJ CASS. Мултимедията и видеостените също ще помогнат за пълноценното изживяване на зрителите. Ето защо смятам, че този концерт ще е доста различен от всичко, които съм правил досега.\n                    \n                    \n                \n                \n                \n                \r\nИцо Хазарта определено е сред най-успешните изпълнители на годината като четирите му сингъла \"Браво\", \"Гладен“, \"Известна“ и \"Имам човек\" имат общо над 25 милиона гледания, докато албумът продължава да владее първите позиции в класациите на дигитални магазини като iTunes, Deezer и Spotify. Като продажби на дискове \"Неправилен рап\" без съмнение е най-успешният музикален албум в модерната история. Всяка от софийските дати на Ицо Хазарта досега е разпродадена за броени дни, така че феновете не бива да чакат последния момент за купуване на билети.", "date": "2019.11.26", "title": "Браво: Ицо Хазарта готви коледно шоу в НДК"}
{"url": "https://www.dnes.bg/akoshtete-vqrvaite/2019/11/26/nov-metod-za-izchisliavane-na-kucheshkite-godini.430865", "text": "Американски учени изследваха как наистина протича съзряването при кучетата. Установиха, че преди да навършат две години, кученцата са вече на 40. След това започват да остаряват по- бавно, съобщи в. \"Индипендънт\". \n\r\nПри навършени три човешки години, реалната възраст на кучетата е около 50. След този период остаряването се забавя и 10-годишният лабрадор е на възрастта на един 68-годишен човек. \n\r\n\"Очакваната продължителност на живота на лабрадорите - 12 години, съответства на продължителността на живота на хората, която е средно 70 години\" - казаха учените. \n\r\nСпециалистите от университета на Калифорния са изследвали възрастта на кучета чрез процеса на метилиране на ДНК, с който към нея се добавят молекули, активиращи или деактивиращи някои гени. С остаряването на клетките ДНК се променя и така учените са проследили биологичното им развитие, казват от БТА. Учените са работили със 104 лабрадора от различни възрасти. \n                    \n                    \n                \n                \n                \n                \r\nСлед анализиране на резултатите, специалистите ги сравняват с тези на 300 човека. \n\r\nТрадиционната и позната формула за изчисляване на възрастта на кучетата е като една човешка година след втората се умножава по седем. \r\n ", "date": "2019.11.26", "title": "Нов метод за изчисляване на кучешките години "}
{"url": "https://www.dnes.bg/obshtestvo/2019/11/26/ot-pyrvo-lice-da-spasish-jivot-ne-e-geroistvo-a-choveshtina.430833", "text": "25-годишният Петър Бонев, който спаси от смърт 21-годишното момиче, намушкано от мъж в нощния влак от Пловдив за Варна, призна, че се страхувал само за съпругата си и за детето. \n\r\nВ съботната вечер той е изпуснал по-ранния влак за Варна и тръгнал с късния към Стара Загора. Така се озовал в един вагон с 20-годишната Виктория и 19-годишния Пламен, който се оказа, че е с психично заболяване. \n\n\n\n\n\r\nВиковете на момичето чула съпругата му Божидара Бонева и го пратила да провери какво става.  \n\r\nНападателят опитал да нарани и Петър Бонев.\n\r\nВ крайна сметка 25-годишният мъж успял да го обезвреди, а после се хвърлил след него от движещия се влак. \n                    \n                    \n                \n                \n                \n                \r\nПовалил го на земята и го задържал, докато пристигне полицията, допълва bTV.\n\r\nПосле помогнал на ранената млада жена. \n\r\nПренесъл я на ръце до линейката, която вече чакала на гарата в Стара Загора.\n\r\nСпоред него да помогнеш на някого в беда не е геройство, а човещина.\n\r\nПетър Бонев ще бъде награден в четвъртък в община Стара Загора.\n\r\nМечтата на Петър е да довърши къщата си в родното си село Церово и да има здраво семейство със съпругата си Божидара.\n\r\nНамушканата млада жена е в стабилно състояния в болницата в Стара Загора, няма опасност за живота ѝ. \n\r\nНападателят е настанен в психиатричното болница в Раднево.", "date": "2019.11.26", "title": "От първо лице: Да спасиш живот не е геройство, а човещина "}
{"url": "https://www.dnes.bg/muzika/2019/11/26/folklorniiat-spektakyl-korenuvane-i-grupa-nevideno.430875", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Група млади етно-рок музиканти създава своеобразен мост между поколенията с невероятните ритми, които създава. Членовете на група \"Невидено\" Анна Анова и Мирослав Моравски разказаха за своя спектакъл \"Коренуване\" в студиото на \"България сутрин\".\n\r\nПървото участие на групата на живо е в етнографски музей.\"Ние сме една малко шашава формация. Смесица между актьори, разказвачи, музиканти. Разказваме една история по време на концерт. Песните са свързани с историята\", сподели Мирослав за \r\n\"Историята е изцяло осъвременена, но преплетена през нашия фолклор. Има леко митична част на нещата\", разказа Анна Анова.\n                    \n                    \n                \n                \n                \n                \r\nЧленовете на проекта са с различни професии. Свързва ги фолклора и Мирослав, който обединява музикантите около идеята си.\n\r\n\"Опитваме се да разпространим фолклора и да помогнем на хората да не забравят откъде са тръгнали и кои са корените им. Нещата, които правим, са направени така, че да бъдат възможно най-достъпни\", обясни Анна.\n\r\nНа групата предстои концерт на 13 декември, където ще представят и нов клип.", "date": "2019.11.26", "title": "Фолклорният спектакъл \"Коренуване\" и група \"Невидено\""}
{"url": "https://www.dnes.bg/politika/2019/11/26/bylgariia-s-gotovnost-da-okaje-pomosht-na-albaniia-sled-trusa.430900", "text": "Министърът на вътрешните работи Младен Маринов увери албанския си колега Сандер Леши, че България е готова да окаже помощ при справянето с последствията след земетресението миналата нощ в Албания. \n\n\nТова става ясно от съобщение, публикувано на сайта на вътрешното ведомство.\r\n\r\nМладен Маринов изказа искрени съболезнования за трагедията, сполетяла Албания и за жертвите от мощния трус, поразил Адриатическото крайбрежие на страната.\r\n\r\nКакто е известно земетресение с магнитуд 6.4 по Рихтер разтърси страната, като към момента броят на жертвите е 14 души, но се очаква броят им да се увеличи.", "date": "2019.11.26", "title": "България с готовност да окаже помощ на Албания след труса"}
{"url": "https://www.dnes.bg/stranata/2019/11/26/myj-skochi-ot-asparuhoviia-most-vyv-varna.430884", "text": "38-годишен мъж се е самоубил, скачайки от Аспаруховия мост във Варна, съобщи полицията в морската столица. Сигналът е подаден в неделя следобед.\nУстановена е самоличността на самоубиеца, той е от Варна. Не са ясни обаче мотивите и обстоятелствата, довели до трагедията. \r\n\r\nНяма улики за престъпление, изясняват се детайлите по случая, допълниха от пресцентъра на МВР във Варна.", "date": "2019.11.26", "title": "Мъж скочи от Аспаруховия мост във Варна"}
{"url": "https://www.dnes.bg/index/2019/11/26/ubiha-myj-sled-napadenie-s-noj-v-borisovata-gradina.430923", "text": "Мъж е убит този следобед в Борисовата градина в София, в близост до езерото \"Ариана\", \r\nУбитият мъж е на 37 години и по информация на БНТ е бездомник. 33-годишният нападател е тръгнал в посока стадион \"Българска армия\", след което е бил задържан.\r\nНа място има екипи на Спешна помощ и силно полицейско присъствие, предаде репортерът на Bulgaria ON AIR Иван Кънчев.\r\nДиректорът на СДВР пътува към мястото на инцидента.\r\nПричините на тежкото престъпление се изясняват.", "date": "2019.11.26", "title": "Убиха мъж след нападение с нож в Борисовата градина"}
{"url": "https://www.dnes.bg/world/2019/11/26/germanski-ministyr-kategorichen-nato-e-jiva.430888", "text": "Германският външен министър Хайко Маас заяви, че Организацията на Северноатлантическия договор е жива и подчерта, че е важно да не се разграничават интересите в сферата на сигурността, след като френският президент Еманюел Макрон каза, че НАТО се намира в \"мозъчна смърт\", предаде Ройтерс.\n\r\n\"Може с основание да се каже, че НАТО е жива\", заяви Маас и добави, че алиансът остава от ключово значение за сигурността в бъдещето и трябва да продължи да се развива.\n\nПред участниците на форум в Берлин, организиран от фондация \"Кьорбер\", германският първи дипломат каза още, че \"политическото единство на алианса трябва да бъде осигурено, защото разделянето на сигурността на американска и европейска няма да бъде в интерес на никого\", допълва Асошиейтед прес.\n                    \n                    \n                \n                \n                \n                \r\nНа същия форум норвежката външна министърка Ине Ериксен Сьорейде също предупреди, че всичко, което НАТО прави като военен алианс и неговата сила като военен алианс зависят много от способността на съюзниците да бъдат политически единни.\n\r\nИзказванията за нуждата от политическо единство в НАТО бяха направени в момент, в който американският президент Доналд Тръмп неколкократно разкритикува членовете на алианса, че не харчат достатъчно за отбраната и нарече организацията \"отживяла\", пише БТА.", "date": "2019.11.26", "title": "Германски министър категоричен: НАТО е жива"}
{"url": "https://www.dnes.bg/stranata/2019/11/26/bchk-razdava-hrani-na-okolo-polovin-milion-bylgari.430893", "text": "Българският Червен кръст започва раздаването на хранителни продукти на уязвими български граждани.\r\nПродуктите ще бъдат предоставени на 287 000 домакинства, които включват около 543 000 български граждани, съобщиха от организацията.\r\nРаздаването на храна ще се извършва от служители и доброволци на БЧК в 312 раздавателни пункта в цялата страна и ще продължи до 28 февруари. Всеки правоимащ, включен в списъците от Агенцията за социално подпомагане, ще получава съответните продукти срещу документ за самоличност и подпис.\r\nНа 27 ноември ще бъдат отворени раздавателни пунктове в областите Кърджали, Ловеч и Хасково, а до края на декември - областите Благоевград, Варна, Видин, Враца, Габрово, Кюстендил, Монтана, Пазарджик, Перник, Плевен, Пловдив, Разград, Русе, Силистра, Сливен, Смолян, Стара Загора, Търговище, Шумен, Ямбол и Софийска област. В останалите области раздаването на храните ще бъде в началото на януари 2020 г.\r\n                    \n                    \n                \n                \n                \n                Всички правоимащи ще получат пшенично брашно - 2 кг; ориз - 1 кг; спагети - 1 кг; лютеница - 0.500 кг; зелен фасул в консерва - 2.400 кг; белени домати - 1.600 кг; зелен грах - 1.600 кг; гювеч в консерва - 1.600 кг; конфитюр - 0.500 кг; говеждо в собствен сос консерва - 0.300 кг; говежди кюфтета в бял сос консерва - 0.600 кг; пиле фрикасе консерва - 0.300 кг; консерва риба - 0.170 кг; зрял фасул - 3 кг; леща - 4 кг; олио - 4 литра.\r\nИнициативата е в изпълнение на Оперативната програма за храни и/или  основно материално подпомагане на най-нуждаещи се лица, съфинансирана от  Фонда за европейско подпомагане на най-нуждаещи се лица.", "date": "2019.11.26", "title": "БЧК раздава храни на около половин милион българи"}
{"url": "https://www.dnes.bg/index/2019/11/26/solar-se-zavryshta-s-3-sceni-i-10-artisti-v-inter-ekspo-centyr.430863", "text": "YALTA CLUB отново ще зарадва онези, които очакват фестивала SOLAR и ярките артисти, отличили го като едно от най-посещаваните събития за електронна музика у нас през последните години. През 2019 г. той ще има само едно издание, но за сметка на това организаторите представят три напълно различни сцени и десет артисти, които ще направят нощта на 13 декември повече от специална. \r\nРазнообразният и мащабен SOLAR ще се проведе в Интер Експо Център с Mark Knight, Rudimental, Chus & Ceballos, Nicole Moudaber, Gaiser, Matador, Juan Alvarez и Liubo Ursiny.\n\r\nНай-доброто от световната денс музика ще чуем на сцената TOOLROOM IN STEREO. На нея ще се качи диджеят, чиито сетове са белязали няколко незабравими издания на фестивала като SOLAR Summer и SOLAR Christmas, Mark Knight. Легендарният създател на Toolroom Records ще направи b3b сет с едно от най-атрактивните дуота в момента - испанците Chus & Ceballos, както и с един от резидентите на YALTA CLUB, Juan Alvarez. \n                \n                \n                \r\nMOODRAW е втората сцена на SOLAR, където главно действащо лице ще бъде безспорната кралица на хаус и техно музиката, Nicole Moudaber. Това не е всичко, защото в пика на нощта ще чуем b2b сет от двама революционни артисти, чието звучене се разпознава мигновено, а именно Gaiser и Matador. Вечерта в MOODRAW ще открие Liubo Ursiny. \n\r\nПоследната зала на фестивала е и най-изненадваща за публиката. На сцена три в Интер Експо Център ще се качи дръм енд бейс бандата Rudimental. Разбили класациите с хитови парчета като Waiting All Night и Feel The Love, те пристигат отново за SOLAR след последната им изява у нас през 2015 г. През годините Rudimental си колаборират с имена като Jess Glynne, Macklemore и Rita Ora, a за 13 декември са ни подготвили не само диджей сет, но и специално изпълнение на живо. \n\r\nБилети за SOLAR на цена от 30 до 70 лв може да намерите в YALTA CLUB, OMV и в мрежата на Eventim.bg\n\r\nПовече информация може да намерите на официалната страница във Facebook, както и на yaltaclub.com.", "date": "2019.11.26", "title": "SOLAR се завръща с 3 сцени и 10 артисти в Интер Експо Център"}
{"url": "https://www.dnes.bg/obrazovanie/2019/11/26/stotici-aplodiraha-novata-dokumentalnata-poredica-srednovekovna-slava.430849", "text": "При огромен интерес и на фона на аплодисментите на над 200 гости беше представена третата анимационно-документална поредица на ЗАД „Армеец“ и сдружение „Българска история“ – „“. Премиерата на изключително амбициозния проект, който за пръв път ще разкаже във филми за 10 от най-бляскавите и придобили статут на легендарни победи от българското средновековие, се проведе снощи в Националния археологически музей. По време на нея Марио Мишев и Иван Кънчев от „Българска история“ представиха подробности за новия видеопроект. Бяха излъчени два късометражни филма от новата поредица, посветени на внушителните битки при Върбишкия проход, когато византийският император Никифор 1 намира смъртта си, както и на българската победа над рицарите от IV Кръстоносен поход край Одрин през 1205 г.\n\n\n                    \n                    \n                \n                \n                \n                \r\n „Ако преди 7 години, когато започнах да се занимавам с българска история, някой ми беше казал, че днес ще съм тук пред вас, за да представя тази страхотна поредица, никога нямаше да повярвам“, обърна се към гостите режисьорът на „Средновековна слава“ Мартин Стаматов. Той обясни, че идеята за проекта се е появила спонтанно и безспорно е била много амбициозна, защото такъв видеопроект не е осъществяван в България досега. „Когато споделихме с партньорите ни от ЗАД „Армеец“ идеята, те веднага се съгласиха да ни помогнат. И ето ни днес“, каза още той.\n\r\n„Новият видеопроект „Средновековна слава“ е поредната ни стъпка към това да покажем на учениците, че родното минало е интересно, и да помогнем на преподавателите да разнообразят часовете си по история. След като предишните две поредици пожънаха страхотен успех и бяха гледани над 3 милиона пъти в социалните мрежи, сега се насочваме към един нов период – Средновековието“, каза от сцената и изпълнителният директор на ЗАД „Армеец“ Константин Велев. \n\r\nТой обяви и един от най-големите успехи на образователната инициатива. От декември анимационно-документалните видеа от поредиците „“, „“, както и от премиерната „Средновековна слава“, влизат в електронните учебници по история на издателство „Просвета“. Така повече от 300 000 ученици в страната ще имат възможност да се подготвят за часовете си, използвайки видеоразказите.\n\r\n„Само след броени седмици видеата ще са налични в електронните ни учебници както по история, така и по други дисциплини. Искам да изкажа поклон пред  младия колектив на „Българска история“, които извършиха такава огромна просветителска дейност, и пред ЗАД „Армеец“, без които този проект нямаше да бъде възможен“, заяви и Никола Кицевски - директор на най-старото и известно у нас издателство „Просвета“, което само след няколко месеца ще отбележи 75-тата си годишнина.\n\r\nИ тази година екипът на „Българска история“ ще проведе серия от открити уроци в десетки училища в страната, по време на които ще представи и филмите от поредицата. Видеата може да проследите в социалните мрежи на ЗАД „Армеец“ и „Българска история“, където ще бъдат публикувани всеки вторник, както и в ефира на Bulgaria ON AIR. Епизодите ще се излъчват премиерно в предаването „Операция История“ всяка неделя от 16,30 часа.\n\r\n", "date": "2019.11.26", "title": "Стотици аплодираха новата документалната поредица „Средновековна слава“"}
{"url": "https://www.dnes.bg/index/2019/11/26/tate-tate-strashni-sceni-sled-zemetresenieto-v-albaniia.430839", "text": "Най-малко шестима души са загинали при силното земетресение, разтърсило Албания. В социалните мрежи се появяват снимки и видеа от случващото се след труса, като на едно от тях се виждат и чуват деца да плачат и да викат родителите си. \n\r\nНа едно от видеата се вижда как албански спасители се опитват да измъкнат дете изпод развалините. От кръста надолу то е под останките и спасителите се опитват да му помогнат, един мъж го държи. \n\r\nМомчето е уплашено и плаче, изведнъж отзад се чува как някой вика „тате, тате“.\n\n\n\r\nВсичко се случва в мрак, макар че хората наоколо се опитват да осветят мястото с лампи, търсейки пострадали. \n                \n                \n                \r\nДокато мъжът държи едното момче, той изглежда разговаря с някого изпод развалините. На записа обаче не се вижда дали има затрупано и друго дете. \r\n\"Ситуацията малко се успокои, но беше страшно. Около 4 ч. сутринта местно време се усети силен трус, който продължи около 30 секунди. Тези секунди бяха наистина дълги. Всички хора излязоха навън\", разказа междувременно пред bTV Раки Бело, наш сънародник, който живее в Тирана.\n\r\nАлбанското министерство на отбраната съобщи за шест жертви на днешното земетресение.Има обаче опасения, че броят на жертвите ще расте, информират медиите в Албания. \n\r\nАлбанските медии съобщават, че четири жени са загинали в Тумана край Дуръс, а един човек е станал жертва в самия Дуръс. \n\r\nЕпицентърът на двата силни труса с магнитуд 6,4 и 6,5 по Рихтер е бил недалеч от град Дуръс, съобщиха албански медии. \n\r\nРанени са най-малко 150 души, разрушенията и щетите са големи. \n\r\nОсвен в България земетресението е било усетено и в Сърбия, Черна гора, Северна Македония, пишат сръбските медии.\r\n \r\n ", "date": "2019.11.26", "title": "\"Тате, тате\": Страшни сцени след земетресението в Албания"}
{"url": "https://www.dnes.bg/politika/2019/11/26/borisov-izprati-syboleznovatelna-telegrama-do-edi-rama.430853", "text": "Министър-председателят Бойко Борисов изпрати съболезнователна телеграма до премиера на Албания Еди Рама по повод силното земетресение в Албания, при което хора загубиха живота си, а други бяха ранени.\n\n\n\n\"От името на целия български народ и от свое име изказвам най-искрени съболезнования и съчувствия към Вас и към роднините и близките на пострадалите\", отбелязва премиерът Борисов в съболезнователната телеграма до Еди Рама.\r\n\r\n\"Споделяме болката на албанския народ, изразяваме надежда за скорошно оздравяване на пострадалите и бързо възстановяване на сериозните материални щети. В този труден момент имаме готовност отново да окажем необходимата подкрепа на приятелска Албания\", пише още Борисов до своя колега. ", "date": "2019.11.26", "title": "Борисов изпрати съболезнователна телеграма до Еди Рама"}
{"url": "https://www.dnes.bg/usa/2019/11/26/pasi-otpadaneto-na-vizite-ni-za-sasht-sega-ne-bili-nai-vajnoto.430820", "text": "Визитата на премиера Бойко Борисов в САЩ е една от стъпките към следващите 30 г. в българо-американските отношения. Това коментира пред bTV Соломон Паси, бивш външен министър и президент на Атлантическия клуб.\n\r\nПо думите му отношенията между България и САЩ нито започват днес, нито ще свършат утре. \n\n\n\n\r\nСпоред него темата за отпадането на визите не е най-важната в българо-американските отношения и въпросът е поставен официално още от 2003 г.\n\r\n\"Това, че още малко български мозъци ще могат да отидат свободно в САЩ, от една страна, е добре за тях, но от друга – е двузначно за нас като държава\", смята Соломон Паси.\n                    \n                    \n                \n                \n                \n                \r\nБившият външен министър коментира още, че ключовата дума, под чийто надслов минава тази среща, е сигурност.\r\nПо отношение на енергетиката \"е прочел между редовете\", че има разногласия между двете страни по отношение на АЕЦ \"Белене\", но тепърва ще се правят анализи.\n\r\nОтносно думите на Борисов, че във Варна ще бъде създаден координационен център за натовските кораби в Черно море, Паси заяви, че това е стъпка към създаване на военноморска база у нас от каквато имаме нужда.\r\nНа въпрос дали ще има среща между Тръмп и Борисов в София, той е на мнение, че е това е малко вероятно да се случи.\r\n ", "date": "2019.11.26", "title": "Паси: Отпадането на визите ни за САЩ сега не били най-важното "}
{"url": "https://www.dnes.bg/obshtestvo/2019/11/26/shofiori-vnimavaite-akciia-skorost-zastypva-zima.430819", "text": "Скоро ще приключи акция \"Зима\" и малко преди края й ще започне акция \"Скорост\". Пътна полиция умишлено са планирали двете акции да се застъпят.\r\n\r\nСлужителите ще следят за превишена скорост. Акцията започна от началото на тази седмица и ще продължи до края й. \r\n\r\nМария Ботева от \"Пътна полиция\" каза, че „акциите са планирани да се застъпят. Освен технически изправни, водачите трябва да бъдат отговорни при шофиране и да ограничат скоростта\". \n\r\n\r\nВ 5607 произшествия са загинали 517 души през първите 10 месеца на тази година, а ранените са 7103. Повече от 43 000 водачи са глобени от началото на акция \"Зима\". \r\n\r\nЗа същия период през 2018 година загиналите са със 17 по- малко. \r\n\r\n ", "date": "2019.11.26", "title": " Шофьори, внимавайте - акция \"Скорост\" застъпва \"Зима\" "}
{"url": "https://www.dnes.bg/obshtestvo/2019/11/26/zadobroto-sybraha-hiliadi-podpisi-za-pediatrichna-bolnica.430854", "text": "\r\nНад 3000 души се подписаха в онлайн петиция за отваряне на Национална детска болница в София. Инициативата е на проект #ЗАДОБРОТО, който даде предложението за ремонта на Инфекциозната клиника в Пловдив.\r\n\"Проблем в момента е, че сега съществуващата педиатрия в София обединява редица тесни детски специалисти. Това обаче съвсем не са всички специалисти, които имат досег до детското здраве. Няма я детската онкология, кардиологията, както и нито една от хирургичните детски специалности. Липсват голяма реанимация и Спешно отделение. А сградата няма капацитета всички тези отделения да бъдат поместени в нея\", каза пред  детският травматолог д-р Таня Андреева.\n                    \n                    \n                \n                \n                \n                \r\nМедиците се борят за модерна и функционална сграда, в която да се лекуват децата. Сградата трябва да отговаря на всички съвременни изисквания за лечение. \n\r\nИдеята за създаването на Национална детска болница се ражда още преди 30 години. Първоначално се обсъждаше варианта болницата да се помести в сградата на Правителствена болница, но работещите там изявиха несъгласие. Сградата беше предоставена на Медицинския факултет от Софийския университет с цел по- добро обучение на студентите. поради тази причина, правителството и Министерството на здравеопазването избраха комплекса на \"Александровска болница\" за строежа на Националната детска болница. \n\r\n\"Сградата е на повече от 40 години и е опасна, не е консервирана, не отговаря на земетръсния правилник, градоустройството ѝ също не е наред\", посочи арх. Надя Гешкова.\n\r\nХората, които седят зад идеята на проекта искат нова енергоспестяваща сграда, коята след време да не бъде \"поредната болница, която да моли за държавна подкрепа\".\n\r\n\r\n ", "date": "2019.11.26", "title": "#ЗАДОБРОТО: Събраха хиляди подписи за педиатрична болница "}
{"url": "https://www.dnes.bg/notifikacii/2019/11/26/sled-proverka-otkriha-puknatini-v-13-samoleta-boeing-737-ng.430851", "text": "Властите на Република Корея приключиха проверка на парка от самолети Boeing 737 NG, чиито\r\nполети бяха спрени през октомври. \n\nПри инспекцията на 150 самолета са откри пукнатини във фюзелажите на 13 от тях, съобщи телевизионният канал Кей Би Ес, позовавайки се на данни на министерството на държавната територията, инфраструктурата и транспорта.\n\r\nТези самолети принадлежат на четири южнокорейски авиокомпания - Korean Air, Jin Air, Jeju Air и Eastar Jet, съобщава БТА. \n\r\nВ най-скоро време дефектните възли ще бъдат ремонтирани или заменени с нови.\n\r\nЮжнокорейските власти започнаха проверка, след като в началото на октомври Федералното авиационно управление на САЩ даде указание на операторите, използващи самолети от модела 737 NG, да ги проверят за проблеми в конструкцията. \n                \n                \n                \r\nBoeing 737 NG е трето поколение самолети от семейството 737. След тях се появи моделът Boeing 737 MAX, с който също възникнаха сериозни проблеми, довели до 2 тежки катастрофи с много загинали, припомня ТАСС.", "date": "2019.11.26", "title": "След проверка: Откриха пукнатини в 13 самолета Boeing 737 NG"}
{"url": "https://www.dnes.bg/obshtestvo/2019/11/26/zaradi-bolnichnite-nacionalen-protest-stachka-na-socialnite.430846", "text": "Въпреки че премиерът Бойко Борисов увери, че няма да бъде обсъждано предложението първият ден от болничните да не се плаща, КТ \"Подкрепа\" организира в сряда национален протестен митинг-шествие и едночасова предупредителна стачка на социалните работници. \n\n\n\n\r\nНационалният протестен митинг-шествие - от 11 ч., е под наслов \"Болните работници не са престъпници!\", съобщиха от синдикалната организация. \n\r\nОсновните искания на протестиращите са работодателите да поемат поне първите пет дни от болничните; да изплащат 100 процента от трудовото възнаграждение през този период (понастоящем е едва 70 на сто, като от тях се удържат осигуровки и данъци); отпадане на данъка върху минималната работна заплата; спешна актуализация на добавката за нощен труд, която е в размер на 25 стотинки; ограничаване на извънредния труд и прилагане на сумираното изчисляване на работното време само в непрекъсваеми производства.\n                    \n                    \n                \n                \n                \n                \r\nПротестното шествие ще започне от пл. \"Княз Александър I\" по бул. \"Цар Освободител\" до пл. \"Народно събрание\", където протестиращите ще внесат протестна декларация. \n\r\nСлед това шествието ще продължи по бул. \"Васил Левски\" и бул. \"Княз Ал. Дондуков\" до ул. \"Тракия\" 15, след което обратно по бул. \"Княз Ал. Дондуков\" до пл. \"Независимост\".\n\r\nНа 27 ноември от 10.00 ч. до 11.00 ч. в 35 Дирекции \"Социално подпомагане\" в цялата страна ще се проведе едночасова предупредителна стачка с основно искане за 40% базово увеличение на основната работна заплата на социалните работници и служители. Стачката е организирана от Националния синдикат на административните служители към КТ \"Подкрепа\".\n\r\nРаботниците и служителите, членове на КТ \"Подкрепа\", няма да допуснат да продължи отнемането на социалните ни права, посочват от синдиката.", "date": "2019.11.26", "title": "Заради болничните - национален протест, стачка на социалните"}
{"url": "https://www.dnes.bg/stranata/2019/11/26/otkriha-trup-na-mlad-myj-krai-stylb-za-visoko-naprejenie.430857", "text": "Труп на млад мъж е открит на стълб за високо напрежение в близост до паркинг \"Кемал парк\" на пътя за харманлийското село Българин, съобщи Областната дирекция на МВР – Хасково.\r\n\r\nИзпратените полицейски екипи са свалили тялото и са установили самоличността на починалия - 20-годишен младеж от село Поляново.\r\n\r\nСигнал за инцидента е подаден снощи около 21 часа от водачи на преминаващи автомобили, които видели образувалата се волтова дъга и последвалото късо съединение. \r\n\r\nНазначена е аутопсия по заведеното досъдебно производство, уточняват от регионалния пресцентър на МВР.", "date": "2019.11.26", "title": "Откриха труп на млад мъж край стълб за високо напрежение"}
{"url": "https://www.dnes.bg/index/2019/11/26/viktoriia-za-evroviziia-iskam-da-pobedia-s-muzika-ne-s-golota.430855", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Виктория Георгиева беше избрана за изпълнителката, която да представи България на песенния конкурс \"Евровизия\" догодина. \n\r\n\"Тръгнах от един краен квартал във Варна. През целия си съзнателен живот съм пяла в едно малко студио с вокален педагог. Там винаги сме мечтали, гледали сме \"Евровизия\" и други музикални конкурси. Когато съм на сцената, си представям, че съм сама\", разказа Виктория Георгиева в интервю пред репортер на\n\r\nТя сподели още, че иска да победи с музиката си. Виктория е против голотата в музиката, но е готова да разголи душата си. \n\n                \n                \n                \r\n\"За мен музиката е за ушите, а не за очите. Това е и посланието, което се опитвам да предам на хората. Малко сме забравили това, а музиката наистина е ценна и говори\", обясни Виктория. \n\r\nПевицата е убедена, че за да е успешна една песен, артистът трябва да участва в създаването ѝ. \n\r\n\"Най-важно артистът да взима възможно най-много участие в проектите, защото това е изграждащо. Засега съм по-добра в измислянето на мелодии. Винаги съм смятала, че съм артист и държа на това нещо\", разкри Виктория.\n\r\nПесента ѝ за \"Евровизия\" ще бъде създадена съвместно със световноизвестни музикални продуценти в рамките на специални лагери.\n\r\n\"Това е ново преживяване за мен, досега не знаех как се създава песен. Изненадващо за мен беше, че започнах много бързо да се уча на тези лагери, което е добър знак. Винаги в песента мен ме хваща самата мелодия, тя ме пренася в друг свят\", сподели още певицата. \n\r\nТя разкри, че най-вече залага на емоцията в песните си.\n\r\n\"Най-важна за мен е подкрепата и обичта на близките ми, семейството ми и екипа\", каза още Виктория.\n\r\nВижте във видеото цялото интервю на Благой Цицелков с Виктория Георгиева!\r\n ", "date": "2019.11.26", "title": "Виктория за Евровизия: Искам да победя с музика, не с голота"}
{"url": "https://www.dnes.bg/balkani/2019/11/26/chetiri-jertvi-na-navodneniiata-v-gyrciia-pak-udari-halkidiki.430862", "text": "Четири жертви в Гърция взеха наводненията, причинени от бурята \"Гирионис\". Лошото време продължава. \n\r\nЕвакуирани са хората от наводнени райони, продължават усилията за възстановяване на пътния трафик, предаде БНР.\n\r\nТази нощ отново бурята засегна силно Халкидики. Пожарникари спасяваха хора от автомобили, отнесени от водата. Част от пътната мрежа е наводнена.\n\n\r\nПрекъснато е движението на места по централната магистрала. Властите информират и за други затворени пътища.\n\r\nНа остров Тасос са наводнени приземни етажи на къщи и магазини. Прекъсната е железопътната линия Серес - Драма. Наводнения има и в Катерини.\n                    \n                    \n                \n                \n                \n                \r\nБурята достигна и островите - мащабни са щетите на Лимнос и Родос.\n\r\nОбластните управители на засегнатите райони съобщават, че обезщетенията ще се изплатят в рамките на няколко дни, за да започне възстановяване от щетите.\n\r\nСиноптиците предупреждават, че днес отново се очакват силни дъждове на островите в Егейско море и част от Централна и Северна Гърция.\r\n ", "date": "2019.11.26", "title": "Четири жертви на наводненията в Гърция, пак удари Халкидики"}
{"url": "https://www.dnes.bg/index/2019/11/26/filmyt-baba-na-roza-kolchagova-dokosva-malki-i-golemi.430843", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Много възрастни хора живеят в абсолютна самота, а често и в нищета и забрава. Около празниците внимание им обръщат благотворителните организации с кампании като покупки за трапезата им за Коледа.\n\r\nРоза Колчагова ни напомня да не пренебрегваме близките си възрастни хора чрез късометражния си анимационен филм \"Баба\".\n\r\n\"Филмът си намира различни пътища, първата година обиколи целия свят. Той успява да докосне всякаква възраст и публика\", разказа в \"България сутрин\" авторът и режисьор на филма \"Баба\" Роза Колчагова.\r\n\"Понякога за секунда губим голяма част от сърцето си с липсата на близките ни възрастни хора. Връзката внуче - баба също е много важна и силна\", сподели Колчагова.\n                \n                \n                \r\nФилмът се е родил от лична история -  от силната връзка на Колчагова с нейната баба.\n\r\n\"Не трябва да забравяме възрастните хора, защото най-тежка е самотата. Много често тези хора не могат да излизат, при тях контактът е много важен - да видят внучето или да поговорят с някой, наистина ги държи живи\", призова тя.\n\r\nИ добави, че децата вече рядко могат да видят българска анимация.\n\r\n\"Децата усещат, че им е тъжно, когато изгледат филма. Аз се опитвам да им обясня, че животът невинаги е весел. Децата имат нужда от такива филмчета, за да възпитават всякакви въприятия у себе си\", каза още Колчагова в ефира на \n\r\nТя разкри, че в момента работи по нова история, която също е лична. ", "date": "2019.11.26", "title": "Филмът \"Баба\" на Роза Колчагова докосва малки и големи"}
{"url": "https://www.dnes.bg/notifikacii/2019/11/26/arestuvaha-myj-zapalil-kolata-si-posle-ia-obiavil-za-otkradnata.430861", "text": "Полицията в Етрополе задържа мъж, запалил автомобила си и подал неверен сигнал, че е откраднат, съобщиха от ОДМВР - София.\n\r\nРаботата по случая започнала към 1.40 часа на 24 ноември, когато мъжът съобщил в полицията, че е установил липсата на автомобила си. В сигнала той заявил, че към 18.30 часа за последно е бил в колата пред блока си и я е оставил по невнимание с ключа на таблото. \n\r\nСлужители на РУ- Етрополе веднага започнали работа по установяването на автомобила, като същият бил обявен и за общодържавно издирване. В хода на предприетите оперативни действия те установили съществено разминаване с изложеното в сигнала. \n\r\nОказало се, че около полунощ, шофирайки автомобила си, в района на бензиностанция тъжителят е реализирал пътнотранспортно произшествие с лек автомобил \"Мазда\", след което е напуснал местопроизшествието. \n                \n                \n                \r\nСлед инцидента той след спрял в ливада близо до с. Лопян, запалил колата си и после заявил в районното управление, че е открадната. \n\r\nАвтомобилът е открит на посоченото от него място, след което е снет от издирване. След оглед на местопроизшествието по случая е образувано досъдебно производство. \n\r\n33- годишният извършител е задържан за срок до 24 часа. Действията по разследването продължават.", "date": "2019.11.26", "title": "Арестуваха мъж, запалил колата си, после я обявил за открадната"}
{"url": "https://www.dnes.bg/sofia/2019/11/26/chistiat-boklucite-pod-mostovete-v-sofiia.430858", "text": "Проверки и обходи на подмостовите съоръжения на основните реки в София извършват екипи на Дирекция \"Аварийна помощ и превенция\" и Столичният инспекторат.\r\nДейността е възложена от кмета на София Йорданка Фандъкова и цели почистване на нерегламентирани отпадъци, намиращи се под мостовете за осигуряване на нормалното оттичане на водите, както и недопускане паленето на отпадъци през зимата и увреждане на съоръженията.\r\nПри наличие на бездомни хора със съдействието на СДВР и социалните служби ще им се оказва помощ, съобщиха от пресцентъра на Столичната община.\r\n\r\nПрез днешния ден е установено наличие на отпадъци под моста на Сточна гора и под моста при ул. \"Раковски\", които се почистват своевременно.", "date": "2019.11.26", "title": "Чистят боклуците под мостовете в София "}
{"url": "https://www.dnes.bg/temida/2019/11/26/otnemat-imushtestvo-na-banevi-za-142-mln-lv-v-polza-na-dyrjavata.430864", "text": "Апелативният съд в Бургас издадал обезпечителна заповед, с която допуснал обезпечение на бъдещ иск на КПКОНПИ за отнемане в полза на държавата на незаконно придобито имущество от Николай, Евгения и Мария Баневи на стойност 141 820 225,19 лева. Това съобщиха от прокуратурата.\n\n\r\n\r\nСъдът е наложил запор на поименни акции и дружествени дялове от капитала на търговски дружества на Баневи, на движими вещи, иззети от Специализираната прокуратура (златни кюлчета и накити, часовници, монети и др.), на средства в банкови сметки, както и на моторна яхта, пише БТА. \r\n\r\nНиколай, Евгения и Мария Баневи са обвинени от Специализираната прокуратура за участие в организирана престъпна група (ръководена от Николай Банев) създадена с цел данъчни престъпления, пране на пари и длъжностни присвоявания. За повдигнатите обвинения прокуратурата уведоми КПКОНПИ, която от своя страна предприе действия по обезпечаване на незаконно придобито имущество", "date": "2019.11.26", "title": "Отнемат имущество на Баневи за 142 млн. лв. в полза на държавата"}
{"url": "https://www.dnes.bg/temida/2019/11/26/ivan-geshev-e-noviiat-glaven-prokuror-radev-podpisa-ukaza-za-naznachavaneto-mu.430876", "text": "\nПрезидентът Румен Радев подписа указа за назначаването на Иван Гешев за главен прокурор, след като ВСС го избра отново за наследник на Сотир Цацаров. \n\r\nРадев отсече, че няма как да се вслуша в призивите на противниците на Гешев и да наруши Конституцията.\r\nТой припомни, че в началото на месеца върна предложението на ВСС за  Гешев с мотива, че начинът на провеждане на този избор трябва да създава  доверие в обществото, а не да поражда съмнения. \n\n\n\r\nСпоред Радев повторното гласуване във ВСС не успя да ги разсее.\r\nВ сновния ни закон обаче е записано, че президентът не може да откаже назначаването или освобождаването на главен прокурор при повторно направен избор от ВСС. \n                    \n                    \n                \n                \n                \n                \r\n\"Върховенството на закона е фундаментът на демокрацията, България ще просперира, когато започнем да спазваме законите и заради това няма да допусна точно президентът да наруши Конституцията\", посочи Румен Радев. \n\r\nТой обясин, че по време на срещата си с Гешев днес ясно е изразил пред новия главен прокурор очакванията си за справедливост, в основната на която е независимата и ефективна прокуратура, отнасяща се еднакво към всички нарушили закона без значение на социалното им положение, политическата им принадлежност или участието им във властта. \n\r\nРадев е уверен, че българите очакват развръзка за корупцията по високите етажи на властта и като пример за това посочи скандала \"Апартамейнтгейт\", БАБХ,  безобразното качество на ремонти и инфраструктурни проекти, грабежа на КТБ. \n\r\n\"Изясняването на всички виновни лица и възмездието са истинският тест за новия главен прокурор, не селективно посочване, а всички виновни и от това зависи дали главният прокурор ще сбъдне очакванията на българите за законност и справедливост\", коментира той. \n\r\nСпоред Радев в българския конституционен модел отчетността на главния прокурор приключва с неговото избиране и заради това обществото ни е особено чувствително по този въпроси.\n\r\nВъпросът обаче е в цялостния модел на българската прокуратура, в нейното устройство и функции, в мястото й в съдебната система и връзките с други институции, а това е трудна тема, непокътната от 30 години и особено актуална днес, смята Радев. \n\r\n\"Затова започвам широк обществен дебат за промени в Конституцията и ще поканя академичната общност, парламентарно представените партии, институции, професионални сдружения и граждански организации\", съобщи държавният глава.\n\r\nСпоред него от ефективността на реформите в съдебната система зависи дали ще постигнем справедливост, пречупване на корупцията, качествено държавно управление и просперираща обществена среда. \r\n \r\n\"Неведнъж съм заявявал, че бъдещето ни като нация зависи от нашата зрялост и общи усилия. България ще стане нормална европейска държава, когато обществото осъзнае своята сила и отговорност, когато се засили гражданското участие и контрол върху управлението и институциите\", обобщи президентът.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.26", "title": "Иван Гешев е новият главен прокурор, Радев подписа указа за назначаването му "}
{"url": "https://www.dnes.bg/usa/2019/11/26/2-chasa-s-trymp-borisov-si-trygna-s-obeshtanie-za-vizite-i-poveche-gaz.430800", "text": "\n След срещата си в Белия дом, продължила около два часа, премиерът Бойко Борисов и американският президент Доналд Тръмп подписаха Рамка за стратегическо партньорство и Съвместно изявление. Не с всеки се подписва такъв документ, отбеляза пред журналисти премиерът Борисов.\r\nОтдавна не се вълнувам от такива срещи, защото не ми е за първи път да съм в Белия дом, каза Борисов след разговорите. Мисля, че на следващата среща ще обсъдим отпадането на визите за България. В САЩ гледат на България като на много праволинейна държава, която има общи ценности със САЩ, посочи Борисов. Убеден съм, че Доналд Тръмп ще дойде в България, каза още Борисов.\r\n                    \n                    \n                \n                \n                \n                Убеден съм, че визите ще паднат, не само защото сме направили много по темата за отпадането на визите. Канада е ярък пример, че не създаваме никакви проблеми. Мисля, че президентът Тръмп ме разбра и че ще остане в сърцата на българите за много години ако направи този жест. \"Самият той пред вас каза, че се работи по темата за визите и сега, на тръгване, каза, че ще работи много активно и много скоро ще даде отговор на въпроса кога\", каза Борисов.\r\nВ писмения документ, подписан днес, е записано че, България е стратегически газов хъб, който да има възможност да осигури диверсификация за доставките на природен газ за съседните страни, каза Борисов. Досега посоката на доставките на природен газ беше изток - запад сега се добавя и север - юг, като се изграждат интерконекторите с Гърция, посочи Борисов. Мисля, че максимално съм защитил интересите на България, посочи премиерът.\n\n\n\r\nПо темата за АЕЦ \"Белене\" отделихме 15 минути, защото досега се говореше че \"Белене\" е руска централа, а това не отговаря на истината - тя е 100 процента българска централа, посочи Борисов. Част от технологията е руска, но има и на германски компании, а и има реална възможност да влезе и Дженерал Електрик, каза Борисов. Важно е да се знае, че ядреното гориво ще е примерно на Уестинг Хаус. Давам само пример за възможна схема - това е един разкошен проект. Казах на Доналд Тръмп, че не мога да правя чисто нова централа и два нови реактора \"3 плюс\" да ги \"хвърля в реката\", ще ме бият българите с камъни\", каза Борисов. Той е бизнесмен и ме разбра, че това е много добър проект и още тази седмица идват техни ядрени експерти, за да видят реакторите Белене и Козлодуй, допълни той.\r\nВсички смятат, че самолетите F16, които ще купим са най-добрите. Сега съвместно работим по модернизиране на летищата, каза още Борисов. Генералите, които ни посрещнаха, са били през 2009 г. в полигона \"Ново село\" на подготовка и познават Несебър и Варна, което показва че с нашите военни тренират като бойни другари, посочи Борисов, цитиран от БТА.\r\nЧерно море е сигурно море и се надявам, че ще е така. Има разлика между база и координационен център, посочи Борисов. Винаги съм казвал, да има колкото се може повече учения, за да може да се увеличи възпиращата ни мощ и това трябва да е ясно на всички. Ние с президента Тръмп не сме казали и дума срещу трета държава, \"ако някой шпионства ние го залавяме и му даваме срок по най-бързия начин да си замине\", каза Борисов пред журналистите.\r\nКогато има зловредно влияние, българските служби и прокуратура действат мигновено. \"Не можах да му обясня, как е възможно прокуратурата, ДАНС и МВР да арестуват обвинен в шпионаж и български съд да го пусне да отиде в Русия да вземе орден от Владимир Путин\", каза Борисов.\r\nСред срещата си с Доналд Тръмп премиерът Борисов отиде на среща с директори на фирми от Американската търговска камара.\r\nПредставители на големи фирми като Филип Морис, Бритиш Американ Табако бяха информирали американския президент, че България е пример в борбата с контрабандата, каза българският премиер. Тръмп остана доста изненадан, като му казах, че имаме само 3 процента контрабанда на цигари, каза Борисов.\r\n \r\n ", "date": "2019.11.26", "title": "2 часа  с Тръмп: Борисов си тръгна с обещание за визите и повече газ"}
{"url": "https://www.dnes.bg/usa/2019/11/26/borisov-vyv-vashington-sreshtna-se-i-s-predstaviteli-na-biznesa.430806", "text": "\"САЩ са важен стратегически партньор на България и ние отдаваме голямо значение на развитието на двустранните търговско-икономически връзки\", заяви министър-председателят Бойко Борисов по време на срещата си с представители на Американската търговска камара, съобщиха от преслужбата на министерския съвет.\r\nТова e най-влиятелната и представителна организация на американския бизнес, основана през 1912 г., в която членуват 300 000 компании от едрия и среден бизнес в САЩ.\r\n\"Стремим се към по-нататъшно активизиране на диалога и взаимодействие в икономическата област, като целта ни е оползотворяване на съществуващия потенциал за разширяване на деловото ни сътрудничество\", посочи премиерът Борисов пред американския бизнес. Той бе представен от корпорации като AES (American Energy Systems), Citi Bank, IBM, Google, MetLife, General Electric, Motorola Solutions, Raytheon, UPS и други.\r\n                    \n                    \n                \n                \n                \n                В последно време САЩ редовно се нареждат сред 20-те водещи външнотърговски партньори на България. По данни от 2018 г. страната е 15-ият по значимост пазар за реализиране на български стоки зад граница. Американският пазар е сред основните експертни дестинации за реализацията на български изделия от високотехнологичния сектор.\r\n\"Доброто сътрудничество с американския бизнес, което потвърждава и срещата днес, е признание за усилията, които българското правителство полага за атрактивни условия за развиване на бизнес, за успешното разрастване на производствата и нарастването на инвестициите\", е изтъкнал министър-председателят Бойко Борисов пред Американската търговска камара.\r\nТой е акцентирал върху ролята и привличането на нови преки американските инвестиции у нас, чрез които се разкриват нови работни места, водят до ръст на икономиката ни и повишават стандарта на живот в страната. \"Значителен потенциал за инвестиции от САЩ има във високотехнологични сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката\", отбеляза премиерът Борисов.\r\nМинистър-председателят изтъкнал още, че българо-американските търговско-икономически отношения са се задълбочили силно. Това показват и годишните срещи на премиера с Американската търговска камара в България (AmCham), която е член на US Chamber of Commerce. По време на последното такова събитие представителите на AmCham приветстваха премиера Борисов за създадения от правителството добър бизнес климат и за отличния диалог с него.\r\nПо данни на Министерството на икономиката за 2018 г. търговията със стоки със САЩ възлиза на над 975 милиона долар, а износът ни е на стойност над 633 млн. долара (без включване на услугите). По оценка на Българската агенция за инвестиции общият обем на преките инвестиции на САЩ в България за периода 1996-2016 г. е 1,69 млрд. евро, с което страната се нарежда на 9-о място по размер на преки чуждестранни инвестиции у нас.\r\nОсновната функция на Американската търговска камара, с която премиерът Борисов имаше среща, е извършването на проучвания и подобряването на бизнес средата в интерес на нейните членове. Приоритетите й са постигане на максимална свобода за бизнеса в рамките на върховенството на закона, намаляване на регулациите, приемливо данъчно облагане, свободна търговия, подобряване на инфраструктурата и интернационализация.", "date": "2019.11.26", "title": "Борисов във Вашингтон: Срещна се и с представители на бизнеса"}
{"url": "https://www.dnes.bg/usa/2019/11/26/trymp-i-borisov-potvyrjdavame-priiatelstvoto-mejdu-sasht-i-bylgariia.430807", "text": "\n Президентът на САЩ Доналд Тръмп и премиерът на България Бойко Борисов излязоха със съвместно изявление в медиите.\r\n\"Ние, президентът на Съединените щати и министър-председателят на България препотвърждаваме силното приятелство и съюз между нашите две страни. Като приятели и съюзници ние се ангажираме  да задълбочаваме нашето сътрудничество в областта на сигурността  и  насърчаваме икономическия растеж и просперитет на нашите две велики нации. Днес  обявяваме мерки, насочени към засилване на стратегическото партньорство между Съединените американски щати и Република България\", пише в писмото, изпратено от МС.\r\n                    \n                    \n                \n                \n                \n                Главната цел на нашите отношения е укрепване на трансатлантическата общност като общност от нации, обединени от споделени саможертви и ангажимент към обща отбрана, демократични ценности, справедлива търговия и взаимни стратегически интереси. Преди трийсет години,  след края на комунистическата диктатура, България свободно избра трансатлантическа ориентация. Преди петнайсет години България препотвърди своя трансатлантически прозападен избор, като стана съюзник в НАТО. \n\n\n\r\nСъединените щати оценяват високо лидерството и ангажимента за споделяне на финансовата тежест на България, чиито разходи за отбрана надхвърлят два процента от БВП тази година. България също така планира в дългосрочен период да изпълни обещанието си за разходи за отбрана като член на НАТО до 2024 година. Нашите въоръжени сили са обединени  в защита на свободата и очакват да засилят  своите отбранителни и възпиращи позиции по източния фланг на НАТО, включително и Черно море, което е от особена важност за евроатлантическата сигурност. Съединените щати и България извличат взаимна полза от съвместните учения и другите начини  за оперативно използване от страна на САЩ на учебния полигон „Ново село“ и авиобаза „Граф Игнатиево“ и възнамеряват да проучат начини  за по-нататъшно развитие на възможностите ни за съвместни учения в бъдеще. Съединените щати и България също така възнамеряват да продължат сътрудничеството си за унищожаване на излишни конвенционални оръжия. \r\nСъединените щати оценяват високо неотдавнашното закупуване на осем изтребителя F-16 от България и усилията на страната да модернизира въоръжените си сили. България благодари на Съединените щати за подкрепата при тази придобивка. Съединените щати и България планират да задълбочат своето партньорство в отбранителната индустрия и технологии.\r\nАнгажираме се да развием  допълнителни партньорства в областта на отбранителната индустрия и технологии, които са от решаващо значение за регионалната отбрана и възпиране, включително като продължаваме да улесняваме достъпа до високотехнологични отбранителни технологии и въоръжение, които Съединените щати считат за налични. България се ангажира да обмисли надлежно предложенията на американските компании, които желаят да се конкурират на българския пазар.\r\nСъединените щати и България разбират, че енергийната сигурност е национална сигурност. Ние подчертаваме нашето общо разбиране, че диверсификацията на енергийните източници е гаранция за енергийна сигурност, независимост и конкурентоспособност за нашите икономики. Отчитайки интереса на България да премине към по-ефективни и по-чисти източници на енергия,  ще си сътрудничим за увеличаване на доставките на газ от различни и надеждни източници и за диверсификация на сектора на ядрената енергия.\r\nВ тази връзка Съединените щати възнамеряват да изпратят технически екип в България, който заедно със своите български колеги да проучи възможностите за по-нататъшно сътрудничество в различни области на енергетиката, включително и ядрената. Споделяме виждането за разработване само на енергийни проекти, които имат ясна икономическа основа или търговска необходимост.\r\nСъединените щати и България планират също така да работят заедно за засилване на енергийната сигурност на България, като подкрепят експедитивното лицензиране и използване на американско ядрено гориво за атомната електроцентрала „Козлодуй“ при стриктно спазване на изискванията за безопасност и диверсификация и разпоредбите на Европейския съюз.\r\nПриветстваме стремежа на България да стане регионален разпределителен център за природен газ посредством завършване на интерконекторната връзка Гърция-България, придобиване на дял и резервиране на капацитет в плаващата платформа за съхранение и регазификация  край Александруполис, Гърция, либерализиране на вътрешния си газов пазар, разширяване на капацитета и осигуряване на достъп до газовото си хранилище, сътрудничество със Сърбия по изграждане на друг интерконектор и инвестиране в реверсивния капацитет на Трансбалканския газопровод за диверсифициране вноса на газ за Източна Европа съобразно правилата на Европейския съюз. Всички тези стъпки значително ще подобрят енергийната сигурност на България, ще понижат цената на енергоносителите за българския потребител и ще направят България енергиен лидер в региона.\r\nСъщо така споделяме желанието да работим заедно чрез многостранни форуми, особено чрез Инициативата „Три морета“ и Партньорството за трансатлантическо енергийно сътрудничество, за насърчаване на регионалното развитие, включително посредством разширяване на ключовата енергийна, транспортна и цифрова инфраструктура. Отчитайки, че сигурните мрежи за комуникация от пето поколение (5G) ще бъдат от жизненоважно значение, както за бъдещия просперитет, така и за националната сигурност, САЩ и България заявяват желанието си да засилят сътрудничеството си в тази област.\r\nСъединените щати подкрепят неотдавнашните усилия на България да защити независимостта и суверенитета на страната от зловредни влияния. Подкрепяме дългосрочните усилия на институциите и агенциите, участващи в разследването и разкриването на нарушения на българското законодателство от страна на злонамерени чуждестранни фактори и потвърждаваме правото на България да определя своето собствено бъдеще.\r\nПодчертаваме, че доброто управление и върховенството на закона формират основата на нашата обща сигурност и просперитет. Съединените щати приветстват постоянните усилия на България по отношение на икономическите реформи, добрите практики и регулаторната рамка, които са насочени към спазване на международните стандарти, включително тези на Организацията за икономическо сътрудничество и развитие (ОИСР). България подчерта своето желание да започне присъединителния процес към ОИСР възможно най-скоро.\r\nСъединените щати насърчават България да продължи борбата с корупцията, която възпрепятства доверието в публичните институции и икономическия растеж. Съединените щати твърдо подкрепят медийната свобода в глобален мащаб, тъй като свободната преса е от съществено значение за демократичните нации, и насърчават България да продължи да защитава свободата на медиите.\r\nСъединените щати и България с гордост изтъкват връзките в търговията и инвестициите между двете страни и общия ни интерес за формиране на инвестиционен климат, който предлага прозрачност, предвидимост и стабилност, както и равни условия за съответните компании. Ангажирани сме с принципа  за справедливо отношение към инвеститорите, разрешаване на инвеститорските спорове  по пътя на добросъвестни преговори и разширяване на двустранната търговия.\r\nВъзнамеряваме също да работим заедно за определяне на момента, когато ще е възможно сключването на Споразумение за социална сигурност. Съединените щати подкрепят желанието на България за присъединяване към Програмата за безвизово пътуване и приветстват продължаващия напредък на България по изпълнение на определените от закона изисквания за присъединяване към тази програма.\r\nСъединените щати и България поемат ангажимент да провеждат редовен стратегически диалог между нашите две нации през 2020 година и след това.\r\n ", "date": "2019.11.26", "title": "Тръмп и Борисов:  Потвърждаваме приятелството между САЩ и България!"}
{"url": "https://www.dnes.bg/stranata/2019/11/26/bylgarinyt-izpolzva-dylyg-bolnichen-prez-poslednite-godini.430804", "text": "\r\nДългите болнични са с най-голям ръст през последните години. Това се посочва в анализ на експертите на КНСБ за издадените болнични листове в периода 2011 - 2018 г. Според него увеличаващият се брой дни във временна неработоспособност, който натоварва работодателите и техните разходи за болнични, се дължи не на късите по срок болнични листове, а на тези с по-дълъг срок, пише \"Монитор\".\n\r\nСпоред данните на Националния осигурителен институт броят на дните във временна неработоспособност поради общо заболяване, които са за сметка на ДОО от 11,9 млн. през 2011 г. нарастват до 17,8 млн. дни, или с 49 на сто повече през 2018 г. Броят на дните, които са изплатени за сметка на работодателите, се увеличава от 4 млн. през 2011 г. на 5,7 млн., което е ръст 42 на сто.\n                    \n                    \n                \n                \n                \n                \r\nЕкспертите подчертават, че работодателите плащат първите три дни на всеки болничен лист, независимо от неговата продължителност. В анализа се отчита, че за същия период средната продължителност на един болничен лист, който се изплаща от ДОО, т.е. от четвъртия ден нататък нараства от 8,18 дни през 2011 г. до 8,36 дни през 2018 г., тоест с 0,18 дни.\n\n\n\n\r\nУвеличава се и размерът на среднодневното парично обезщетение за временна неработоспособност поради общо заболяване - от 21,58 лв. през 2011 г. на 31,22 лв. през 2018 г. или с 44,7 на сто за 8 години.\r\nТенденцията на увеличаване на срока на ползване на болнични поради общо заболяване и изместването им към по-продължителни периоди - между 15-30 дни води и до по-висок разход на едно лице с обезщетение през годината. Стойностите на този показател за 2011 г. са 384,36 лв., докато през 2018 г. те нарастват до 619,19 лв. (ръст с 61 на сто), се посочва в анализа.\n\r\nВ обобщение експертите на КНСБ отчитат, че общият годишен разход за общо заболяване се е увеличил 2,1 пъти или от 256,4 млн. лв. през 2011 г. на 556,6 млн. лв. през 2018 г.\n\r\nСпоред данните от НОИ с най-голямо влияние върху общото нарастване на разходите за болнични е все по-големият брой болнични листове с продължителност от 15 до 30 календарни дни включително. В анализа се посочва, че те са 58,5 на сто от общото нарастване на болничните за периода 2014-2018 г., следвани от тези с продължителност между 8 и 14 дни календарни дни включително, които са 19,7 на сто от общото нарастване на болничните за същия период.\n\r\nПрез 2018 г. са изплатени 9 763,3 хил. дни за болничните листове с продължителност от 15 до 30 дни, при 8 050,9 хил. дни през 2014 г., както и 3 191,6 хил. дни за болнични листове с продължителност между 8 и 14 дни през 2018 г. спрямо 2 616,1 хил. дни през 2014 г. Относителният дял на посочените по-горе продължителни болнични листове през 2018 г. са съответно 54,9 на сто и те представляват 17,9 на сто от общо изплатените дни за този риск. Броят на лицата, ползвали парични обезщетения за временна неработоспособност поради общо заболяване от 782,4 хил. през 2014 г. е нараснал до 899 хил. през 2018 г. или с 14,9 на сто. От тях около 430 хил. са ползвали болничен между 15 и 30 дни или 47,8 на сто от общия брой и около 275 хил. са ползвали болничен лист между 8 и 14 дни, около 30,6 на сто, изтъкват от КНСБ.\n\r\nАнализът се фокусира и върху динамиката в разходите за краткосрочни обезщетения за временна неработоспособност. Посочва се, че броят на издадените болнични листове с продължителност от 4 до 7 дни през 2018 г. е 766,9 хил. или 37,0 на сто от общия брой, а изплатените дни с продължителност от 4 до 7 дни, от които първите три дни се плащат от работодателя, а от четвъртия ден - от ДОО, са 1 573,1 хил. дни или 9,0 на сто от общо изплатените дни поради общо заболяване. Разходите за тях са 53,9 млн. лв. или 9,9 на сто от общите разходи за парични обезщетения поради общо заболяване.\n\r\nЕкспертите на синдиката заключават, че посочените данни показват ясно, че делът на болничните листове с продължителност до 7 дни, за които се отнасят обвиненията на част от работодателите за сериозни злоупотреби и ползване на фалшиви болнични листове, е нисък на фона на общия брой болнични листове с плащане, както и за разходите за обезщетения по болест като цяло.\n\r\nОт КНСБ отчитат още, че в последните години е налице и увеличение на дела на получателите на обезщетения за временна неработоспособност от най-високодоходните групи. \r\nДокато през 2014 г. относителният дял на получателите на обезщетения според размера на осигурителния им доход в групата от 1,5 до 2-кратния размер на средния осигурителен доход (СОД) е бил 29,5 на сто, то през 2018 г. този дял е нараснал до 34,2 на сто от общия брой. \r\nОсигурените лица, които са получавали парично обезщетение по болест, изчислено на база доход над 2-кратния размер на СОД от 25,2 на сто през 2014 г. са се увеличили до 27,0 на сто през 2018 г.\r\n ", "date": "2019.11.26", "title": "Българинът използва дълъг болничен през последните години"}
{"url": "https://www.dnes.bg/notifikacii/2019/11/26/trus-ot-6-4-raztyrsi-albaniia.430808", "text": "Земетресение с магнитуд 6,4 е регистрирано на 10 км северозападно от град Шияк в Албания, съобщи американски геофизичен институт, цитиран от Ройтерс и БТА.\r\nТрусът, станал на дълбочина 10 км, е засечен към 4 часа местно време (към 3 ч. по Гринуич). По първоначални данни няма жертви или пострадали.\r\nИзточници на Асошиейтед прес са съобщили за напукани стени в жилищата им. Местни жители са били видени да напускат домовете си. За момента няма информация от страна на властите.\r\n \r\n", "date": "2019.11.26", "title": "Трус от 6.4 разтърси Албания"}
{"url": "https://www.dnes.bg/snimka-na-denia/2019/11/26/dyjdovno-i-vetrovito-gradusite-stigat-14.430797", "text": "Атмосферното налягане е по-ниско от средното за месеца и слабо ще се понижи. Ще се задържи облачно, с валежи от дъжд. В районите с надморска височина над 1200 метра ще има дъжд, който ще се примесва със сняг. В Дунавската равнина ще продължи да преръмява.\r\nОколо обяд от югозапад валежите ще спират и облачността ще се разкъсва. Ще духа до умерен, в Източна България временно силен североизточен вятър, който след обяд ще се ориентира от север-северозапад. Преобладаващите температури ще са: минимални - между 7 и 12 градуса, максимални в по-голямата част от страната - между 8 и 13 градуса, на места в Северна България - по-ниски, пише БТА.\r\nНад Черноморието ще е облачно с валежи от дъжд. По южното крайбрежие количествата ще са значителни. Ще духа умерен, временно до силен североизточен вятър, който след обяд ще се ориентира от север-северозапад. Максималните температури ще са между 11 и 14 градуса. Температура на морската вода е 15-16 градуса. Вълнението на морето ще бъде 3-4 бала.\r\n                \n                \n                В планините ще е облачно, с валежи от сняг, под 1200 метра - от дъжд. Ще духа умерен вятър от изток-североизток. Максималната температура на височина 1200 метра ще е около 5 градуса, на 2000 метра - около 0 градуса.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ средата на седмицата вятърът ще отслабне и ще се ориентира от югозапад. Облачността ще се разкъса и ще намалее, най-късно в Дунавската равнина, където ще бъде със значителна ниска облачност. Дневните температури ще се повишат, сутрешните ще се понижат, в отделни райони до 0 до минус 1 градус.\r\nВ сряда ще е без валежи, в четвъртък облачността отново ще се увеличи и в северозападните райони ще превали дъжд. Вятърът от югозапад ще се усили, по-съществено в Източна България. Ще остане с високи дневни температури - максималните на места ще достигат и надхвърлят 15 градуса", "date": "2019.11.26", "title": "Дъждовно и ветровито: Градусите стигат 14"}
{"url": "https://www.dnes.bg/world/2019/11/26/osydiha-sveshtenici-za-seksualno-nasilie-nad-gluhonemi-deca.430809", "text": "Аржентински съд призна за виновни двама свещеници за сексуално насилие над глухонеми деца в католическо училище, предаде БТА, позовавайки се на Асошиейтед прес.\n\n\r\nСъдът в град Мендоса осъди отец Никола Коради на 42 години затвор, а отец Орасио Корбачо на 45 години за действия, извършени в \"Антонио Проволо\", институция за глухонеми деца и деца с увреден слух в Северозападна Аржентина.\r\nКоради е 83-годишен италианец, а Корбачо е 59-годишен аржентинец. Арестувани са през 2016 г. Съдът осъди и градинаря Армандо Гомес, на 18 години затвор.\r\nЖертвите са десет бивши ученици.Коради и преди е бил обвиняван в подобни престъпления, във филиала на \"Антонио Проволо\" във Верона, Италия, но официални съдебни обвинения не са му повдигани.", "date": "2019.11.26", "title": "Осъдиха свещеници за сексуално насилие над глухонеми деца"}
{"url": "https://www.dnes.bg/notifikacii/2019/11/26/papa-francisk-v-iaponiia-poiska-iadreno-razoryjavane.430805", "text": "Папа Франциск завърши четиридневната си визита в Япония днес с посещение в католически университет и среща с местна йезуитска общност, предадоха БТА, Ройтерс и Асошиейтед прес.\r\nСлед посланието си за ядрено разоръжаване, което бе в центъра на посещението му, той засегна друга ключова за него тема, призовавайки студентите да пазят планетата и да бъдат по-състрадателни. Франциск отслужи утринна литургия в църквата на университета \"София\"\r\nи посети възрастни и болни свои събратя свещеници йезуити, след което говори за йезуитското възпитание и образование. Пред студентите от университета Светият отец, каза, че технологиите са безполезни, ако не правят обществото по-хуманно и скромно.\r\n                \n                \n                \"При цялата висока организираност и ред, характерни за японското общество, долових и един копнеж по нещо повече - дълбоко желание за по-хуманно, състрадателно и милосърдно общество\", отбеляза папата в последната си среща преди да отпътува за Рим.\r\nОтбелязвайки, че азиатските култури са известни с любовта и почитта си към природата, той призова младежите да се борят за бъдещето на Земята, повтаряйки призивите от енцикликата си от 2015 г., в която обяви опазването на околната среда за морален императив.\r\nПри посещението си - първата папска визита в Япония от 38 години - Франциск засегна проблема за засилващото се чувство на изолация в страната въпреки благосъстоянието й. Агресията в училищата е разпространено явление, расте и броят на хората, които отказват да напуснат сигурността на дома си и в някои случаи не излизат навън с години, отбелязва Ройтерс.\r\nВсе по-често виждаме човек, общност или дори цяло общество, които отвън изглеждат развити, а вътрешният им живот е беден и недоразвит, лишен от истинска жизненост и енергия, каза вчера папата в катедралата \"Света Мария\" в Токио.\r\nВ Япония папата посети Нагасаки и Хирошима, срещна се с пострадали от тройното бедствие през март 2011 г., с японския премиер Шиндзо Абе и с император Нарухито.\r\n ", "date": "2019.11.26", "title": "Папа Франциск в Япония: Поиска ядрено разоръжаване"}
{"url": "https://www.dnes.bg/stranata/2019/11/26/api-broi-nad-70-sa-smyrtonosnite-otsechki-v-stranata.430810", "text": "Над 70 са смъртоносните отсечки в страната, показват нови данни на Агенцията за пътна безопасност.\n\r\nЗа тази година с най-много катастрофи са магистралите и първокласните пътища, сочат данните на пътната полиция.\n\r\nОсновната причина за стотиците инциденти по аутобаните е високата скорост, а катастрофите по първокласните пътища са най-вече заради неправилно изпреварване.\r\nМагистралите \"Тракия\", \"Хемус\" и \"Струма\" в участъка от Перник до Кулата са трасетата с най-много катастрофи от началото на годината до сега.\r\nНа първо място по произшествия е \"Тракия\" - над 820, с 21 загинали и 230 ранени. Следва я АМ \"Хемус\" с близо 400 катастрофи, 11 загинали и 82 ранени, пише \"Монитор\".  \n                    \n                    \n                \n                \n                \n                \r\nСтотици инциденти са регистрирани и по първокласните пътища, като най-смъртоносен е път Е 79 - от Видин до Кулата. Над 540 са катастрофите в тази отсечка, 21 са загиналите и над 200 ранените. В черната статистика е и пътят Русе - Велико Търново - Маказа с 455 птп-та с 21 загинали и над 200 ранени.", "date": "2019.11.26", "title": "АПИ брои: Над 70 са смъртоносните отсечки в страната"}
{"url": "https://www.dnes.bg/index/2019/11/26/receptata-dnes-lesna-zapekanka-s-shunka.430772", "text": "\r\n10 яйца\r\n1 и 1/2 ч.ч. прясно мляко\r\n2 ч.л. дижонска горчица\r\n2 ч.л. мащерка\r\n1 ч.л. чесън на прах\r\nсол, черен пипер на вкус\r\n1 франзела\r\n250 г нарязана на фино шунка\r\n250 г настърган чедър\r\n\r\nВ купа разбийте яйцата заедно с млякото, горчицата, мащерката и чесъна. Добавете сол и черен пипер на вкус. Намажете дъното и стените на тавата за печене с масло. Нарежете хляба на малки кубчета или го накъсайте на хапки. Сложете го в тавата, разпределете равномерно върху него нарязаната шунка и настърганото сирене. Залейте с млечната смес и покрийте тавата с алуминиево фолио. Печете в предварително загрята фурна на 180 градуса за около 45 минути. ", "date": "2019.11.26", "title": "Рецептата Dnes: Лесна запеканка с шунка"}
{"url": "https://www.dnes.bg/world/2019/11/26/izdadoha-zapoved-za-arest-na-diasnata-ryka-na-morales.430811", "text": "Боливийската прокуратура издаде заповед за ареста на Хуан Рамон Кинтана, \"дясна ръка\" на бившия президент Ево Моралес, предаде Франс прес, като се позова на вътрешния министър.\n\n\r\nКинтана, говорител на боливийското президентство, докато Моралес беше на власт, е извършител и съучастник в престъпления като противодържавна дейност, подбуждане към противообществени прояви, тероризъм и финансиране на тероризма, заяви в Twitter вътрешният министър Артуро Мурильо.\r\nПрез ноември, когато управлението на Моралес беше застрашено от дясната радикална опозиция, Кинтана заяви, че ако президентът бъде свален, Боливия \"ще се превърне в голямо бойно поле, съвременен Виетнам\", припомня БТА.\r\n                    \n                    \n                \n                \n                \n                Моралес подаде оставка на 10 ноември и избяга в Мексико. Още като пое министерските функции, Мурильо заяви, че бившата \"дясна ръка\" на Моралес ще бъде издирван.\r\nВътрешният министър каза също, че полицията и разузнаването са по следите на Раул Гарсия - брат на бившия вицепрезидент Алваро Гарсия.\r\nВ края на миналата седмица главната прокуратура издаде заповед за арест на бившата министърка на културата и туризма Вилма Аланока, издирвана за подтикване към противообществени прояви. В бурните дни около свалянето на Моралес у служители на министерството на културата и туризма били открити коктейли \"Молотов\", направени според полицията по нареждане на началниците им.", "date": "2019.11.26", "title": "Издадоха заповед за арест на дясната ръка на \"Моралес\" "}
{"url": "https://www.dnes.bg/health/2019/11/26/koi-hrani-ni-pomagat-sreshtu-stresa.430783", "text": "Кисело мляко, сини боровинки, черен шоколад с високо съдържание на какао... Храни, които не само са вкусни, но могат да бъдат нашата естествена терапия, с която да намалим вредите на стреса. Ежедневието ни поставя в редица ситуации, които повишават напрежението. То се натрупва във времето, а това вреди на физическото и емоционалното ни здраве.\r\nВижте кои други полезни храни, в комбинация с редовна физическа активност, могат да подобрят настроението ви.\r\n\r\nДобавете към менюто си броколи, зелен лук, маруля, спанак, коприва, лапад. Те съдържат голямо количество витамини и антиоксиданти, които възстановяват организма след нервни сривове. Полезните зеленчуци ще ви осигурят и калий – минерал, необходим за правилното функциониране на нервната система.\r\n                    \n                    \n                \n                \n                \n                \r\nРиба, морски дарове, всички те съдържат цинк и йод – елементи, необходими за нормалното функциониране на ендокринната система, както и омега-3 мастни киселини, които също благоприятстват нервната система.\r\n", "date": "2019.11.26", "title": "Кои храни ни помагат срещу стреса? "}
{"url": "https://www.dnes.bg/balkani/2019/11/26/panika-v-albaniia-sled-trusa-ima-raneni-ruhnali-sgradi.430814", "text": "\n Земетресение с магнитуд 6,4 бе регистрирано днес в Албания в ранните часове на деня и предизвика паника в столицата Тирана и крайбрежния град Дуръс, предадоха световните агенции, като се позоваха на американския Геофизичен институт и на Европейско-Средиземноморския сеизмологичен център.\r\nТрусът е бил на 10 километра северозападно от град Шияк в Албания, посочват БТА и Ройтерс, като се позовава на американския институт. Той е станал на дълбочина 10 километра и е бил регистриран в 3,54 ч. местно време, допълва ДПА, като се позовава също на американския институт. Агенцията уточнява, че трусът е бил само на няколко километра от Дуръс, който се намира на около 25 километра западно от Тирана. Епицентърът на труса е бил в Адриатическо море, на 34 километра северозападно от Тирана, пък пише Франс прес, като се позовава на европейския център.\n\r\n                    \n                    \n                \n                \n                \n                Според данните на американския институт за последните 20 години Албания само веднъж е била разтърсвана от трус с магнитуд по-голям от шест и това е било през 2003 г., като тогава магнитудът е бил 6,3, допълва ДПА.\r\nИталианската агенция АНСА съобщава, че сегашното албанско земетресение е било усетено и в италианските области Пулия и Базиликата.\r\nВ Албания засега се говори за значителни щети, посочва Франс прес, като цитира Албана Каджахай, говорител на министерството на отбраната. Съобщава се за триетажен хотел в Дуръс, който е рухнал, както и за друга сграда в центъра на града, която е била силно повредена. АП съобщава за рухнал ресторант в същия град. Щети има и в Тумана, на около 30 километра северозападно от Тирана, допълва Франс прес.\r\nЗасега няма данни за загинали, но има данни за около 50 леко ранени, които са отишли в спешните отделения в Тирана, предаде Франс прес, като се позова на говорителката на албанското министерство на здравеопазването Огерта Манастерлиу.\r\nСлед първия трус са последвали няколко вторични, сред които и един с магнитуд 5,3, допълва Франс пред, като се позовава на Европейско-Средиземноморския сеизмологичен център.\r\nПървият трус е бил усетен и из Балканите, в Сараево, на близо 400 километра от епицентъра, и в Нови Сад, на близо 700 километра от епицентъра, според данни в медиите и съобщения в социалните мрежи.\r\nСъщият район в Албания беше разтърсен през септември от трус с магнитуд 5,6, определен от властите тогава като най-силното земетресение за последните 20-30 години, допълва Франс прес. Тогава бяха повредени стотици сгради, допълва АП. Балканите са силно сеизмична зона и земетресенията са чести, припомня Франс прес.\r\nЗеметресението е усетено и в София.", "date": "2019.11.26", "title": "Паника в Албания след труса. Има ранени, рухнали сгради"}
{"url": "https://www.dnes.bg/crime/2019/11/26/martin-s-tri-obvineniia-za-ubiistvoto-na-kristin-ot-sotiria.430813", "text": "Повдигнаха три обвинения на Мартин Трифонов за убийството на Кристин от сливенското село Сотиря. Едното е за убийство на малолетна по особено жесток начин, за изнасилване и за блудство. \r\n\r\nЗа две от обвиненията са предвидени от 10 до 20 години затвор, а за третото - до 10 години, предаде . \r\n\r\nПрез декември се очаква да бъде насрочено и разпоредителното заседание по случая. \r\n\r\nУбийството беше извършено навръх Голяма Богородица, 15 август, а ден по-късно извършителят беше задържан. \r\n\r\nСмъртта на малката Кристин стана повод за промени в Наказателно-процесуалния кодекс относно бързото производство при подобни случаи и смекчаване на присъдата при направени самопризнания от извършителя.", "date": "2019.11.26", "title": "Мартин с три обвинения за убийството на Кристин от Сотиря"}
{"url": "https://www.dnes.bg/balkani/2019/11/26/niama-postradali-bylgari-pri-zemetresenieto-v-albaniia.430816", "text": "Към този момент няма данни за пострадали българи при земетресението в Албания с магнитуд 6,4 по скалата на Рихтер, регистрирано малко преди 4 ч. тази сутрин. \n Епицентърът на труса е на 34 километра западно от столицата Тирана, под повърхността на Адриатическо море. Има разрушени сгради, засега няма информация за пострадали хора, съобщи Министерството на външните работи.\n\r\nПо данни на българското посолство в Тирана електричеството и интернет връзката е прекъсната на много места в страната. В мисията ни е сформиран кризисен щаб и екипът е в готовност за оказване на съдействие. \n\r\nНе са постъпили данни за пострадали български граждани или за загубена връзка с наши сънародници в Албания. В страната е създадена консулска група за взаимопомощ и информация, към която също не са постъпили данни за пострадали граждани на други държави.\n                    \n                    \n                \n                \n                \n                \r\nПри необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906.", "date": "2019.11.26", "title": "Няма пострадали българи при земетресението в Албания "}
{"url": "https://www.dnes.bg/usa/2019/11/26/sreshtata-na-borisov-i-trymp-prez-pogleda-na-chujdite-medii.430817", "text": "Визитата на българския премиер Бойко Борисов в САЩ и срещата му с  американския президент Доналд Тръмп намира отзвук в агенциите Асошиейтед  прес и ТАСС, в западни и руски издания.\r\nАсошиейтед прес отбелязва, че Тръмп и българският лидер са обсъждали  енергетиката и НАТО. Агенцията посочва, че двете страни са публикували  съвместно изявление, в което САЩ казват, че приветстват аспирациите на  България да стане регионален газов хъб. България, която беше близък  съюзник на Москва през Студената война, по-късно се присъедини към НАТО и  към ЕС, но продължава да разчита на Русия за енергийните си доставки,  посочва БТА. \n\n\n\n\r\n                    \n                    \n                \n                \n                \n                По време на срещата на Тръмп и Борисов двамата лидери  са обещали да увеличат доставките на природен газ от различни и  надеждни източници и да диверсифицират българския енергиен сектор,  посочва агенцията. Администрацията на Тръмп има намерение да прати  технически експерти в страната, за да работят с техните български  колеги, за да намерят начини за по-нататъшно сътрудничество по енергийни  проекти, в това число и ядрени, посочва още агенцията. АП припомня, че  срещата на Тръмп с българския премиер се вписва в серия от срещи на  Тръмп с лидери на страни от Източна и Централна Европа, като Полша,  Чехия, Словакия, Унгария, Австрия и Румъния.\r\nВодещите американски издания \"Ню Йорк таймс\" и \"Вашингтон пост\"  препечатват публикацията на АП. Изданията акцентират, че високопоставен  представител на американската администрация, информирал журналистите за  резултата от визитата, е казал, че САЩ са заинтересовани от износ на  втечнен природен газ за България и други страни от региона.\r\nПо време на  срещата с Тръмп е било отбелязано неотдавнашното закупуване от България  на самолетите F-16. Тръмп е похвалил и решението на България да увеличи  разходите за отбрана и да работи с други съюзници от НАТО, за да  постигне целевите разходи за отбрана до 2024 г. Президентът е казал  също, че САЩ подкрепят аспирациите на България да се присъедини към  програмата за визови облекчения, позволяваща безвизови пътувания до САЩ  за срок от 90 дни. Програмата дава възможност на предварително одобрени  пътници от участващите в нея страни да посещават САЩ до 90 дни, без да  трябва да получава неимигрантска виза за посещение, отбелязва изданието.\r\nСАЩ и България се договориха да укрепват стратегическото си  партньорство, посочват руските ТАСС и РИА Новости. Двете страни се  договориха да развиват сътрудничеството в сферата на отбранителната  промишленост, посочва ТАСС. САЩ и България ще разработят \"пътна карта\"  за противодействие срещу заплахите за сигурността в Черноморския регион,  отбелязва в. \"РБК\", като се позовава на общо изявление на премиера  Борисов и президента на САЩ Доналд Тръмп.\r\nВашингтон и София планират укрепване на сътрудничеството си в  енергетиката, посочват ТАСС и в. \"Московский комсомолец\". САЩ са се  съгласили, че България трябва да има газов хъб, отбелязва ТАСС.", "date": "2019.11.26", "title": "Срещата на Борисов и Тръмп през погледа на чуждите медии"}
{"url": "https://www.dnes.bg/index/2019/11/26/chetiri-jertvi-na-trusa-v-albaniia-mnogo-shteti-ranenite-sa-desetki.430825", "text": "Четирима души са загинали при силното земетресение, разтърсило Албания.\r\nЕдиният от тях е загинал, след като в паниката си е скочил през прозореца на сградата, съобщава Ройтерс, позовавайки се на министерството на отбраната. Жертвата е от град Курбин, Северна Албания.\r\nРанените при земетресението са десетки.\n\r\nНай-малко две сгради са се срутили при мощния трус, а под руините има блокирани граждани. \n\r\nЗеметресение с магнитуд 6,4 бе регистрирано днес в Албания в ранните часове на деня и предизвика паника в столицата Тирана и крайбрежния град Дуръс, предадоха световните агенции, като се позоваха на американския Геофизичен институт и на Европейско-Средиземноморския сеизмологичен център.\n\n\r\n                \n                \n                Трусът е бил на 10 километра северозападно от град Шияк в Албания, посочва Ройтерс, като се позовава на американския институт. Той е станал на дълбочина 10 километра и е бил регистриран в 3.54 ч. местно време (4.54 българско), допълва ДПА, като се позовава също на американския институт. Агенцията уточнява, че трусът е бил само на няколко километра от Дуръс, на около 25 километра западно от Тирана, където има и най-много щети. Епицентърът е бил в Адриатическо море, на 34 километра северозападно от Тирана, пише Франс прес, като се позовава на европейския център.\r\n\r\n\r\nСпоред данните на американския институт за последните 20 години Албания само веднъж е била разтърсвана от трус с магнитуд по-голям от шест и това е било през 2003 г., като тогава магнитудът е бил 6,3, допълва ДПА.\n\r\nИталианската агенция АНСА съобщава, че сегашното албанско земетресение е било усетено и в италианските области Пулия и Базиликата.\n\r\nВ Албания засега се говори за значителни щети, посочва Франс прес, като цитира Албана Каджахай, говорител на министерството на отбраната. Съобщава се за триетажен хотел в Дуръс, който е рухнал, както и за друга сграда в центъра на града, която е била силно повредена. АП съобщава за рухнал ресторант в същия град. Щети има и в Тумана, на около 30 километра северозападно от Тирана, допълва Франс прес.\n\r\nИма данни за около 50 леко ранени, които са отишли в спешните отделения в Тирана, предаде Франс прес, като се позова на говорителката на албанското министерство на здравеопазването Огерта Манастерлиу.\n\r\nСлед първия трус са последвали няколко вторични, сред които и един с магнитуд 5,3, допълва Франс прес, цитирайки Европейско-Средиземноморския сеизмологичен център.\n\r\nПървият трус е бил усетен и из Балканите, в Сараево, на близо 400 километра от епицентъра, и в Нови Сад, на близо 700 километра от епицентъра, според данни в медиите и съобщения в социалните мрежи.\n\r\nСъщият район в Албания беше разтърсен през септември от трус с магнитуд 5,6, определен от властите тогава като най-силното земетресение за последните 20-30 години, допълва Франс прес. Тогава бяха повредени стотици сгради, допълва АП, цитирана от БТА.\n\r\nБалканите са силно сеизмична зона и земетресенията са чести, припомня Франс прес.\r\n\r\n \r\n", "date": "2019.11.26", "title": "Четири жертви на труса в Албания, много щети, ранените са десетки"}
{"url": "https://www.dnes.bg/obshtestvo/2019/11/26/trite-rabotnichki-ot-arsenal-ostavat-v-pirogov.430823", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трите работнички от оръжейния завод \"Арсенал\" остават в спешния център \"Пирогов\" след вчерашния инцидент в предприятието. Разследването продължава, съобщава .\n \n\r\nТрите жени на възраст между 33 и 44 години пострадали при обработка на барут. Инцидентът е станал малко след обедната почивка в завода вчера, веднага на място са изпратени полиция и медицински екипи. \n\r\nПървоначално жените са настанени в болницата в Казанлък. В късния следобед обаче бяха транспортирани в клиниката по изгаряния в \"Пирогов\". \n                    \n                    \n                \n                \n                \n                \r\n\"Стабилно е състоянието на пострадалите жени, предстоят обаче още сериозни процедури. Овладян е първият най-важен момент. Една от жените е в по-тежно състояние, с по-тежки изгаряния - между 20 и 25 процента, което представлява риск за живота. Допълнително има и увреждане на очите\", каза проф. д-р Николай Габровски от \"Пирогов.\n\r\n\"Различни са по вид травмите при трите жени. Имахме много своевременна връзка. Жените бяха бързо транспортирани до болницата. Лечението на пострадалите ще бъде продължителен процес\", каза още лекарят.\n\r\nПри подобна злополука миналата година в завода загина 26-годишен работник, а друг - на 46 години - пострада тежко.\n\r\nПо-късно днес от \"Пирогов\" ще дадат повече информация за състоянието на пострадалите жени.", "date": "2019.11.26", "title": "Трите работнички от \"Арсенал\" остават в \"Пирогов\""}
{"url": "https://www.dnes.bg/obshtestvo/2019/11/26/delo-za-asansior-ubiec-se-vlachi-veche-5-godini.430826", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди 5 години Мария Ваклинова пострада много тежко след пропадане на асансьор от девети етаж в София. Жената, с която е в асансьора, умира на място.\r\nСлед тежка борба между живота и смъртта Мария претърпява куп операции, а делото кой е виновен за пропадането на съоръжението вече пет години се бави. \n\n\nВ момента ѝ предстоят още две тежки операции - на гръбнака и на ходилото, за които тя набира средства. \n\r\n\"Това, което буди известно учудване е, че в началото прокуратурата доста бързо успя да събере доказателства и да внесе обвинителен акт в съда, след което съдът върна делото за събиране на още доказателства и оттогава изтекоха 4 години. Има привлечен нов обвиняем. Три са фирмите, които носят отговорност - едната е по поддръжката на асансьора, другата, която е направила ремонта на асансьора и третата - фирмата по надзора\", \n                    \n                    \n                \n                \n                \n                \r\n\"Обикновените хора не сме длъжни да разбираме от асансьори, за да можем спокойно да избираме да се качваме на тях. Има асансьори, на които не бих се качила за нищо на света\", сподели Мария за \"България сутрин\".\n\r\nТова, което иска тя е да има ефективна система, да бъдат установени отговорните хора и те да понесат отговорност. Системата да се промени и да бъде безопасна за хората. \n\r\n\"Една система работи тогава, когато хората знаят, че носят отговорност за постъпките си и да си вършат работата качествено\", каза адв. Кашунов.", "date": "2019.11.26", "title": "Дело за асансьор-убиец се влачи вече 5 години"}
{"url": "https://www.dnes.bg/sofia/2019/11/26/kvartali-na-sofiia-ostavat-bez-voda-utre-27-noemvri.430831", "text": "\"Софийска вода\" временно ще прекъсне водоснабдяването в някои части на столицата утре, 27 ноември,  2019 г., съобщиха от дружеството.\r\nВъв връзка с подмяна на спирателен кран на ул. \"Хан Кубрат“, жк. \"Надежда“, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: жк. \"Надежда“ 1 – бл. 122, бл. 123, \r\nул. \"Демир Капия“ - от ул. \"Сава Филаретов“ до ул. \"Илинденско въстание“, ул. \"Жорж Дантон“ -от ул. \"Царевец“ до ул. \"Възрожденска“, ул. \"Железен мост“, ул. \"проф. Янаки Моллов“, ул. \"23 – ти декември“, ул. \"Кирил Дрангов“.\r\n                    \n                    \n                \n                \n                \n                При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 122.\r\nОт 23:00 часа утре до 6:00 часа на 28 ноември (четвъртък), във връзка с извършване на тест на налягането във водопроводната мрежа в по бул. \"Ген. Данаил Николаев“ Център, се налага спиране на водоподаването на клиентите на \"Софийска вода”, живеещи в района на: бул. \"Васил Левски“, бул. \"Ген. Данаил Николаев“, ул. \"Проф. Милко Бичев“, бул. \"Янко Сакъзов“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Искър“ ъгъла с ул. \"Христо Ковачев“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.11.26", "title": "Квартали на София остават без вода утре, 27 ноември"}
{"url": "https://www.dnes.bg/notifikacii/2019/11/26/priblijava-recesiia-zadelete-si-3-4-zaplati.430830", "text": "В условия на приближаваща рецесия и турбуленции на пазарите се препоръчва хората да имат \"финансова възглавница\". Обикновено това са 3-4 заплати, които те да заделят. Това мнение изрази Мартин Миланов, финансов експерт в Tavex, в ефира на .\n\n\n\r\n\"В момента в Европа има продукт,  който предлага срещу малка сума всеки месец да се закупи злато, а след завършването на въпросния абонамент човекът да получи още злато като бонус. Вече има над 3 хил. такива активни абонамента и над 15 кг. продадено злато под формата на кюлчета\", каза експертът. \n                \n                \n                \r\n\"В последните няколко години се наблюдава ръст в това, че хората придобиха възможност да купуват повече злато и валута, като ръстът е около 15% година за година. Този тренд продължава и през 2019, очакваме го и през 2020 г.\", обясни Миланов. \n\r\n\"Българинът по принцип е традиционалист. Технологиите обаче ще разчупят това поведение. Блокчейн технологията също е силна по отношение на това да защити потребителя и в същото време да предоставят шанс за \"игра\" на финансовите пазари\".\n\r\nВидеото с мнението на Мартин Миланов вижте в .", "date": "2019.11.26", "title": "Приближава рецесия, заделете си 3-4 заплати! "}
{"url": "https://www.dnes.bg/politika/2019/11/26/maikite-sreshtu-simeonov-ukrasiavat-elha-pred-ns.430834", "text": "Протестите на майки на деца с увреждания срещу избора на Валери Симеонов за зам.-председател на Народното събрание продължават. \r\n\r\nСлед снощното автошествие, днес те украсяват елхата пред служебния вход на парламента.\n\n\n\r\nМайките заявиха, че този акт ще бъде символичен, защото там миналата година бяха поставени палатките им. Поради надигналото се недоволство тогава Валери Симеонов подаде оставка като вицеприемиер. \r\n\r\nПротестите започнаха след като Симеонов нарече майките \"кресливи жени с уж болни деца\", припомня . \r\n\r\nА те от своя страна се заканиха, че и този път протестите им ще бъдат продължителни.", "date": "2019.11.26", "title": "Майките срещу Симеонов: Украсяват елха пред НС"}
{"url": "https://www.dnes.bg/football/2019/11/26/novi-skandalni-razkritiia-v-bfs-iordan-lechkov-si-nameri-maistora.430836", "text": "Вицепрезидентът на БФС Атанас Фурнаджиев гостува в БНТ, където говори по горещите теми в българския футбол. Той категорично обяви, че Михаил Касабов е избран временно за президент на футболната ни централа и каза, че е най-добре провеждането на конгреса да бъде през февруари, а не да се отлага за по-късно.\r\n \r\nОтносно словестните престрелки, в които най-деен е колегата му Йордан Лечков, Фурнаджиев обясни: \"Временно изпълняващ длъжността президент на БФС е Михаил Касабов. Да, има словестни престрелки, но това е - Касабов е вписан в Търговския регистър.\" \r\n \r\n\"На въпросното заседание, на което той беше избран, освен членовете на Изпълкома, присъства и цялата администрация. Имаше и секретар, който води протокола. Гласуваше се явно. Всички единодушно избрахме Касабов. Аз и Лечков си направихме отвод. Подписа се протокол в присъствието на всички\", каза Фурнаджиев, очевидно недоумявайки от действията на Лечков, който изрази претенции да заеме поста на оттеглилия се Борислав Михайлов. \r\n \r\n\"След заседанието дадохме съвместна пресконференция, на която Лечков присъства\", добави Фурнаджиев. \"В четвъртък е насрочен Изпълком, на който ще бъде взето решение и за конгреса. Ще се обсъди и ситуацията с изявленията му\", каза той.\r\n \r\n", "date": "2019.11.26", "title": "Нови скандални разкрития в БФС: Йордан Лечков си намери майстора"}
{"url": "https://www.dnes.bg/obshtestvo/2019/11/26/posolstvoto-ni-v-tirana-napukano-sled-trusa.430832", "text": "Сградата на българското посолство в Тирана е напукана вследствие на силното земетресение, което удари Албания тази нощ, съобщиха от Министерството на външните работи. \n\n\nНа този етап няма данни за пострадали или бедстващи българи, няма пострадали и сред служителите на посолството ни и техните семейства. \r\n\r\nСлужителите на българското посолство прозвъняват нашите сънародници в Албания след силното земетресение, което разтърси страната тази сутрин. \r\n\r\nПо линия на координационния консулски механизъм на Европейския съюз няма данни за пострадали граждани на ЕС при земетресението. Учебните занятия в Албания са отменени със заповед на образователния министър.\r\n\r\nВ Дуръс и околностите, където са най-големи пораженията, няма ток и телефонна връзка. В Тирана електричеството е възстановено. \r\n\r\nПри необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906.", "date": "2019.11.26", "title": "Посолството ни в Тирана напукано след труса"}
{"url": "https://www.dnes.bg/football/2019/11/26/izhvyrliat-rusiia-ot-evro-2020-zaradi-doping.430838", "text": "Националният отбор на Русия може да бъде изхвърлен от Евро 2020, а на нейно място в турнира може да участва Шотландия, твърди британското издание \"Телеграф\".\r\nИзвестно е, че руската антидопингова агенция РУСАДА не е спазила определени изисквания и от световната антидопингова асоциация WADA са препоръчали ново спиране на руската агенция, а това може да доведе до изхвърляне на \"Сборная\" от престижния турнир.\r\nЕвентуалните санкции обаче могат да са и много по-тежки. Става въпрос за 4-годишен период, в който Русия ще бъде отстранена от всички международни състезания.\r\nВ квалификациите за европейското първенство руснаците заеха второто място в Група I и се класираха директно за надпреварата, а сега трябва да се надяват, че няма да бъдат изхвърлени от нея. \r\n                    \n                    \n                \n                \n                \n                \r\n", "date": "2019.11.26", "title": "Изхвърлят Русия от Евро 2020 заради допинг?"}
{"url": "https://www.dnes.bg/obrazovanie/2019/11/26/blizo-2000-deca-i-mladeji-vidiaha-vyzmojnosti-na-bazar-na-profesiite-2019.430848", "text": "Петото издание на уникалната за страната инициатива – “Базар на професиите” – привлече близо 2000 посетители – ученици, учители и родители, 20 организации и над 40 лектори. Българската мрежа на Глобалния договор на ООН доказа за пореден път, че е пионер в иновативните практики, насочени към устойчивото развитие на обществото.\n\r\n“Радваме се, че тазгодишното издание на Базара бе посетено от много подрастващи, на които предстои да направят отговорния избор на професионална област за реализация и да кандидатстват в подходяща професионална гимназия.  Той бе разпознат и посетен и от много гимназисти, които търсеха информация и контакт с професионалисти относно спецификите на специалностите в избраната от тях професия. Това бе ценна възможност за тези младежи. Техният интерес и присъствие е висока оценка за нас, защото те са тези, които могат и взеха най-много от нашето събитие и осмислиха в най-голяма степен и инвестициите на време за подготовка и участие в Базара на професиите. Още повече, те са във възраст, в която са много взискателни”, коментира председателят на Българската мрежа на Глобалния договор на ООН (БМГД) Огнян Траянов.\n                    \n                    \n                \n                \n                \n                \r\n“Тази инициатива е изключително ценна за обществото и среща подкрепа в лицето на Министерството на образованието и науката. Тя не само помага на децата и младежите в тяхното професионално ориентиране и избор на житейски път. Дава им възможността да разберат, че всеки един човек е нужен за света – заради своята уникалност и креативност, независимо каква професия упражнява. Инициативата има и сериозна роля за укрепване на връзката със семейството, повишаване на разбирането за съвместни отговорности, за насърчаване на предаването на една професия от поколение на поколение” – отправи поздравление към участниците зам. министърът на образованието и науката Деница Сачева.\n\r\nВсички щандове в рамките на Базара предоставяха възможност на бъдещите професионалисти да усетят от първо лице спецификата на конкретната работа. Децата имаха възможността сами да идентифицират и предотвратят кибератака на щанда на ТехноЛогика, да управляват роботизирана ръка на щанда на Фесто производство, да направят химически опит на щанда на Софарма, да построят газова инсталация на щанда на Овергаз, да разгадаят минералите с Асарел и управлението на въздушното пространство с РВД, да станат финансови нинджи с Делойт, да експериментират с IOW България, Биоигри и Мелексис, да направят кариерни тестове и игри с Каузи, Зенира и Знам.бг, да научат правата си с UNICEF и дори да накарат анимиран динозавър да оживее на щанда на Хаос Груп.\n\r\nДесетки бяха и интервютата, които бъдещи журналисти направиха на съвместния щанд на Bulgaria ON AIR и Bloomberg TV Bulgaria. Най-ранобудната екранна двойка на Bulgaria ON AIR Златимир Йочев и Гергана Венкова, както и сутрешният бизнес тандем на Bloomberg TV Bulgaria Живка Попатанaсова и Христо Николов разказаха на децата какво е да си водещ на сутрешен блок. Как се правят новините показа пред десетки водещата на Новините ON AIR Десислава Атанасова, а лицето на спорните емисии Ваня Симонска показа тънкостите при отразяването на всичко важно от света на спорта. \"Важно е от ранна детска възраст децата да знаят към каква професия могат да се ориентират, какво им допада. Надяваме се да им помогнем като им разкажем за мисията на журналиста\", каза и водещата на публицистичното предаване \"Брюксел 1\" Милена Милотинова. В базара се включи и Десислава Джерманска, която зрителите познават от предаването за бойни спортове BOEC.BG.\n\r\n“Едно от големите предимства, което деца и родители виждат вече пета година, е че Базарът обяснява нагледно какво представляват сложни професии, а и намира и показва връзката между знанията, които учениците получават в училище и бъдещата им професионална реализация”, разказва изпълнителният директор на Българската мрежа на Глобалния договор на ООН Дарина Георгиева.\n\r\nЛекционната програма във втория ден от Базара предложи вълнуващи срещи с добри професионалисти и атрактивни лектори. Една от най-любопитните беше презентацията на пилота Йордан Колев, а въпросите за професията идваха и от деца, и от възрастни. Той сподели кои са предизвикателствата в отговорната професия и допълни романтичния образ, който мнозина имат за нея.\n\r\nКомпозиторката Мария Каракушева беше донесла със себе си инструменти, с които показа на практика как се създава музика. Лекцията за родители на Елена Анастасова „Разбира ли ме тийнейджърът? А аз разбирам ли го?” беше полезна за по-ефективно общуване и сближаване на родителя с детето му в тази сложна възраст. Две гледни точки бяха представени за отговорностите на професията Мениджър Човешки ресурси – на София Лазарова от Deloitte Bulgaria и на Анна Вдовичина от Софарма Трейдинг.\n\r\nКакво е да си обичан писател на фентъзи романи разказа Марин Трошанов. Той показа на децата, че не бива да ограничават мечтите се, а ако те са разностранни – още по-добре. Вложиш ли много труд и постоянство в преследването на целите си, кариерните успехи ще ти носят и голямо удовлетворение. Ценни послания предадоха още лекари, учени, програмисти и инженери.\n\r\n“Базар на професиите” е част от програмата “Гордея се с труда на моите родители” на Българската мрежа на Глобалния договор на ООН. От своето начало над 5200 деца са гостували на работното място на своите родители, а над 8000 други участници са се запознали с различни професии по време на открития годишен Базар на професиите.  Отворено е записването за издание 2020, което ще се проведе през ноември идната година. Отговорните компании, които припознават за свои ценностите на инициативата, могат да заявят участие още на този етап.\n\r\nКомпаниите в Мрежата се стремят да бъдат иноватори не само по отношение на продуктите и услугите, които предлагат, но и при решаване на обществените предизвикателства.\n\r\nПетото издание на “Базар на професиите” се осъществи с медийното партньорство на Economy.bg, Investor.bg, Bulgaria ON AIR, Bloomberg TV Bulgaria, Dnes.bg, Teenproblem.net, Az-jenata.bg, b2b Media, Детски дневник, Жената днес, Mama Ninja, ПоПоТам, Майко мила, Mediabricks.bg, Danybon.com, Computerworld.bg, LoveTheater.bg, Аз чета, Uspelite.bg, Sofia Plays.\r\n ", "date": "2019.11.26", "title": "Близо 2000 деца и младежи видяха възможности на Базар на професиите 2019"}
{"url": "https://www.dnes.bg/politika/2019/11/26/kakvo-poluchi-borisov-pri-poseshtenieto-si-v-sasht.430835", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Историческата среща на четири очи между премиера Бойко Борисов и американския президент Доналд Тръмп продължи два часа. Двамата засегнаха широк кръг от теми и подписаха споразумение за стратегическо партньорство.\n\n\n\r\nДиректорът на Института за икономика и международни отношения Любомир Кючуков и експертът по геополитика Боян Чуков коментираха темата в студиото на \"България сутрин\".\r\n\n                    \n                    \n                \n                \n                \n                \r\nСпоред експертите посещението е било успешно за България и силен личен успех за премиера Борисов.\n\r\n\"Ключов момент при посещението беше политическата декларация, която беше подписана. Като всеки политически документ определя рамката за развитие на двустранните отношения. Тя следва темите на американските интереси \"сигурност\" и \"енергетика\" през призмата на ограничаването на Русия\", коментира Кючуков пред .\n\r\nНеслучайно Тръмп цитира Германия като отрицателен пример, а България като положителен, смятат специалистите. Въпросът е засегнат по повод отказа на Германия да вложи по-голям процент от брутния си вътрешен продукт в отбрана.\n\r\nСпоред Кючуков не е възможно да се обтегнат отношенията между България и Германия в този контекст.\n\r\n\"Освен темата енергийна сигурност в съвместния документ, която винаги преобладава, има и темата икономически интереси на САЩ. Има една ключова фраза: Тези проекти ще се развиват с оглед на търговските интереси и икономическата ефективност, което значи, че има принципни ангажименти на България, но няма ангажименти за точни количества, които да купува\", допълни Кючуков.\n\r\n\"Американското производство на втечнен газ в никакъв случай не може да задоволи нуждите на Европа. Ако даден втечнен газ минава през американски посредник, веднага се превръща в американски втечнен газ\", допълни Чуков.\n\r\nСпоред Кючуков формулировката за визите е много стандартна. \"Падането на визите е геополитически въпрос\", смята експертът.", "date": "2019.11.26", "title": "Какво получи Борисов при посещението си в САЩ?"}
{"url": "https://www.dnes.bg/balkani/2019/11/26/trus-s-magnitud-5-4-udari-bosna-i-hercegovina.430873", "text": "Земетресение с магнитуд 5,4 е било регистрирано в Босна и Херцеговина от Европейско-средиземноморския сеизмологичен център (ЕССЦ) в 10.19 ч. местно време (11.19 ч. българско) днес.\n\r\nТрусът е станал броени часове след мощното земетресение от 6,4, което разтърси Албания тази нощ и отне живота на най-малко седем души.\r\n/БТА/\r\n ", "date": "2019.11.26", "title": " Трус с магнитуд 5,4 удари Босна и Херцеговина"}
{"url": "https://www.dnes.bg/zvezdi/2019/11/26/kristina-agilera-hitova-roklia-ili-zavesa.430870", "text": " Кристина Агилера предизвика фурор с появата си на Американските музикални награди. Това се дължи не само на изпълнението ѝ, но на тоалета, който звездата избра за червения килим.\r\nПевицата носеше дълга до земята рокля в бледорозово. Роклята обаче повече приличаше на халат или хавлия, тъй като беше с подобен тип колан, каквито имат халатите, а платът изглеждаше хавлиен.\r\n \r\nОсвен това, роклята беше с качулка. Ръкавите са дълги и широки, а върху раменете са образувани квадрати.\r\nРоклята е дело на Жан-Пол Готие. Поп звездата е комбинирала тоалета с перлена огърлица и перлени пръстени.\r\nФеновете коментират, че това определено е смел избор за рокля за церемонията. \r\n \r\n\"Всеки може да носи сладка рокля. Това е уникално и се отличава\", \"Богиня\", \"Обичам Кристина, но какво е това? Не харесвам това, което са я накарали да облече. Това нещо все едно е завеса от \"Отнесени от вихъра\". Тя е съкровище, облечете я като господарка, каквато е\", \"Какво носи Кристина? Изглежда така, както когато си слагаш завесите, пердетата и чаршафите на майка ти и се преструваш, че са рокля\", пишат последователите в Twitter.\r\n \r\n", "date": "2019.11.26", "title": "Кристина Агилера - хитова рокля или завеса?"}
{"url": "https://www.dnes.bg/world/2019/11/26/nato-dava-porychka-na-boeing-za-1-miliard-dolara.430856", "text": "НАТО и самолетостроителят Boeing ще сключат утре в Брюксел сделка на стойност един милиард долара, съобщи пресслужбата на алианса.\n\r\nДоговорът ще бъде за доставка на нови самолети за системата на НАТО за ранно предупреждение. Системата за далечно радиолокационно откриване и управление (AWACS) и досега ползва самолети на Boeing на основата на модел, разработен в средата на миналия век. Повечето от тези стари машини в годините бяха преоборудвани с по-съвременни двигатели, за да отговарят на изискванията за ограничение на шума и замърсяването.\n\r\nСистемата AWACS служи за наблюдение на въздушното пространство и се използва в отбрана и нападение. НАТО разполага с десетки самолети, снабдени с радари с голямо покритие, осигуряващи работата на системата, пише БТА.\n                    \n                    \n                \n                \n                \n                \r\nЦеремонията по сключването на договора утре ще се състои на летището в Брюксел. Договорът ще бъде подписан от генералния секретар на НАТО Йенс Столтенберг и ръководителя на Boeing Майкъл Артър. Предвижда се новите машини да подсигурят системата AWACS до 2035 година. \r\n ", "date": "2019.11.26", "title": "НАТО дава поръчка на Boeing за 1 милиард долара"}
{"url": "https://www.dnes.bg/akoshtete-vqrvaite/2019/11/26/kradec-opita-da-obere-82-godishna-kulturistka-no-samo-opita.430852", "text": "\r\nКрадец се вмъкна в къщата на 82-годишна жена в Рочестър, щата Ню Йорк, без да знае, че тя е културистка-шампионка, предаде Асошиейтед прес.\n\n\r\nУили Мърфи се готвела да си ляга, когато някой почукал на вратата й и казал, че иска да повика линейка. Тя се обадила на полицията, но не отворила. След това мъжът се вмъкнал в къщата и започнал да се движи из нея, пише БТА. \n\r\n\"Избра грешната къща\" - каза Мърфи. Тя го притиснала с маса, изляла шампоан върху лицето му и когато полицията пристигнала, го биела с дръжката на метлата.\n                    \n                    \n                \n                \n                \n                \r\n\"Добре го пердашех - продължи Мърфи. - Казах си: \"Ако ми е време да отида в ада, ще го взема с мен\". Крадецът бил откаран с линейка.\n\r\nУили Мърфи тренира почти всеки ден. Тя може да вдигне 102 кг - два пъти колкото теглото си. Може също да се набира с една ръка и да прави лицеви опори с една ръка. Последната си награда е спечелила през 2014 г.\n\r\n\"Тя наистина оборва митовете за стареенето\" - каза Мишел Ле Бу от местната спортна организация. Уили Мърфи се надява историята й да вдъхнови хора от всички възрасти.", "date": "2019.11.26", "title": "Крадец опита да обере 82-годишна културистка, но... само опита! "}
{"url": "https://www.dnes.bg/temida/2019/11/26/geshev-sys-zaiavka-za-po-aktivna-prokuratura-za-spravedlivost.430886", "text": "\nСпоред Иван Гешев, който ще наследи поста като главен прокурор от Сотир Цацаров, след като президентът Румен Радев подписа указа за назначаването му, прокуратурата трябва да е по-активна  и да отговори на очакванията на българските граждани за повече справедливост. \n\n\n\n\r\n\"Съзнавам, че обществото очаква това и ще направя всичко възможно да оправдая обществените очаквания\", коментира той след срещата си с президента. \n\r\nГешев обясни, че Радев му е информирал за намеренията си да инициира широк дебат за промени в Конституцията във връзка със съдебната система. \n                    \n                    \n                \n                \n                \n                \r\nСпоред него прокуратурата е част и трябва да остане част от съдебната власт, а това е мнението и на почти цялата магистратска общност.\r\n\"Не смятам, че съм работил селективно по делото КТБ, както екипа от следователи, прокурори и съдебни служители. Това ще стане ясно и в хода на съдебното производство\", коментира Гешев по повод на призина на президента да бъдат посочени всички виновни за фалита на банката, а не само някои.\n\r\nСпоред Гешев главният прокурор не е недосегаем и не решава всички проблеми в държавата. \n\r\n\"Смятам да развенчая мита, че главният прокурор е всевластна и безконтролна фигура. Това не е вярно. Главният прокурор не е пощенска кутия, за да приема сигнали от политици. Рационално е българските политици да внасят сигналите си в компетентната прокуратура. Те не трябва да използват главния прокурор за реклама и пощенска кутия\", смята избраният за главен прокурор.\n\r\n\"Не смятам да споделям проблемите на прокуратурата, не сме безгрешни, но не сме виновни за всичко. Борбата за престъпността зависи от охранителните органи, прокуратурата и съда. Не може една система да не работи и за всичко да е виновна една структура. Резултатите на българската съдебна власт са нелоши\", допълни Гешев.\n\r\nТой допълни, че има приоритети, но засега няма да ги коментира.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.26", "title": "Гешев със заявка за по-активна прокуратура за справедливост "}
{"url": "https://www.dnes.bg/stranata/2019/11/26/blysnaha-jena-na-peshehodna-pyteka-v-asenovgrad.430880", "text": "66-годишна жена е пострадала, след като е блъсната от лек автомобил на пешеходна пътека в Асеновград. Това съобщиха от Областната дирекция на МВР.\n\r\n\r\nОколо 17.15 часа вчера, на ул. „Княз Борис I“ в Асеновград, лек автомобил „Мерцедес“ е ударил пресичащата на пешеходна пътека 66-годишна жена, която е настанена в болница с натъртвания по тялото.\r\n\r\nВодачът на колата, на 19 години, е тестван с дрегер за алкохол, като резултатът е отрицателен. По случая е взето административно отношение от служители на районното управление.", "date": "2019.11.26", "title": "Блъснаха жена на пешеходна пътека в Асеновград "}
{"url": "https://www.dnes.bg/stranata/2019/11/26/operirat-napadnatoto-vyv-vlak-momiche.430812", "text": "Остава стабилно състоянието на 19-годишното момиче, наръгано във влака Пловдив - Варна. Тя е настанена в болницата в Стара Загора. Предстои да й бъде направена операция на ръката, съобщава Нова тв.\n\n\r\n\r\nНападателят й - момче на 19 години, е задържан минути след инцидента. Психиатрична експертиза ще установи дали той е вменяем и може да носи наказателна отговорност.\r\n\r\nПо данни на полицията извършителят не се е познавал с потърпевшата. Били са сами във вагона. 19-годишното момче не е криминално проявено.\r\nНападнатото момиче е с 4 рани. Спасена е от друг пътник в същия вагон, който и задържа насилника.\r\n\r\n\r\n ", "date": "2019.11.26", "title": "Оперират нападнатото във влак момиче"}
{"url": "https://www.dnes.bg/notifikacii/2019/11/26/van-basten-se-izdyni-izvika-zig-hail-v-efir.430821", "text": "Легендарният холандски нападател Марко ван Бастен попадна в неприятна ситуация по време на коментарно студио на Фокс Спортс този уикенд. \r\n\r\nТрикратният носител на Златната топка, който работи като анализатор за телевизионния канал, се провикна \"Зиг Хайл\" в ефир, мислейки, че камерата е изключена в събота след интервю с германския треньор на Ераклес Алмело - Франк Вормут.\r\n\r\nПо-късно ван Бастен се извини, а от Фокс Спортс се разграничиха от коментара, описвайки го като \"глупав и неподходящ\".\r\n\r\nВан Бастен е отстранен от студиото за една седмица, а хонорарът му ще бъде дарен на холандски институт, изучаващ Втората световна война.\r\n", "date": "2019.11.26", "title": "Ван Бастен се издъни: Извика \"Зиг Хайл\" в ефир"}
{"url": "https://www.dnes.bg/obshtestvo/2019/11/26/ima-li-tejki-metali-v-r-struma-i-iaz-pchelina-krai-pernik.430827", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъмнение за наличие на тежки метали във водите на река Струма и язовир \"Пчелина\" тревожат перничани. За това сигнализираха от Централната рибоопазваща организация в Перник.\r\nДва месеца след като тонове мъртва риба изплува от язовира, се оказа, че анализите на Изпълнителната агенция по околната среда и водите, и тези на Централната робоопазваща организация, се разминават драстично.\n\r\nПо поръчка на Централната рибоопазваща организация в Перник са направени две изследвания на водата в яз. \"Пчелина\" - от лаборатории в Казанлък и във Финландия. Te показват надвишения на нормите в доста химични елементи. \n                    \n                    \n                \n                \n                \n                \r\n\"Завишени  са абсолютно всички нива на тежки метали - цинк, олово, кадмий. И то в пъти над допустимите норми. Не е ясно обаче защо резултатите се разминават. Не можем и да кажем колко опасни са тези метали. Това е работа на лабораториите. Но трябва да покажем на обществото, че проблем има и е необходимо да бъдат взети съответните мерки\", \n\r\nПо думите му замърсяване има всяка година. През месец май обаче то ударило своя пик. \n\r\n\"Нееднократно алармирахме компетентните институции. Писахме множество писма до РИОСВ-Перник, община Перник и други. Засега отговор нямаме. 15-дневният законов срок, в който трябваше да получим такъв, изтече. Готови сме да излезем на протест. И този път той няма да бъде мирен, ще блокираме главен път Е-79\", отсече Антонов.", "date": "2019.11.26", "title": "Има ли тежки метали в р. Струма и яз. \"Пчелина\" край Перник?"}
{"url": "https://www.dnes.bg/stranata/2019/11/26/myj-se-prostrelia-s-pistolet-ot-diado-si.430842", "text": "45-годишен мъж от Кюстендил се е самопрострелял, докато е подреждал пистолет, което е наследство от неговия дядо, съобщиха от Областна дирекция на МВР – Кюстендил.\r\n\r\nТой е транспортиран за лечение в столична болница. \r\n\r\nУстановено е, че снощи в Кюстендил 45-годишен мъж се е самопрострелял в областта на слепоочието в дома си.\r\n\r\nСъобщил пред полицаите, че го е направил с пистолет, който е наследство от дядо му. Мъжът е закаран за лечение в столична болница. \r\n\r\nПри последвалия оглед в дома му са открити и иззети два пистолета, кутия със 75 патрона, метален проектил и метална гилза. \r\n\r\nПо случая е започнато досъдебно производство в Районно управление - Кюстендил, уведомен е дежурен прокурор.", "date": "2019.11.26", "title": "Мъж се простреля с пистолет от дядо си"}
{"url": "https://www.dnes.bg/football/2019/11/26/koleden-podaryk-za-levski-slavchev-pred-podpis.430840", "text": "Националът Симеон Славчев ще даде отговор на Левски дали приема предложението на клуба в дните след Коледа. На “Герена” се надяват да го стори преди Нова година. Така те ще имат време за реакция, ако полузащитникът отхвърли офертата им.\r\nВ момента халфът е във “висяща ситуация”. Той има договор за още година и половина с азербайджанския Карабах, но в отбора му не разчитат на него. Играчът е уведомен, че ще бъде пуснат без финансов иск в друг клуб, стига да си намери такъв.\r\nПрез този сезон 26-годишният полузащитник е изиграл само два шампионатни мача. Започвал е в тях като титуляр, но неизменно е бил сменян. В евротурнирите е бил на терена в 6 срещи, като в половината от тях е започвал в стартовата единайсеторка.\r\nСимеон има ангажименти с Карабах до 19 декември, когато на тима предстои мач за местната купа. До тогава съставът има и две срещи от групите на Лига Европа - гостуване на Севиля и домакинство на Дюделанж.\r\n \r\nТреньорът на Левски Петър Хубчев отлично познава качествата на Славчев, като неизменно го викаше в националния отбор. Той играеше като титуляр под негово ръководство в селекцията.\r\n \r\n", "date": "2019.11.26", "title": "Коледен подарък за Левски: Славчев пред подпис"}
{"url": "https://www.dnes.bg/obshtestvo/2019/11/26/ninova-poiska-socialistite-da-podkrepiat-ioncheva-v-ep.430885", "text": "Соцлидерката Корнелия Нинова заяви, че вярва в невинността на Елена Йончева, на която прокуратурата поиска имунитета от Европейския парламент.\r\n\"Депутатите на “БСП за България” в Европейския парламент я подкрепят единодушно - така, както направихме депутатите в Народното събрание в България. \nПредседателят на групата Петър Витанов ще представи позицията ни пред групата на социалистите и демократите в Европейския парламент\", написа Нинова в профила си във Facebook.\r\nТя призовава Сергей Станишев да запознае лидерите на партиите от ПЕС със случая и да излязат с обща позиция в подкрепа на Йончева.\r\nСвалянето на имунитета на българския евродепутат се иска заради  образуваното досъдебно производство срещу нея за пране на пари от КТБ.  Пред БНР Йончева коментира, че с въпросните  средства са били направени 7 документални филма, била е закупена  техника, а филмите са излъчени.\r\n                    \n                    \n                \n                \n                \n                Тя благодари на българската прокуратура за предприетите стъпки, защото според нея това е пътят, който ще докаже, че тези обвинения нямат никакво основание.\n\r\nВеднъж държавното обвинение поиска от Народното събрание разрешение срещу Йончева да започне наказателно производство, но след като тя беше избрана за евродепутат, отново придоби защита от съдебно преследване.", "date": "2019.11.26", "title": "Нинова поиска социалистите да подкрепят Йончева в ЕП"}
{"url": "https://www.dnes.bg/world/2019/11/26/trinaiset-frenski-voenni-zaginaha-pri-aviokatastrofa-v-mali.430895", "text": "Тринадесет френски военнослужещи от антиджихадистката операция в Сахел са загинали при сблъсък на два хеликоптера в Мали, обяви днес Елисейският дворец.\n\r\nСблъсъкът е станал при бойна операция срещу джихадистите в Мали вчера вечерта. При инцидента снощи боен хеликоптер Тайгър се е ударил в щурмови хеликоптер Кугър, според източници от министерството на отбраната.\n\r\nФренският президент Еманюел Макрон изрази в съболезнователно послание най-голяма почит към паметта на загиналите шестима офицери, шестима сержанти и един ефрейтор. В съобщението се казва, че военните са \"загинали по време на операция и са дали живота си за Франция в тежката борба срещу тероризма в Сахел\".\n                    \n                    \n                \n                \n                \n                \r\nВ операцията \"Бархан\" в целия регион на Сахел участват 4500 военнослужещи.\r\nПоследният смъртоносен инцидент с хеликоптер на френската армия датира от февруари 2018 г., когато два хеликоптера на военно училище се разбиха в департамента Вар след сблъсък по време на полет. Тогава загинаха петима военни.\n\r\nС 13-те загинали военни в Мали, броят на убитите френски военнослужещи там става 38 от началото на френската интервенция в тази страна през 2013 г., пише БТА.\r\n ", "date": "2019.11.26", "title": "Тринайсет френски военни загинаха при авиокатастрофа в Мали"}
{"url": "https://www.dnes.bg/notifikacii/2019/11/26/koalata-koiato-spasiha-ot-plamycite-v-avstraliia-ne-ocelia.430837", "text": "Жена спаси малкото животинче преди няколко дни, което беше попаднало в капана на огнената стихия. \r\n\r\nКоалата на име Луис е била с прекалено тежки изгаряния и не е успяла да се възстанови, съобщиха от БТВ. \r\n\r\nМиналата седмица клипът, на който австралийката Тони Дохърти спасява малкото мече впечатли целия свят. \r\n\r\nЛуис моментално е откаран във ветеринална клиника със сериозни изгаряния  по гърдите и краката. За съжаление, коалата не е реагирала на лечението и лекарите се принудили да я приспят. \r\n\r\nОт ветеринарната клиника коментираха, че \"Нашата първа и единствена грижа е благосъстоянието на животните и на базата на това, взехме решението да приспим Луис\". \n\r\n\r\nКоалите вече са изчезващ вид заради пожарите, които унищожиха около 80% от естествения им хабитат. \r\n ", "date": "2019.11.26", "title": "Коалата, която спасиха от пламъците в Австралия не оцеля "}
{"url": "https://www.dnes.bg/index/2019/11/26/ubiistvoto-v-borisovata-posred-bial-den-sled-spor.430929", "text": "\n48-годишен мъж е бил намушкан и убит в Борисовата градина в София. За престъплението е задържан 33-годишен мъж. \n\r\n\r\nСигнал за случая е подаден в полицията около 15:10 часа. \r\n\r\nПо първоночална информация между двамата възникнал спор, при който по-младият е извадил нож и намушкал по-възрастния мъж. \r\n\r\nУбийството е станало в близост до \"Спортна София\".\r\n\r\nПродължава огледът от криминалисти и експерти на СДВР. \r\n\r\nПо случая е образувано досъдебно производство.\r\n ", "date": "2019.11.26", "title": "Убийството в Борисовата посред бял ден - след спор"}
{"url": "https://www.dnes.bg/snimka-na-denia/2019/11/26/dyjdovete-spirat-gradusite-leko-nagore.430867", "text": "Дъждът ще спира и утре над по-голямата част от страната ще бъде слънчево, показва прогнозата за времето на НИМХ.\n\r\nПрез нощта от запад облачността ще продължи да се разкъсва и да намалява. По-значителна ще се задържи тя над Дунавската равнина. Вятърът ще отслабне и в повечето райони ще стихне. Минималните температури ще бъдат между 0 и 5 градуса.\n\r\nУтре над по-голямата част от страната ще преобладава слънчево време с временни увеличения на облачността. Над западната част от Дунавската равнина ще се задържи облачно и мъгливо. След пладне от запад ще започне ново заоблачаване, което през нощта срещу четвъртък ще обхване цялата страна. Максималните температури ще бъдат между 9 и 14 градуса.\n                \n                \n                \r\nНад Черноморието ще преобладава слънчево време. В сутрешните часове на отделни места видимостта ще бъде намалена. Постепенно вятърът ще се ориентира от югоизток, но ще е слаб. Максимални температури на въздуха 10-12 градуса. Температурата на морската вода е 15 градуса. Вълнението на морето ще бъде 2-3 бала.\n\r\nНад планините ще преобладава слънчево време с временни увеличения на облачността. След пладне от запад ще започне ново увеличение на облачността. Ще духа до умерен вятър от запад-югозапад с тенденция на усилване. Максимална температура на височина 1200 метра около 8 градуса, на 2000 метра - около 1 градус.\n\r\nВ четвъртък вятърът от югозапад ще се усили, особено в източната половина от страната. Температурите ще се повишат и на места в централната част на Дунавската равнина и в югоизточните райони ще достигат 15-18 градуса, в останалата част от страната ще са между 10 и 15 градуса, преобладаващите минимални стойности ще са между 2 и 7 градуса.\n\r\nСлед временно разкъсване и намаление на облачността, по-късно през деня тя отново ще се увеличи и към вечерта в северозападните райони ще превали дъжд.\n\r\nПрез нощта срещу петък и в петък на много места от северозапад на югоизток ще превали дъжд, в южните райони придружен с гръмотевици. Впоследствие облачността бързо ще се разкъсва и намалява. Вятърът ще се обърне от запад-северозапад и по-късно ще започне понижение на температурите.", "date": "2019.11.26", "title": "Дъждовете спират, градусите леко нагоре"}
{"url": "https://www.dnes.bg/index/2019/11/26/da-se-otyrvesh-ot-tesla-misiiata-nevyzmojna.430868", "text": "Какво се случва, когато животът на един електромобил е приключил? Колкото и бързо да се разпространяват тези коли, те все още не са навъртяли достатъчно километри, за да стане ясно реално колко струват на собственика си, но се оказва, че ако дойде време да се отървем от тях... процесът е труден.\r\nВ Европа не можеш да изоставиш просто ей така разбит автомобил. В това се убеди австрийски собственик на Tesla, който дори по законен път не може да бракува своята потрошена машина.\n\r\nДоминик Фреймут се блъснал в дърво през октомври, след което неговата Tesla, както често се случва в подобни случаи, се запалила и изгоряла напълно. Машината не подлежи на ремонт и възстановяване, като това е признато и от застрахователя. Но пък и няма как да бъде бракувана, тъй като акумулаторът е сериозно повреден и никой не знае как да го свали и рециклира.\n                \n                \n                \r\nОказва се, че електромобилът не може да бъде превозен и в друга държава или дори друг регион на Австрия, тъй като това е незаконно и опасно. Австрийските предприятия, който се занимават с преработка на боклук, не приемат подобни отпадъци..\r\n", "date": "2019.11.26", "title": "Да се отървеш от Tesla – мисията невъзможна "}
{"url": "https://www.dnes.bg/sofia/2019/11/26/dylgovete-na-toplofikaciia-sofiia-goniat-800-mln-lv.430907", "text": "Над 756 млн. са общо борчовете на \"Топлофикация София\", като в сумата влизат и текущите търговски задължения на дружеството в размер около 21 млн.лв., а също близо 597 млн. лв. към Българския енергиен холдинг (БЕХ). \r\nТова стана ясно във вторник при представянето от новият изпълнителен директор и член на УС на дружеството Александър Александров пред членовете на постоянната Комисия по инженерна инфраструктура и енергийно планиране в Столичен общински съвет на готовността за започналия отоплителен сезон в София.\n\r\n\"Съгласно нормативните изисквания дружеството разполага с резервни количества горива - мазут и газьол.\r\nНе се очакват затруднения при доставките на основното гориво за производство - природен газ. В публичното пространство беше създадено напрежение във връзка с просрочени задължения на дружеството към доставчика \"Булгаргаз\", посочи Александров, цитиран от \"Монитор\".\n                    \n                    \n                \n                \n                \n                \r\nТой съобщи, че към 20 ноември дружеството дължи близо 138 млн. лева (137,976 млн. лв.) за природен газ. \n\r\n\"В края на миналата седмица бяха платени близо 16 млн. лв. от задължението. В знего е включена и авансовата фактура за ноември от 50 млн. лв. Предвид по-топлото време през месеца и по-малката консумация на природен газ, очакваме тази сума да бъде значително по-малка\", смята Александров.\n\r\nСпоред него \"Топлофикация София\" е в сравнително стабилно състояние и всички задължения се изплащат редовно.\n\r\nРъководството на \"Топлофикация София\" ще продължи да полага усилия за подобряване обслужването на клиентите в рамките на своите правомощия. Начисляването на процент от топлинната енергия за сградна инсталация на потребителите, които не ползват отопление в сградите-етажна собственост, е законово регламентирано и дружеството е задължено да спазва разпоредбите на нормативната уредба, посочиха от дружеството.\n\r\nЗа първите осем месеца в столичната \"Топлофикация\" са постъпили около 5000 жалби, което при 450 000 клиенти представлява по-малко от 3 на сто потребители с проблеми. Анализът на сигналите показва, че те основно са насочени към нормативната уредба и към месечните и изравнителните сметки, които изготвят топлинните счетоводители.\n\r\nПо думите на Александров няколко са ключовите важни елементи по отношение на подобряване състоянието на дружеството. \n\r\n\"На първо място диверсификацията на доставките, която е в две посоки - доставките на газ и диверсификация през RDF технологията. Второто според директора е, че трябва да бъде поставен на критичен преглед всеки един разход на дружеството, всяка една стотинка, която дружеството харчи трябва да бъде целесъобразно. Бихме могли да постигнем стабилизиране на дружеството и да обърнем тренда в положителна посока\", отбеляза Александров. \n\r\nТой гарантира, че \"Топлофикация София\" ще осигури нормалното протичане на новия отоплителен сезон.", "date": "2019.11.26", "title": "Дълговете на Топлофикация София гонят 800 млн. лв."}
{"url": "https://www.dnes.bg/usa/2019/11/26/iztrebiteli-v-nebeto-nad-vashington-beliia-dom-blokiran.430932", "text": "Капитол Хил беше евакуиран, а Белия дом изцяло блокиран заради съобщение за неидентифициран самолет, прелетял над района във Вашингтон, който не е успял да се идентифицира пред федералните власти за въздушния трафик. \r\n\r\nНа журналистите в Кепитол Хил е било казано да се \"скрият на място\". The Independent съобщава, че е забелязано движение на ракетна площадка срещу Капитол Хил. \r\n\r\nИзтребители са се стекли към района, където се помещават американския Сенат, Конгрес и Върховния съд. \r\n\r\nЖурналистите в Белия дом са били насочени към безопасни зони от Сикрет сървис.", "date": "2019.11.26", "title": "Изтребители в небето над Вашингтон, Белия дом блокиран"}
{"url": "https://www.dnes.bg/science/2019/11/26/kitaiski-astronomi-otkriha-galaktiki-bez-tymna-materiia.430859", "text": "Китайски астрономи откриха почти 20 галактики-джуджета без тъмна материя близо до Млечния път, съобщи ТАСС.\n\r\nОткритието поставя под въпрос съвременните космологични теории за процеса на формиране на галактиките. Според тях за него е необходим зародиш от тъмна материя.\n\r\nПреди около половин век астрономите приемаха, че Вселената се състои предимно от видима материя. Първите наблюдения на бързо движещи се звезди в покрайнините на близки галактики показаха, че това не е така. Оказа се, че звездите се движат десетина пъти по-бързо, отколкото предсказва теорията на базата на масата на всички звезди, натрупания газ, черните дупки и други обекти. \n\r\nТова загадъчно разминаване обяснява съществуването на тъмната материя - невидима субстанция, която представлява 75 процента от масата на Вселената. Тя не само придава на галактиките огромната им маса, но и държи звездите на място.\n                    \n                    \n                \n                \n                \n                \r\nПреди година обаче астрономи от Йейл откриха две галактики в съзвездието Косите на Вероника - NGC1052-DF2 и NGC1052-DF4, в които няма тъмна материя, като наблюдаваха своеобразните им антиподи - \"свърхтъмни галактики\". По размери и двата обекта не отстъпват на Млечния път, но малкото им звезди се въртят около центъра съвсем не както предсказват теориите, отчитащи съществуването на тъмна материя.\n\r\nСпециалисти от Националната астрономическа обсерватория в Пекин се опитаха да разрешат споровете дали съществуват галактиките NGC1052-DF2 и NGC1052-DF4, като анализираха и съпоставиха различни каталози на най-близките галактики джуджета. Сравнявайки снимки и наблюдавайки отдалечени обекти, учените изчислиха скоростта на звездите и оцениха количеството на тъмната материя в тях. Те съпоставиха яркостта на всички галактики и общата маса на звездите им. Общо те изчислиха дела на тъмната материя в 324 най-близки галактики-джуджета.\n\r\nОказа се, че съществуват 19 обекта, в които тъмната материя или напълно отсъства, или е в количества, неуловими за земните и космическите телескопи. \r\n \r\n/БТА/\r\n ", "date": "2019.11.26", "title": "Китайски астрономи откриха галактики без тъмна материя"}
{"url": "https://www.dnes.bg/world/2019/11/26/oshte-edin-arest-po-sluchaia-s-kamiona-kovcheg.430887", "text": "Полицията в Есекс арестува още един заподозрян по случая с камиона- ковчег, където бяха намерени 39 тела, съобщиха от . Всичките жертви са виетнамски граждани. \r\n\r\nШофьорът на камиона Морис Робинсън се е признал за виновен, както и че е участвал в схема за нелегална миграция.\n\r\n23- годишен мъж от Северна Ирландия беше задържан миналата седмица по случая. Заподозреният ще остане задържан до съдебното изслушване на 13 декември. \r\n\r\nТелата на 39 души, между които две момчета на 15 години, бяха открити  в камиона- ковчег на 23 октомври. \r\n\r\nЗадържаното превозно средство е с българска регистрация, но е собственост на ирландска гражданка. \r\n ", "date": "2019.11.26", "title": "Още един арест по случая с камиона- ковчег"}
{"url": "https://www.dnes.bg/politika/2019/11/26/30-bg-spasiteli-zaminali-za-albaniia-sled-trusa.430920", "text": "България изпрати екип от спасители в Албания, които да се включат в акциите в страната, която беше разтърсена от силно земетресение през нощта. \n\n\n14 са до момента загиналите при разрушителното земетресение, а нанесените материални щети да големи.\r\n\r\n\"От нашата страна е изпратен екип от 30 човека. Поддържам постоянна връзка с министъра на външните работи на Албания. Към момента те съобщават, че най-важната помощ, от която се нуждаят е да получат хора, които да помагат в издирването на пострадалите в руините\", каза министърът на външните работи Екатерина Захариева, цитирана от \"Фокус\". \r\n\r\nТя допълни, че ще предложи на заседанието на МС да бъдат отпуснати спешно 200 000 лева за нуждите по спасяването на пострадалите от земетресението хора. \r\n\r\nНяма пострадали български граждани, които да са се свързали с посолството ни в Тирана и с МВнР, посочи вицепремиерът. \r\n\r\nВ Албания живеят около 10 000 българи.", "date": "2019.11.26", "title": "30 BG спасители заминали за Албания след труса"}
{"url": "https://www.dnes.bg/notifikacii/2019/11/26/dvoino-ubiistvo-v-plovdiv-ubiecyt-sydrujnik-na-jertvite.430936", "text": "Двойно убийство днес е извършено в Пловдив. \r\n\r\nПрестъплението е станало в складовете на \"Брезовско шосе\" в града около 15:50 часа.\r\n\r\nПо предварителна информация е избухнал скандал между двама съдружници.\r\n\r\nЕдиният е извадил законно притежаван пистолет \"Макаров\" и е убил съдружника си и сина му.\r\n\r\nУбиецът е вече задържан, съобщи \"24 часа\". Той е на 45 г., не е криминално проявен.\r\n\r\nЖертвите са на 32 и на 51 години.\r\n\r\nВ момента тече оглед на място.\r\n ", "date": "2019.11.26", "title": "Двойно убийство в Пловдив: Убиецът съдружник на жертвите?"}
{"url": "https://www.dnes.bg/kino/2019/11/26/the-paris-theater-netflix-spasi-edna-kino-legenda.430903", "text": "Малко е иронично – платформата, която направи гледането на филми толкова лесно, че дори не е нужно да излизаш от вкъщи и да сваляш пижамата си, отваря свое собствено кино.\r\nNetflix не точно отваря, а по-скоро спасява едно от кината на Ню Йорк. Стрийминг платформата купи The Paris Theater, причинявайки момент на екзистенциална криза за всички кино-маняци, които са против онлайн гледането на филми. От една страна Netflix може да бъде възприет като булдозер, който си поправя път в света на киното. От друга – кой друг има достатъчно пари за да държи светлините на киното пуснати?\r\nThe Paris Theater работи близо 70 години и е един от диамантите сред кината в Ню Йорк, но затваря врати през август тази година. Мястото е изключително фотогенично и се намира в Долен Манхатън, на един ъгъл от хотел \"Плаза\" и точно срещу срещу югоизточния вход на \"Сентрълпарк\". От другата страна на ъгъла се намира Пето авеню, дом на марки като Tiffany & Co и Bergdorf Goodman.\r\n                    \n                    \n                \n                \n                \n                \"71 години по-късно, The Paris Theater оставя трайно наследство и предоставя единствено по рода си кинематографско преживяване. Изключително сме горди да запазим това историческо място в Ню Йорк, за да продължи да бъде дом на хората, обичащи киното\", пишат от Netflix.\r\nThe Paris Theater има 581 места и един екран. Интериорът е елегантен – сини кадифени седалки и тежка виолетова завеса. Първият му собственик е компанията Pathé. Тогава киното пускало оригинални френски филми. Марлене Дитрих и посланикът на Франция прерязват лентата през 1948 година, а първият излъчен филм е \"La Symphonie Pastorale\". А през 1951 година разгневени католици, водени от кардинал Спелман, започват война срещу киното, тъй като показва филмът \"Чудото\", в който бременна жена е убедена, че носи Христос.\r\nВ последните години обаче The Paris Theater прави интересни филмови избори. Естествено че никой не е очаквал да види \"Отмъстителите\" там, ала киното избира да излъчва безизвестни и никому неинтересни филми. То отменя и излъчването на постоянни заглавия, като \"Закуска в Тифани\". А кой турист би отказал да гледа този класически филм в класическо кино?\r\nНо Netflix взе всичко в свои ръце. Компанията вече използва киното за премиерата на своя филм \"Marriage Story\", докато малко по-надолу друго кино излъчваше \"The Irishman\". А това, което става ясно от изявлението на стрийминг платформата е, че ще го използва за специални събития и повече няма да наема чужди кина за прожекциите си.\r\nПо този начин Netflix ще отговори на желанието на големите режисьори, които настояват за бляскави премиери. Кой би отказал филмът му да се излъчва там, където \"Ромео и Жулиета\" на Франко Дзефирели е радвал зрителите в продължение на цяла година?\r\nОчаква се всичко да се случи изключително бързо. Киното няма да се използва само около наградния сезон, за да могат филмите на Netflix да влязат в състезанието, но и за всички продукции подготвени от компанията. От стрийминг платформата също обмислят и креативна програма, която ще излъчват в новата си придобивка.\r\nСпоред експертите начинанието на Netflix е добро, тъй като показва, че компанията наистина има отношение към показването и гледането на филми, а не иска само да отговори на клаузи в различни договори.\r\nСтрийминг платформата има не едно и две заглавия, които си заслужават да бъдат показани в кино, особено тази година, когато излязоха \"Dolemite Is My Name\" и  \"The Two Popes\", заедно с \"The Irishman\" и \"Marriage Story\". Има надежди, че Netflix ще пусне на голям екран и документалните си филми, както и, че ще се разрови дълбоко в старите си ленти и ще завърти на голям екран \"Okja\" или \"The Meyerowitz Stories\".", "date": "2019.11.26", "title": "The Paris Theater – Netflix спаси една кино легенда "}
{"url": "https://www.dnes.bg/notifikacii/2019/11/26/61-godishen-izdyhna-na-ulicata-sled-poboi.430917", "text": "61-годишен мъж от хасковското село Александрово е бил убит, полицията разследва случая.\r\nДосъдебното производство е образувано вчера след сигнал в 7,55 часа на тел. 112 за открит труп на мъж на улица в селото.\r\nВ хода на оперативните действия е извършен оглед и е била назначена аутопсия.\r\nПри нея съдебният лекар е установил, че по трупа има следи от физически травми, мозъчен кръвоизлив, счупени шест ребра, кръвоизлив в коремната кухина и множество повърхностни рани и охлузвания по долни и горни крайници. Те са и причина за смъртта, уточняват от МВР.\r\nРаботата по образуваното по досъдебно производство за убийство продължава.", "date": "2019.11.26", "title": "61-годишен издъхна на улицата след побой"}
