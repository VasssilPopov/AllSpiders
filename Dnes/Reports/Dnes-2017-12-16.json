{"url": "https://www.dnes.bg/notifikacii/2017/12/16/kursyt-na-bitkoina-prehvyrli-praga-ot-19-000-dolara.362512", "text": "Курсът на  за първи път прехвърли прага от 19 000 долара, след като стойността му нарасна с 8,2 на сто, според данни от електронната борса за криптовалути Койндеск (Coindesk), цитирани от ТАСС.В края на ноември биткойнът за първи път прехвърли прага от 10 000 долара и оттогава стремително продължава да поскъпва. (БТА)", "date": "2017.12.16", "title": "Курсът на биткойна прехвърли прага от 19 000 долара "}
{"url": "https://www.dnes.bg/akoshtete-vqrvaite/2017/12/16/telec-kakvo-gi-ochakva-prez-godinata-v-jivota-i-liubovta.362425", "text": "През изтеклата година Телците обърнаха внимание предимно на своето развитие, а през 2018-та е време да берат плодовете на своето усилие.\r\nОще първите месеци ще ви изкушат с предложение за нова работа или за повишение в сегашната. Трябва обаче да претеглите всички плюсове и минуси, защото звездите не са категорични дали ще ви донесе търсения ефект.\r\nПролетта ще е истински плодотворна за тези, които са в творческата сфера. Всичките ви начинания ще се увенчават с успех, а с най-голяма лекота ще се справят тези, които се занимават с музика и книжовна дейност.\r\nПървата половина от годината ще протече на един дъх, финансовото ви състояние ще бъде стабилно, но и в никакъв случай рог на изобилието. По отношение на доходите всичко може да се промени в началото на лятото, когато можете да увеличите банковата си сметка от неочаквано място. Август е месецът, в който трябва да планирате почивката си. Харчете на воля за развлечения, защото звездите съветват от септември да наложите финансова дисциплина.\r\nЛятото е времето и на семейните Телци да се отдадат на романтика, помислете за подарък, с който да изненадате половинката си.\r\nПрез октомври и ноември трудно ще намерите време за почивка. Ежедневието ви ще бъде запълнено с важни срещи, преговори, както и с курсове, с които да повишите квалификацията си.\r\nОт това ще страда вашият партньор или семейство, но усилията ще си струват.\r\nДекември е месецът, в който трябва да почивате най-активно и да оцените, че годината е била трудна на моменти, но пък ви е донесла истинско удовлетворение.\r\nЗвездите съветват през 2018-та да отделите повече време за спортуване – джогинг, плуване, бокс... Това само ще подобри настроението ви и ще държи баланса между работа и личния ви живот. Спортът ще повиши и желанието ви за флирт и забавления.\r\n\r\nГодината ще бъде изпъстрена с изненади в любовта, но не всички ще са с положителен знак. Една от основните причини не всичко да върви по мед и масло в личния ви живот е вашият работохолизъм. Време е да си припомните, че на интимния фронт вие сте една от най-палавите зодии.Вижте какво още очаква телецът в", "date": "2017.12.16", "title": "Телец: Какво ги очаква през годината в живота и любовта?"}
{"url": "https://www.dnes.bg/obshtestvo/2017/12/16/vodeshtite-na-bylgariia-sutrin-po-bulgaria-on-air-s-otlichie.362506", "text": "Водещите на \"България сутрин\" Лора Инджова и Златимир Йочев получиха престижна награда. Съюзът на българските учители отличи журналистите на Bulgaria ON AIR с приза \"Журналист на годината\" за 2017 г. \"Това е истинско признание за нас като екип. Това е истинско доказателство, че следваме каузата, която Bulgaria ON AIR си постави преди време. Успяхме и се радваме, че хората го забелязват. Ще продължим да работим със същия дух\", категорична бе Лора Инджова. \"Тази награда е голяма отговорност, защото трябва да продължим да правим това, което правим. Ние освен обективни и критични, трябва и да образоваме, тъй като ни гледат и малки деца. Ще се стараем да продължим да сме полезни на хората!“, подчерта Златимир Йочев.", "date": "2017.12.16", "title": "Водещите на \"България сутрин\" по Bulgaria ON AIR - с отличие"}
{"url": "https://www.dnes.bg/sofia/2017/12/16/avariia-ostavi-bez-parno-blokove-v-mladost-1-i-2-v-sofiia.362507", "text": "Стотици домакинства в София отново останаха на студено и без топла вода. Авария на \"Топлофикация\" засегна няколко блока в квартал \"Младост\" 1 и \"Младост\" 2. Ремонтът продължава и в този час, съобщи bTV.\r\nЖителите на района са убедени, че аварията е можело да бъде избегната. Живущите твърдят, че аварията е причинена от включването на нова кооперация преди дни. \r\nВъпреки бликналата вода тръбите били положени.  Все още се вижда, че изкопът е пълен с вода и засипан с пясък. Според живущите това е една от причините, довели до аварията.\r\n ", "date": "2017.12.16", "title": "Авария остави без парно блокове в \"Младост\" 1 и 2 в София"}
{"url": "https://www.dnes.bg/akoshtete-vqrvaite/2017/12/16/koledno-parti-s-kolegi-kak-da-otkriete-izneviarata.362426", "text": "Коледните партита внасят доста благоприятна атмосфера, предразполагаща към флирт и забежки сред колегите. И макар да няма нищо лошо в това за необвързаните, тези, които си имат половинка, също не са застраховани.\r\nАко двамата с партньора си сте в обтегнати отношения, това допълнително повишава риска от забежка на едно подобно събитие. Особено ако вече има искри между него и някоя съблазнителна дама от офиса му.\r\nИзвестната британска сексоложка Трейси Кокс дава някои насоки, които могат да издадат неговата изневяра на фирменото парти.\r\nИзобщо не се прибра вкъщи\r\nАко той никога не е правил това преди и дори не се е обадил, за да предупреди, е почти сигурно, че причината за това е изневяра.\r\nЛяга си на дивана – нещо, което по принцип не прави\r\nИма вероятност причината за това негово решение да е миризмата на друга жена по него.\r\nВзима си душ, преди да си легне до вас в леглото\r\nПричината е същата – иска да отмие от себе си признаците, че е правил секс.\r\nВеднага слага дрехите си в пералнята\r\nДори и тя да не носи парфюм, всеки човек си има индивидуален аромат. А при по-голяма близост той остава по дрехите и кожата и може да бъде доловен.\r\nВижте още какво казва Трейси Кокс в ", "date": "2017.12.16", "title": "Коледно парти с колеги: Как да откриете изневярата "}
{"url": "https://www.dnes.bg/obshtestvo/2017/12/16/nashata-policiia-ni-pazi-tyrsiat-5-hil-slujiteli-na-reda.362509", "text": "Спешно се търсят хора за нуждите на МВР. Недостигът е налице, тъй като много служители са се пенсионирали или са преминали на други длъжности и в други дирекции. Полицията търси да назначи 5027 униформени в цялата страна. Това е 10% от щата в системата, съобщи bTV.Най-много полицаи се търсят в най-голямата дирекция – столичната. Конкурс е обявен за 306 патрулиращи полицаи, 50 пътни полицаи, 50 оперативни работници и 15 разследващи.Може да кандидатства всеки, който отговаря на определени изисквания – да бъде български гражданин, до 40 години, неосъждан, да няма обвинения срещу него, физически и психически годен.Одобрените кандидати за полицаи ще преминат специални курсове – в Академията на МВР и в центровете за подготовка. Заплатата за униформени ще бъде между 700 и 1000 лева. За разследващите полицаи, за които е задължително юридическо образование, тя ще бъде по-висока – над 1000 лева.Оказва се, че желаещи да станат служители на реда има – в някои служби за едно място се борят по петима души.\r\nКъм професията проявяват интерес хора от всякакви браншове, дори и завършили Консерваторията, разказват от СДВР.\r\n\"Преди всичко търсим мотивирани хора, които искат да работят и да се развиват в МВР, да са психически уравновесени и физически добре подготвени. Други качества са лоялност, комуникативност, работа в екип\", изброи зам.-директорът на СДВР Борислав Борисов. ", "date": "2017.12.16", "title": "Нашата полиция ни пази! Търсят 5 хил. служители на реда"}
{"url": "https://www.dnes.bg/obshtestvo/2017/12/16/sofiianecyt-prez-liatoto-na-more-v-gyrciia-v-bansko-na-nova-godina.362502", "text": "Жителите на София и по принцип на по-големите градове са много по-консервативни по отношение на пътуванията си, отколкото жителите на по-малките населени места. Това се отразява и на техния избор къде да отидат на почивка и къде да прекарат новогодишните или каквито и да било други празници. Така смята изпълнителният директор на Института за оценки и анализи в туризма Румен Драганов, пише \"24 часа\".\r\n“Хората в провинцията са по-динамични и особено когато са с коли, са по-склонни да пътуват из страната и да откриват нови интересни места. Причината е, че на хората в малкия град по принцип им се налага да пътуват повече и така много често те сами откриват за себе си един или друг туристически обект или атракция”, смята Драганов.\r\nИ обратното - жителят на големия град е свикнал клиентите да идват при него, а не той да ходи при тях. Затова много по-трудно ще тръгне да пътешества из страната.\r\nОттук идва и обстоятелството, че при жителите на големите градове има моди по отношение на летните или зимни\r\nпочивки.\r\n“Например за софиянци сега е модно да ходят през лятото в Гърция, а на Нова година - в Банско. След 3 сезона модата ще е сигурно друга, но в никакъв случай софиянецът, поне в масовия случай, няма сам да отиде да открие нещо ново, особено в родината си”, казва Драганов.\r\nПри това не е задължително хората от провинцията да посещават туристически обекти само в своя регион. Пътувайки из страната, те могат да се отдалечат доста. Например жителите на малките населени место по морето имат силно предпочитание към старопланиските местности и дори към почивките в Рила и Пирин.\r\nМода напоследък, особено по време на празници, е да се посещават не точно туристически обекти или курортни населени места, а по-скоро туристически атракции. Те могат да бъдат някакви комплекси с един или друг вид заведения или интересен обект, край който е сигурно, че може да се преспи. Например като двореца в Равадиново, който е отворен за посетители целогодишно.\r\nМного такива атракции възникват из цялата страна, финансирани главно с европейски пари. Това пролича и при последните годишни награди, раздадени от Министерството на туризма - категорията на атракции преливаше от кандидати.\r\nКато цяло тенденцията от последните 2-3 години към нарастване на туристическите пътувания и на разходите за туризъм обхваща и пътуванията на българите из страната.\r\nНапример разходите за туризъм у нас през второто тримесечие на 2017 г. са 594 млн. лв., без да се смята платеното за туристическите пакети. Т.е. това са разходите, които българите над 15-годишна възраст правят за храна, нощувка, транспорт и комуникации, когато отсядат в хотел, без да са част от организирана група. През същото тримесечие на миналата година тези разходи са били над 3 пъти по-ниски - само 110 млн. лв. Нарастват и нощувките на българи в страната, макар че нощувките на чужденци у нас нарастват с още по-големи темпове в последните 2-3 години.\r\nПрави впечатление, че заетостта в хотелите в България от години е по-висока в най-категорийните хотели - 4 и 5 звезди. Обяснението е, че 4 и 5-звездните хотели са ограничен брой и нарасналият туристически поток естествено ги пълни.\r\nВ най-активните откъм туризъм летни месеци - третото тримесечие, тази година има рекорд. Броят на пътувалите лица над 15-годишна възраст е достигнал близо 2 милиона, което е с около 200 000 души повече от рекордното досега трето тримесечие на 2009 г., когато световната финансова криза бе току-що настъпила.\r\nКато във всички възрастови групи преобладава относителният дял на лицата, които са пътували из страната срещу този на пътувалите в чужбина. Най-висок е този относителен дял сред хората на възраст между 25 и 44 години. Но и сред останалите възрастови групи около и над 80% от пътувалите са правили всъщност туристически пътувания из страната.", "date": "2017.12.16", "title": "Софиянецът - през лятото на море в Гърция, в Банско на Нова година "}
{"url": "https://www.dnes.bg/notifikacii/2017/12/16/nato-prez-2017-a-v-plen-na-bezpokoistvata-ot-rusiia-i-trymp.362495", "text": "Нови главоболия налегнаха през отиващата си година НАТО, която усилено продължаваше да търси отговор на съществуващите вече предизвикателства - на първо място Русия, но също терористичната заплаха, миграционните потоци, Източна Украйна, хибридната война...Началото на годината беше белязано от напрегнати отношения между Тръмп и съюзническите страни и институции, изнервени и разтревожени от серията изменчиви изказвания за НАТО от страна на човека, избран за лидер на най-мощната и влиятелна страна в Алианса. В средата на януари, още преди да встъпи в длъжност, Доналд Тръмп втрещи съюзниците, като обяви в интервю за британския в. \"Таймс\" и германския в. \"Билд\", че НАТО има проблеми и е \"остаряла\" организация, защото не е осигурила защита от тероризма, но в същото време продължава да е много важна за новия стопанин на Белия дом.Макар да не постави под въпрос същността на алианса, а само изтъкна необходимостта от реформи за справяне с новите заплахи, с тези твърдения Тръмп силно разтревожи и изнерви съюзниците, които тепърва трябваше да свикват с неговата непредвидимост и провокативните и противоречиви декларации.През последвалите месеци представители на американското правителство трябваше постоянно да успокояват съюзниците, че нищо не се е променило в подкрепата на САЩ за алианса. В новините за разговорите на Тръмп с ръководители на страните членки темата за НАТО неизменно присъстваше на първо място. На първите си лични срещи в Белия дом с британския премиер Тереза Мей в края на януари и с германския канцлер Ангела Меркел през март американският президент изрази силна подкрепа за алианса. Месец по-късно на пресконференция с генералния секретар на НАТО Йенс Столтенберг във Вашингтон Тръмп направо се отрече от твърдението си, че НАТО била остаряла организация .\"Казах, че е остаряла. Вече не е остаряла\", заяви тогава той, цитиран от Ройтерс, и добави, че алиансът се приспособява към по-общата си мисия за борба с радикалните ислямисти, за която призоваваше. Но през май в речта си на срещата на върха на НАТО в Брюксел Тръмп отново хвърли в смут съюзниците, след като не потвърди изрично ангажимента си към принципа на алианса за взаимна отбрана.Успокоението дойде чак на 9 юни, когато той за първи път заяви, че е \"абсолютно ангажиран\" с член 5 от договора на НАТО и потвърди позицията си месец по-късно в реч във Варшава. Всички свои уверения за неизменната си подкрепа за НАТО обаче Тръмп винаги придружаваше с настоятелни призиви към съюзниците за увеличаване на разходите за отбрана.Разпределението на бремето винаги е било болно място в отношенията между САЩ и НАТО, както отбелязва сп. \"Форин полиси\" в статия от 28 юни, Вашингтон, който покрива огромна част от разходите на НАТО, от години призовава съюзниците да плащат справедливия си дял от цената за отбраната. Но Тръмп засили натиска и дори намекна, че САЩ може да не се притекат на помощ на дадена страна членка, ако тя не отделя колкото е предвиденото от военния си бюджет за нуждите на алианса.Още през февруари шефът на Пентагона призова съюзниците да увеличат разходите си за отбрана до края на годината, защото в противен случай Вашингтон \"ще намали ангажимента си към тях\", съобщи Асошиейтед прес. От името на Тръмп неговият вицепрезидент Майк Пенс неколкократно намекна, че търпението на американците не е безкрайно и те очакват европейците да изпълнят поетия през 2014 г. ангажимент да увеличат разходите за отбрана до 2 процента от БВП в срок от 10 години.Според източници в Белия дом, цитирани от Франс прес, президентът не изключва възможността да изтегли САЩ от алианса, ако европейците не увеличат финансовия си принос. \"Ще заставим страните от НАТО най-накрая да платят справедливия дял. Те започнаха да увеличават влаганите от тях средства с милиарди долари, но ние няма да се успокоим, докато всички не платят полагаемото се\", заяви Тръмп в реч по случай първите 100 дни на поста.Той не пропусна да смъмри партньорите си от Алианса и в словото си при откриване на паметник в новата централа на НАТО в Брюксел на 25 май. Трябва да се изпълняват финансовите задължения към организация, 23 от 28 страни от пакта не плащат за това, което би трябвало, за тяхната отбрана, това е нечестно към данъкоплатците в САЩ, заяви американският президент.Малко по-късно същия ден генералният секретар на пакта Йенс Столтенберг оповести, че до края на годината държавите от НАТО ще изготвят национални планове за изпълнението на целта за постигането на разходи за отбрана, равни на два процента от техния БВП до 2024 година. Трябва да продължим да инвестираме в отбраната, за да живеят народите ни в сигурност, а не просто, за да угодим на САЩ, увери Столтенберг в поредния си опит да заглади разногласията между Вашингтон и съюзниците, на първо място Германия, по щекотливия въпрос.От всички съюзници Германия, чийто разходи за отбрана възлизат на 1,2 процента от БВП, получи най-много упреци от страна на Тръмп въпреки обещанията на канцлера Ангела Меркел, че ще увеличи инвестициите в Бундесвера. Берлин \"дължи огромни суми\" на НАТО и САЩ, които й \"предоставят много силна и скъпоструваща отбрана\", написа Тръмп в един от многобройните си туитове ден след срещата си с Меркел на 17 март.Натискът на американския президент по въпроса за разходите обаче получи отпор от германския външен министър, социалдемократа Зигмар Габриел, който определи като нереалистична определената от алианса цел за двата процента от БВП. Той дори постави под съмнение целесъобразността на повишаването на военните разходи и настоя, че страните от НАТО трябва също да се фокусират върху справянето с първопричините за заплахите за сигурността като климатичните промени и бедността.Макар отношенията между новото американско правителство и НАТО да бяха белязани от трудно начало, алиансът неотклонно продължи да засилва отбранителните си способности на фона на нестихващо напрежение с Русия. Както заяви в края на юни председателят на Военния комитет на НАТО генерал Петър Павел, цитиран от \"Политико\", руската заплаха расте на всички фронтове и макар намеренията на Москва да не са напълно ясни, растящата й военна мощ не оставя съмнение.В рамките на засилването на колективната отбрана след анексирането на Крим от Русия и офанзивата на проруските бунтовници в Източна Украйна през 2014 г. НАТО приключи през годината разполагането в балтийските страни и Полша на четири многонационални батальона с обща численост 4550 военни. Решението за това разполагане беше взето на срещата на върха на НАТО във Варшава през юни миналата година. По думите на Столтенберг, това е най-значимата военна мярка на алианса от времето на Студената война.Съюзническата активност в рамките на политиката на възпиране на Русия се прояви също с учения в Северния Атлантик за борба с подводници, полети с разузнавателни самолети в балтийския регион, военни маневри от Черно море до Арктика. В края на годината НАТО реши да създаде две нови командвания за подобряване на логистиката на съюзниците, така че да се отстранят слабостите в случай на евентуален конфликт с Русия.Две бяха основните събития, предизвикали най-големи търкания между Москва и Алианса - приемането на Черна гора в НАТО и големите руско-беларуски учения \"Запад 2017\". Никога досега, откакто се разширява НАТО, включването на нов участник в Северноатлантическия съюз не е срещало толкова рязка и болезнена реакция в Москва, писа в. \"Комерсант\" на 6 юни, ден след като Черна гора официално стана 29-ия член на алианса. Русия, доскорошен ключов съюзник и водещ инвеститор в Черна гора, сметна тази стъпка за предизвикателство. Кремъл заплаши с ответни мерки и като за начало забрани вноса на черногорски вина в Русия, аргументирайки се с открити в тях пестициди. Москва даде също да се разбере, че ще подкопае туристическата индустрия на малката балканска страна, която силно зависи от гостите от Русия, писа \"Файненшъл таймс\" на 2 юни.Ученията \"Запад-2017\", състояли се от 14 до 20 септември на шест различни участъка от териториите на Русия и Беларус, отново повдигнаха градуса на напрежението между Москва и НАТО, която изрази безпокойство от липсата на прозрачност от страна на Русия, когато става дума за военни маневри. Алиансът упрекна Москва, че е задействала в ученията много повече военнослужещи - по различни оценки между 40 и 70 хиляди - отколкото обявените от нея 12,7 хиляди. Русия отхвърли твърденията на пакта и на своя ред го обвини в ненужни провокации под формата на учения на териториите на източните партньори.На фона на търканията с Русия генералният секретар на алианса неколкократно през годината внасяше нотки на успокоение и призоваваше да не се драматизира положението, уверявайки, че алиансът не вижда непосредствена опасност от конвенционално военно нападение в Балтийския регион. Каналите за диалог между НАТО и Русия остават отворени, не искаме нова студена война, не търсим противопоставяне, но сме готови да защитим всеки наш съюзник от всяка заплаха, бяха посланията, изпращани от Столтенберг.За успокояване на напрежението и възстановяване на отношенията допринесоха също провелите се през годината три заседания на Съвета НАТО-Русия , както и първият военен контакт на високо равнище между пакта и Москва от три години: председателят на Военния комитет на НАТО генерал Петър Павел и началникът на Генералния щаб на руските въоръжени сили генерал Валерий Герасимов разговаряха по телефона на 3 март, за първи път след замразяването на отношенията на НАТО с Русия през април 2014 г. вследствие на анексирането на Крим от Русия.В НАТО очакват, че диалогът с Русия ще продължи и занапред с цел да се постигне понижаване на напрежението между Москва и Алианса и той да може да фокусира вниманието си върху други заплахи по цял свят, включително тероризма. (БТА)", "date": "2017.12.16", "title": "НАТО през 2017-а: В плен на безпокойствата от Русия и Тръмп "}
{"url": "https://www.dnes.bg/sport/2017/12/16/bansko-otkri-ski-sezona-s-gosti-muzika-i-zabavleniia.362510", "text": "В Банско официално бе открит зимният сезон. На официалната церемония по откриването присъстваха министърът на туризма Николина Ангелкова и спортният министър Красен Кралев. Кметът на Община Банско Георги Икономов приветства и официалните гости на събитието – Марк Жирардели, австрийски скиор, петкратен носител на световната купа и Кристиян Гедина, легендарен италиански скиор, постигнал 13 победи за Световната купа и качил се на 33 подиума. Те са в курорта специално за официалното откриване на сезона, като щафетата в забавлението поеха певиците Михаела Филева и Анелия. На сцената се изявиха и местни самодейци, съобщи \"Фокус\". През деня в града бяха организирани редица забавления. Продължаваме да развиваме планинския туризъм, заяви министърът на туризма Николина Ангелкова.По думите й миналата година е била изключително успешна - 1 400 000  чуждестранни туристи са били у нас, а тази година се очаква около 10% ръст. ", "date": "2017.12.16", "title": "Банско откри ски сезона с гости, музика и забавления"}
{"url": "https://www.dnes.bg/world/2017/12/16/nad-50-ot-amerikancite-neshtata-se-vloshiha-pri-trymp.362511", "text": "Американците имат песимистично виждане за страната и президента републиканец Доналд Тръмп с наближаването на края на 2017 година, съобщи Асошиейтед прес.Според допитване на АП-НОРК Център за обществени проучвания, по-малко от една четвърт от американците са на мнение, че Тръмп е изпълнил добре обещанията, дадени на избирателите.Сред анкетираните републиканци едва половината заявяват, че Тръмп е удържал на обещанията си, сред които да преразгледа закона за здравеопазването на своя предшественик, да оттегли САЩ от ядреното споразумение с Иран и инвестира милиони в нови проекти, за да модернизира остарялата инфраструктура. Нито една от тези мерки не е предприета, отбелязва АП.Едва 30 на сто от американците твърдят, че САЩ напредват в правилна посока, а 52 на сто заявяват, че нещата в страната са се влошили, откакто Тръмп е станал президент. (БТА)", "date": "2017.12.16", "title": "Над 50% от американците: Нещата се влошиха при Тръмп!"}
{"url": "https://www.dnes.bg/world/2017/12/16/nad-edna-treta-ot-ministrite-na-makron-milioneri.362508", "text": "Френският висш орган за прозрачност на обществения живот публикува декларациите за имуществото на министрите от правителството на президента Еманюел Макрон, от които става ясно, че над една трето от тях са милионери, съобщава в. \"Паризиен\".Президент на богатите ли е Макрон? Във всеки случай, в правителството му има неколцина богаташи, по-специално сред министрите от гражданското общество, назначени именно заради професионалния им успех, изтъква изданието.В категорията на най-богатите е екологът католик Никола Юло с имущество на стойност близо 7,3 милиона евро. От тях все пак 3,1 милиона евро са собственост на неговата консултантска компания Еол (Eole), а 2,5 милиона евро струват двете му къщи в областта Бретан и в Корсика. Министърът на екологичния и солидарен преход е и предвидлив - направил си е застраховка живот за близо 1 милион евро.Никола Юло притежава също така девет моторни превозни средства, от които шест автомобила, мотоциклет, яхта и електрически скутер на обща стойност 105 000 евро.Той е вторият най-богат човек в правителството след министърката на труда Мюриел Пенико, която притежава 7,5 милиона евро.Пенико - бившата ръководителка на \"Човешки ресурси\" в международния гигант Данон (Danone) и бивша съветничка на социалистката Мартин Обри, министърка на труда в правителството на Лионел Жоспен, е вложила близо 4 милиона евро в недвижими имоти и държи 1,8 милиона евро в единайсет банкови сметки, посочва \"Паризиен\".Министърката на културата Франсоаз Нисен е декларирала имущество за над 5,6 милиона евро, от които 4 милиона в 43,45 на сто обикновени акции от компанията Льо Розие (Le Rosier), акционер на издателската къща Акт Сюд (Actes Sud).Доста богата е и министърката на отбраната Флоранс Парли, бивша служителка в държавните железници Ес Ен Се Еф (SNCF) и в Ер Франс (Air France), която обявява 4,6 милиона евро, от които 41 процента в апартамент и къща, собственост на агенция за недвижими имоти, информира Ройтерс.Министърката на солидарността и здравеопазването Анес Бюзен декларира близо 3 милиона евро, от които обаче 500 000 евро са заеми, които трябва да връща.С имущество от 48 000 евро министърът на публичните дейности и финансите Жералд Дарманен е като Малечко Палечко в правителството, посочва Ройтерс.Колегата му министър на икономиката Брюно Льо Мер декларира 430 000 евро, от които спестовен влог със 120 000 евро.Самият премиер, Едуар Филип, се нарежда някъде по средата, с декларирано имущество от 1,7 милиона евро, включително два апартамента на стойност съответно 400 000 и 1 250 000 евро, но за които има да връща кредити на обща стойност близо 340 000 евро. (БТА)\r\n ", "date": "2017.12.16", "title": "Над една трета от министрите на Макрон - милионери"}
{"url": "https://www.dnes.bg/world/2017/12/16/prof-chukov-v-briuksel-1-prez-2018-g-shte-ima-voenni-sblysyci.362496", "text": "След признаването на Ерусалим за столица на Израел от страна на САЩ има едно високо напрежение между два полюса, каза в студиото на предаването \"Брюксел 1\" с водещ Милена Милотинова арабистът проф. Владимир Чуков.\"Единият полюс - това са Израел и Съединените американски щати, а другият полюс е Иран. Иран е всъщност участник в трите конфликта, за които досега говорим в Близкия изток. Ако щете Сирия, ако щете Северен Ирак и включително и Ерусалим. Моята прогноза е, че през 2018 година ще има военни сблъсъци, в които очевидно едната страна ще бъде Ислямската република Иран. От другата страна са Съединените американски щати и Израел. Това е нещо, което просто се чувства,\" коментира експертът.\"Ако направим и анализ на тази трета интифада – тя не прилича нито на първата, нито на втората. Това е интифада на въоръжените групировки, на милициите, които са натрупали много, много опит – Хамас, Ислямски джихад, комитетите за народна съпротива. Т.е. по-скоро ще стане една война в Газа, която не се знае докъде ще ескалира, отколкото интифадите, в които се мятаха камъни, дървета, прашки и т.н. Т.е. сега вече ще имаме чувствително ангажиране на държави или милиции, паравоенни образувания, които са proxy-та на тези държави. Със сигурност една от тези държави ще бъде Иран,“ прогнозира проф. Владимир Чуков.\r\nЦелия разговор на Милена Милотинова с проф. Владимир Чуков гледайте днес от 17.30 по .\r\n ", "date": "2017.12.16", "title": "Проф. Чуков в \"Брюксел 1\": През 2018 г. ще има военни сблъсъци"}
{"url": "https://www.dnes.bg/zvezdi/2017/12/16/riana-ne-kato-pevica-a-kato-diktator-v-modata.362423", "text": "От известно време Риана се изявява не просто като талантлива певица, но и като моден диктатор.\r\nВсяка една изява представлява едновременно интерес за песните ѝ и за начина, по който ще бъде облечена.\r\nТочно този моден елемент се превръща в основен фокус за празничното декемврийско издание на Vogue.\r\nТри корици бележат декември 2017 и януари 2018, а Риана се появява в истинска модна фотосесия, уловена от Жан-Пол Гуд.\r\nПопзвездата се трансформира във визии, вдъхновени от 90-те години и изглежда като истинска модна скица, на която е вдъхнат живот.\r\nИзцяло черните визии на певицата включват тюлена пола и строги линии на блейзър. Завършеният вид се добива със задължителния за Риана аксесоар – микрофона, с който певицата изглежда като истинска модна икона.\r\nВсички кадри от фотосесията можете да разгледате в галерията на ", "date": "2017.12.16", "title": "Риана, не като певица, а като диктатор в модата"}
{"url": "https://www.dnes.bg/world/2017/12/16/desetki-jeni-i-deca-vyzmojna-isliamistka-zaplaha.362491", "text": "Германските власти разглеждат десетки жени и непълнолетни младежи като възможна ислямистка заплаха и смятат, че те са склонни да извършат терористични нападения в Германия, предаде ДПА.Източници от силите за сигурност казаха, че сред 720-те души в Германия, определени като ислямистка заплаха, има малък процент жени и деца, пише БТА.Шефът на германското разузнаване Ханс-Георг Маасен наскоро изтъкна нарастващата опасност от нападения, дело на радикализирани жени и деца. Той имаше предвид конкретно жени и деца, завръщащи се в Германия от райони, контролирани по-рано от групировката \"Ислямска държава\".Екстремистката организация загуби големи територии в Ирак и Сирия.", "date": "2017.12.16", "title": "Десетки жени и деца - възможна ислямистка заплаха"}
{"url": "https://www.dnes.bg/mish-mash/2017/12/16/makron-chukva-40-shte-praznuva-rojdeniia-si-den-v-dvorec.362500", "text": "Френският президент Еманюел Макрон ще празнува този уикенд своя 40-и рожден ден в двореца Шамбор, където е живял крал Филип Първи, предаде Франс прес.В действителност Макрон навършва 40 години идния четвъртък, но е избрал да празнува малко по-рано. От френското президентство потвърдиха, че президентът и съпругата му Брижит ще прекарат уикенда в департамента Лоар-е-Шер, близо до двореца Шамбор.Според френски медии Макрон и половинката му са отседнали в бивша ловна резиденция, която е в пределите на имението Шамбор и е на няколко метра от двореца. В имението има няколко къщи, в които може да се отседне срещу 800 до 1000 евро на уикенд.Макрон ще отпразнува рождения си ден тази вечер в една от залите на двореца Шамбор, допълват френските медии.Дворецът Шамбор е в списъка на световното наследство на ЮНЕСКО и на година е посещаван от 1 милион туристи. Той е построен преди почти пет века по идея на Франсоа Първи (1494-1547 г.) (БТА)\r\n ", "date": "2017.12.16", "title": "Макрон чуква 40, ще празнува рождения си ден в дворец"}
{"url": "https://www.dnes.bg/obshtestvo/2017/12/16/plashtat-lekarstva-voda-za-nai-bednite-borisov-za-vsichki-shte-se-pogrijim.362497", "text": "Министерството на здравеопазването ще осигурява молекулите за онкоболни, на които не може да помогне никакво друго лекарство и не са включени в бюджета на НЗОК. Това увери здравният министър Кирил Ананиев по Дарик радио.Ананиев посочи отново, че това не е мораториум, а \"временна едногодишна мярка за финансово стабилизиране на бюджета на НЗОК\".\"Няма да оставим един български пациент, който да не бъде лекуван\", увери той.От своя страна премиерът Бойко Борисов заяви, че няма да има проблем с финансовото осигуряване на новите лекарства за нуждаещите се.\"Искам да успокоя хората, наблюдаваме процеса, за всички ще се погрижим\", каза още той.Според премиера, държавата може да си позволи да плаща водата на най-бедните, но не може да се полива с питейна вода. Борисов каза това по повод поскъпването на водата в 14 области от догодина.Да ми каже някой, че сме си загубили човешкия образ, като ние правим  всичко за хората, коментира Борисов думите на президента Румен Радев от вчера.По думите му правителството е разплатило близо 7 млрд. лева.\"Я си представете от тези пари да  извадим 3 млрд. лева да дадем за пенсионерите, да извадим 2 млрд. лева  за армията, половин млрд. лева за МВР. Как щеше да изглежда България? И  тези хора ми поискаха оставка вчера“, коментира Борисов.\"Защо искат да  счупят държавата? Защо искат точно през януари, когато комисията и  парламентът ще заседават, да са вотовете, защо не ги направиха декември,  като са толкова принципни? Това ли беше градивната опозиция\", попита той.Според него думата за  следващата година трябва да бъде просперитет. \"Да има напредък, да има  спокойствие, по-високи доходи и това, което очакват българите, да го  направим\", обобщи премиерът.  \r\n ", "date": "2017.12.16", "title": "Плащат лекарства, вода за най-бедните... Борисов: За всички ще се погрижим!"}
{"url": "https://www.dnes.bg/mish-mash/2017/12/16/efektivno-osvobojdavane-na-stresa-spored-zodiiata-i-chast.362449", "text": "Понякога имаме лоши дни, друг път лоши седмици или месеци, а понякога ни се струва, че цялата година ни е крива. На всеки от нас се случва, понякога животът ни подлага на изпитания. Случва се да бъдем затрупани, разочаровани и уморени от всичко, с което трябва да се справим. За да имаме спокоен и щастлив и живот и да бъдем здрави, е много важно да намерим начин да се справим с ежедневните стрес и напрежение и да подобрим настроението си. Любопитното е, че всяка една зодия може да справи най-ефективно със стреса по определен начин. Кои са най-ефективни антистрес методи за всеки един от зодиакалните знаци?Представителите на тази зодия се нуждаят от много движение и активност, за да се освободят от напрежението. Те винаги са в движение и се чувстват нестабилни, когато се застоят на едно място. Физическите упражнения са чудесен начин Овните да се лишат от натрупания стрес.Ендорфините и изпотяването ще ги накара да се почувстват живи. Телците са здраво стъпили на земята, но понякога има и повърхностни неща, които могат да ги карат да се чувства по-добре. Някои качествени дрънкулки и предмети, които купуват за себе си, могат да подобрят настроението им.Когато работят с ръцете си – готвят или се занимават с градинарство например, също може да  им подейства добре. Останалата част на материала четете на ", "date": "2017.12.16", "title": "Ефективно освобождаване на стреса според зодията (I част)"}
{"url": "https://www.dnes.bg/world/2017/12/16/iaponiia-se-podgotvia-za-otbrana-ot-kndr.362480", "text": "Япония предвижда рекорден бюджет за отбраната в размер на 5,19 трилиона йени (46 милиарда долара) за следващата бюджетна година, за да укрепи противоракетната си защита срещу заплахите на севернокорейските ракети, предаде Франс прес, като се позова на японския в. \"Никей\".Това ще бъде шестата последователна година на увеличаване на разходите за отбраната в страната. Според изданието голяма част от новото бюджетно увеличение е предназначена за покриване на разходите за американската наземна система за прехващане на ракети Иджис ъшор.Миналата седмица японският министър на отбраната Ицунори Онодера заяви, че страната предвижда да купи от САЩ и крилати ракети с голям обсег. Това решение е спорно, защото японската пацифистка конституция забранява използването на сила за разрешаване на международни спорове, пише БТА.Като цяло бюджетът на Япония за фискалната 2018 г. ще е в размер на 97,7 трилиона йени (867 милиарда долара). В него се увеличават и разходите в социалната сфера, в това число и тези за здравеопазването, допълва ТАСС.", "date": "2017.12.16", "title": "Япония се подготвя за отбрана от КНДР"}
{"url": "https://www.dnes.bg/world/2017/12/16/dvama-zaginaha-pri-silno-zemetresenie-v-indoneziia.362486", "text": "Двама души загинаха и седем бяха ранени при силното земетресение в Индонезия вчера, предаде ДПА, като се позова на властите.По-рано бе съобщено за една жертва и шестима пострадали, пише БТА. Трусът с магнитуд 6,5 стана на дълбочина от 91 километра край най-многолюдния индонезийски остров, Ява, на който се намира и столицата Джакарта.\r\nДве възрастни жени починали, след като били ударени от отломки от къщите си.Властите издадоха предупреждение за вълни цунами, което по-късно отмениха.вама загинали и седем ранени\r\nпри силното земетресение в Индонезия.\r\n ", "date": "2017.12.16", "title": "Двама загинаха при силно земетресение в Индонезия"}
{"url": "https://www.dnes.bg/politika/2017/12/16/radev-za-moratoriuma-na-lekarstva-vypros-na-choveshtina-e.362493", "text": "Президентът Румен Радев заяви пред Дарик, че за него казусът с мораториума на лекарствата е преди всичко морален въпрос. \"Има моменти, когато става въпрос за човещина. Когато нашите политици трябва да излязат извън своята партийна кожа. Явно не сме дорасли до такъв момент\", посочи той.\r\n \r\n\"Това е въпрос на гарантиране на конституционните права на всеки един български гражданин. Говорих с много хора, специалисти, политици, експерти, лекари с голям стаж. Не е сериозно, когато имаме бюджет за здравеопазване от порядъка на 4.7 млрд. лева, да не могат да се балансират едни 25 млн. лева. Въпросът е морален. Въпросът е за елементарни права по конституция\", каза Радев.\r\n\"Министърът на здравето, ако досега е свикнал да борави само с числа, сега трябва да се научи да мисли за хората. Това се иска от него. Изобщо не ме интересуват фармацевтичните компании, интересуват ме гражданите. И един български гражданин да е ощетен от това, че му се отнема възможност той да бъде излекуван, от това, че му се отнема надежда, аз ще го защитавам. Защото той има права. Министър Ананиев вместо да се вторачва толкова усърдно кой протестира пред парламента, да се вторачи в проблемите на Министерството на здравеопазването. Да не си бърка ролите. Той не е наблюдател на протестите пред парламента, за това има други хора. Той да си гледа министерството\", допълни още президентът.\r\n \r\n\"Ананиев е изключително добър бюджетар, но трябва да разбере, че трябва да се пренастрои и сега да се занимава с човешки съдби. Това е въпрос на мироглед. Ако не го направи, значи, че е стъпил с единия крак на пързалката за министри на здравеопазването\", допълни той.\r\nПрезидентът няма да избързва със сезиране на Конституционния съд за мораториума за плащане на нови иновативни лекарства, заложен в закона за бюджета на Националната здравноосигурителна каса (НЗОК). Той иска да изчака и да види възможностите за ревизия на текстовете, каквато заявка правителството вече даде.\r\n\"Аз ще приема всяко едно решение, стига реално и на практика да се реши този проблем. От тези 126 народни представители, които отхвърлиха ветото, познавам много почтени, честни и разумни хора. Говорил съм с тях. Но има моменти, в които не може само да се гласува под строй, не може да се гласува партийно. Има моменти, когато става въпрос за човещина. Когато нашите политици трябва да излязат извън своята партийна кожа. Явно не сме дорасли до такъв момент. Уважавам българския парламент, но той трябва да направи повече, за да уважава повече себе си и да не поддава на външно влияние\", допълни Румен Радев.\r\nРадев каза, че никога не е имал за самоцел да назначава ръководителя на новия антикорупционен орган, който обединява три други служби. Той подчерта, че това назначение трябва да се осъществи с баланс на всички власти. Според него основният проблем е духът на закона.\r\n \r\n\"В този вид, с тези правомощия и функции на органа не може да води всеобхватна и ефективна борба с корупцията\" и допълни, че този орган трябва да има правомощия да разследва, да разкрива, да пресича корупция в реално време, да показва схеми и модели на корупция.\r\nАдминистративни мерки като отнемането на имущество вече съществуват, подчерта Радев и попита какъв е смисълът тогава от създаването на нов мегаорган, който да се занимава със същото.\r\n \r\nПрезидентът Румен Радев посочи още, че е поканил президентът на Русия Владимир Путин да посети България на 3 март, по повод 140-та годишнина от освобождението на страната ни. Путин е приел, но е посочил, че най-вероятно няма да присъства на честванията заради изборите за президент в Русия, които ще се проведат на 18 март. Българският президент каза, че посещение на руски държавен глава в България не е имало от почти 10 години и ще се търси „друга удобна дата\".\r\n ", "date": "2017.12.16", "title": " Радев за мораториума на лекарства: Въпрос на човещина е!"}
{"url": "https://www.dnes.bg/eu/2017/12/16/pytiat-na-nova-makedoniia-ima-li-svetlina-v-tunela.362477", "text": "От 23 години насам американският дипломат Матю Нимиц води борба с двама вироглави балкански съседи заради една дума. Сега изглежда, че безкрайната мисия на 78-годишния дипломат може скоро да приключи. Спорът между Скопие и Атина за името на Македония \"може и трябва да бъде решен идната година\", казва търпеливият посредник на ООН. Той се надява на скорошен консенсус между своите отколешни „клиенти\". Атмосферата за решаване на конфликта се подобри \"значително\", както в Македония, така и в Гърция, твърди Матю Нимиц.Откакто през 1991 година Македония обяви своята независимост, двете съседни държави са в клинч относно името на страната. Атина се опасява от евентуални териториални претенции от страна на съседите и иска Скопие да промени името Македония, защото в Гърция има област със същото име, пише .\r\nПод натиска на Атина и Брюксел, Македония още през 1992 година вписа в конституцията си, че се отказа от всякакви териториални претенции. А през 1995 година замени т.нар. \"Звезда от Вергина\" със стилизирано слънце върху националния си флаг. Макар че от 1993 година заради Атина на международната сцена страната официално се представя под трудното за произнасяне име \"Бивша югославска република Македония\" (БЮРМ), спорът за името затормозява сериозно междусъседските отношения.При това Атина, като член на ЕС и НАТО, е в по-изгодната позиция. Отношенията между двете съседки рязко се влошиха, след като през 2008 година Атина блокира очакваното присъединяване на Македония към НАТО – независимо от факта, че страната щеше да се води като БЮРМ . Под егидата на национал-популисткия премиер Никола Груевски Македония заложи на политиката на националистическите провокации.  Много летища и магистрали бяха кръстени на Александър Велики.\r\nПаметникът на Александър Велики в Скопие\r\nВ Скопие бяха издигнати безброй паметници на антични герои. Оттогава двете страни общуват помежду си само с протестни ноти. А преговорите за името от 2014 година насам практически са прекратени.\r\nСмяната на властта в Скопие и новият премиер от Социалдемократическата партия Зоран Заев доведоха да раздвижване в дълготрайния спор и внесоха свеж полъх в отношенията на Македония с всички съседи. Същевременно Брюксел и Вашингтон демонстрират повишен интерес към нестабилната многонационална държава, опасявайки се от нарастване на влиянието на Москва на Балканите.\r\nВ момента Македония явно трябва да направи компромиси. Във вътрешнополитическо отношение моментът за такива компромиси сякаш е подходящ. След провала си на общинските избори през октомври, опозиционната ВМРО-ДПМНЕ е отслабена, а и заета с борбите между кандидатите за наследници на лидера ѝ Никола Груевски. А новият премиер Зоран Заев, макар и с минимално парламентарно мнозинство, видимо седи стабилно на седлото. Той умело предприе стъпки за сближаване с всички съседи, а така си подсигури и стабилна външна подкрепа за предстоящия финал на историческия спор с Гърция за името на страната.\r\nЗоран Заев съживи дълбоко замразените отношения с България, като през август подписа Споразумението за добросъседство. Той съзнателно прехвърли спорните въпроси на една комисия, която тепърва ще да бъде създадена. Тази седмица Заев постигна съгласие и с колегата си от Косово Харадинай за създаване на международна комисия за разследване на причините за мистериозните боеве в Куманово през 2015 година. Заев изглади дори отношенията със Сърбия, която с всички сили се опитваше да му попречи по пътя към премиерския пост. Умиротворяването между двете съседки ще бъде скрепено на съвместно заседание на двете правителства още през февруари.\r\nБрюксел, Вашингтон и Атина отбелязват положително новия делови подход на Зоран Заев. След подновяването на замразените от три години преговори през тази седмица, в гръцката и в македонската преса вече се спряга името \"Нова Македония\" като евентуална компромисна формулировка.  Дали ще бъде Горна, Северна или Нова Македония – никой не знае. А опитният посредник Матю Нимиц си остава реалист и насрочи интензивни преговори в Ню Йорк в началото на идната година. \"След толкова дълги години няма откъде да се появи „вълшебното име\". Но един тежък проблем се решава не с вълшебна пръчица, а с тежка работа, добра дипломация и политическа воля\", казва Нимиц.", "date": "2017.12.16", "title": "Пътят на \"Нова Македония\" – има ли светлина в тунела?"}
{"url": "https://www.dnes.bg/politika/2017/12/16/borisov-opredeli-dumite-na-2017-mir-i-balkani.362494", "text": "Думите на 2017 година за мен са \"мир\" и \"Балкани\". Това каза премиерът Бойко Борисов пред Дарик.\r\nПо думите му Договорът с Македония е ключов за Балканите. Македония се намира на такова място, че засяга всички държави около себе си. 15 минути, след като със Заев подписахме договора, и Могерини, и Туск изказаха подкрепата си за него, защото всички знаят какво значи това.\r\nПремиерът отново подчерта, че България пази най-добре шенгенските граници на Европа. Но само заедно с Турция и с Гърция може да работим добре на границите ни. Тези над 3 милиона мигранти в Турция трябва да останат близо до родните си места, а не да тръгнат към Европа, подчерта Бойко Борисов.\r\n ", "date": "2017.12.16", "title": "Борисов определи думите на 2017: \"Мир\" и \"Балкани\""}
{"url": "https://www.dnes.bg/zvezdi/2017/12/16/mel-bi-plashta-polovin-milion-britanski-liri-na-belafonte.362492", "text": "Нови съдебни документи разкриват, че Мел Би трябва да плаща на Стивън Белафонте 11 160 британски лири месечно за 3-годишен период, въпреки твърденията си, че била жертва на сексуален и физически тормоз от негова страна през 10-годишния им брак, съобщи Контактмюзик.Това означава, че певицата от \"Спайс гърлс\" трябва да плати 401 760 лири за тригодишния период, но също дължимите от Белафонте 150 000 лири за съдебни разноски, т.е. общо над 500 000 британски лири. При това сумата трябва да бъде платена преди Коледа.След насилието, което Мел Би твърди, че понесла от негова страна, тя трябва да глътне горчив хап, заяви близък до бракоразводното дело източник, пише БТА.В замяна Стивън се съгласил да унищожи компрометиращите видео касети, свързани с Мел Би - съдията в телевизионното шоу \"Америка търси талант\". По-рано певицата увери, че Белафонте и бившата им детегледачка Лорейн Джайлс се опитвали да измъкнат пари от нея, заплашвайки я, че ще разпространят в интернет видеозаписи, на които се вижда, че прави секс.Мел Би заведе дело за развод през месец март, като отбеляза, че била жертва на физическо и сексуално насилие от негова страна. Белафонте отхвърли обвиненията й. След няколкомесечни спорове двамата се съгласиха да си поделят попечителството над 6-годишната си дъщеря Мадисън.", "date": "2017.12.16", "title": "Мел Би плаща половин милион британски лири на Белафонте"}
{"url": "https://www.dnes.bg/notifikacii/2017/12/16/spokoistvie-v-razruhata-doneck-mejdu-snariadite-i-mira.362406", "text": "Разрушени къщи, кратери от снаряди и опустели улици - типична гледка в Октябрьския район на Донецк, най-големият проруски град в областта със същото име.През 2014 година Донецк и съседният Луганск отхвърлиха властта на правителството в Киев след месеци на насилие и протести.В един спокоен квартал на Донецк много хора стояха встрани от политиката. Но след това насилствени сблъсъци избухнаха между украинските правителствени сили и проруските сепаратисти за контрл над летището в Донецк. \r\nБлестящ куб от стъкло и стомана, изградено специално за европейското първенство по футбол през 2012 година, когато Донецк домакинстваше на някои мачове, местното летище беше изравнено със земята и много други сгради в околността последваха съдбата му.Фоторепортаж на Reuters проследява съдбата на хората, оцелели на фронта на много битки.Възстановеното електричество и водоснабдяване в домовете дава малко облекчение за местните, докато свирепата зима започва да настъпва.\"Старая се да страня от политиката, грижа ме е само за семейството ми\", разказва 30-годишната Марина. Жената, мъжът й и трите им деца, едно от които е сериозно болно, губят дома си през 2014 г., когато артилерийски снаряд изравнява къщата им със земята.\"Без пари останахме на улиците, без абсолютно нищо. Всичко изгоря, нищо не остана... дори лъжици и вилици нямахме\", казва тя.Нейното семейство се мести от апартамент на апартамент, от приятел в друг, преди да решат, че ще възстановят дома си, използвайки тухлите, които са останали здрави. Но парите за строителни материали бързо свършили.А крехкото примирие, сключено през 2015 година, е често нарушавано от експлозии и престрелки.Над 8000 къщи и 2000 блока са били сериозно разрушени в Донецк, според данни на градската управа. Повечето от тези домове са необитаеми и не могат да бъдат възстановени. \r\nОбщо 64 временни убежища за онези, които са изгубили дома си във войната, са издигнати из едномилионният Донецк.Понякога студентските общежития приютяват бездомните. Сред тях е и 68-годишната Александра Николаевна, която оцелява с внуците си в общежитие номер 4 и то най-вече заради хуманитарната помощ.И въпреки факта, че вече 4 години живее така, политическите й убеждения си остават непоклатими.\"Трябва да бъдем само с Русия, надяваме се само Путин да ни вземе под крилото си\", повтаря тя. \"Така или иначе всички казват, че това е руска земя\".В голяма част от Донецк цари спокойствие, макар и крехко. Но това усещане бързо се разсейва, когато човек се сети, че е на 10 км от фронтовата линия. Войната се усеща по постоянно сменящата се стойност на валутата.Но най-вече се усеща от семействата, загубили обичаните си хора във войната, отнела живота на повече от 10 000 души.", "date": "2017.12.16", "title": "Спокойствие в разрухата – Донецк между снарядите и мира "}
{"url": "https://www.dnes.bg/sofia/2017/12/16/viatyryt-sybori-mazilka-ot-blok-v-studentski-grad.362501", "text": "Силният вятър събори мазилка от Блок 9 в Студентски град, съобщиха от Университета за национално и световно стопанство пред БНР. Инцидентът е станал рано сутринта и при него няма пострадали. \r\nВече са започнали дейностите по обезопасяване и разчистване на терена. Фирмата, поставила изолацията преди три години, е уведомена за случая. \r\nОт УНСС припомниха, че това не е първият случай на съборена изолация от блокове в Студентски град и това се е случвало и с общежития на други университети.", "date": "2017.12.16", "title": "Вятърът събори мазилка от блок в Студентски град"}
{"url": "https://www.dnes.bg/world/2017/12/16/ispankata-ana-rubio-pochina-na-116-godini-v-priiut.362503", "text": "Испанката Ана Вела Рубио, която през април бе обявена за най-възрастния човек в Европа, почина на 116-годишна възраст в приют за възрастни в Барселона, съобщиха ТАСС и ДПА.Тя е родена на 29 октомври 1901 г. в Андалусия  и бе третият най-възрастен човек на планетата, според Геронтоложката изследователка група, която издирва хората на възраст над 110 г. и подава данните на Книгата на рекордите Гинес.Рубио, която е бивша шивачка, живееше в областта Каталуния от 40-те години на миналия век, пише в. \"Паис\". 90-годишната й дъщеря живееше заедно с нея в същия приют през последните 4 месеца. Ана е родила и отгледала 4 деца.През април си отиде от този свят родената през 19-и век италианка Ема Морано, тогавашният рекордьор по дълголетие в Европа. (БТА)", "date": "2017.12.16", "title": "Испанката Ана Рубио почина на 116 години в приют"}
{"url": "https://www.dnes.bg/world/2017/12/16/nameriha-myrtyv-pyrvorodniia-sin-na-bivshiia-turski-premier-iylmaz.362504", "text": "Най-големият син на бившия турски премиер Месут Йълмаз – Явуз Йълмаз, е намерен мъртъв в дома си в истанбулския квартал Бейкоз, съобщават турските медии. 38-годишният Явуз Йълмаз е открит прострелян в главата в леглото си.\r\nПо първоначална информация той се е самоубил, предаде bTV. Младият мъж е открит тази сутрин от неговите бодигардове.\r\nВ ход е разследване. Месут Йълмаз се е намирал в САЩ, когато е научил за инцидента и веднага е отпътувал за Истанбул, съобщи министърът на вътрешните работи Сюлейман Сойлу. Министърът изказа съболезнования на семейството.\r\n70-годишният Месут Йълмаз бе три пъти премиер на страната в периода между 1991 и 1999 г.", "date": "2017.12.16", "title": "Намериха мъртъв първородния син на бившия турски премиер Йълмаз"}
{"url": "https://www.dnes.bg/stranata/2017/12/16/stud-dyjd-sniag-zimata-se-vryshta-s-nova-sila.362498", "text": "През нощта ще е облачно, на много места с валежи от дъжд. Вятърът ще се ориентира от северозапад, ще е слаб, в Източна България - умерен и с него ще прониква студен въздух, според прогнозата на НИМХ-БАН.През деня застудяването и валежите ще продължат, като значителни количества дъжд ще има в крайните югоизточни райони. С понижението на температурите още преди обяд дъждът във високите полета на Западна България и Предбалкана ще премине в сняг, а по-късно през деня и на повече места в Северна България.След обяд валежите от запад ще започнат да спират. Сутрешните температури ще са предимно между 3 и 8 градуса, към 14 ч. ще са между 1 и 6 градуса, малко по-високи ще са в югоизточните райони.Атмосферното налягане ще продължи да се повишава и в края на деня вече ще е близко до средното за декември.\r\nНад Черноморието ще е облачно, с валежи от дъжд, по-интензивни в часовете около и преди обяд. Ще духа слаб до умерен северен вятър и с него температурите ще се понижават, към 14 ч. ще са 5-6 градуса в северните до 9-10 градуса в южните райони. Температурата на морската вода е 10-11 градуса. Вълнението на морето ще бъде 2-3 бала.В планините ще е облачно с валежи от сняг, преди обяд в по-ниските части - от дъжд. По високопланинските проходи ще има условия за навявания. По-късно след обяд от запад валежите ще спират. Ще духа до умерен северен, по най-високите части - все още западен вятър. Към 14 ч. на височина 1200 метра температурата ще е около 1 градус, на 2000 метра - около минус 4 градуса, ще се понижават.През следващите два дни от север ще продължи да прониква студен въздух, температурите ще се понижат още и минималните ще са между минус 5 и 0 градуса, а максималните - между 0 и 5 градуса. Облачността ще се задържи предимно значителна. На места ще превали сняг, предимно слаб, през първия ден в Югоизточна България - и дъжд. Вятърът в повечето райони ще е слаб, в понеделник в източните - умерен и временно силен, в Североизточна България ще има условия за навявания. \r\n ", "date": "2017.12.16", "title": "Студ, дъжд, сняг... Зимата се връща с нова сила"}
{"url": "https://www.dnes.bg/obshtestvo/2017/12/16/ninova-reshenieto-za-moratorium-vyrhu-lekarstvata-e-na-borisov.362499", "text": "\"Ние сме опозиция и когато решим, тогава ще направим вот на недоверие, а Цветанов и Борисов да гледат тяхната политика”. Това каза председателят на БСП Корнелия Нинова пред Дарик радио.\"Сакво бихме изненадали европейците, като внесем вот на недоверие за корупция? Какво пише в докладите, които всяка година получаваме, какво пише в европейските изследвания?\", коментира още тя.\"Вчера г-н Борисов каза, че ще преосмисли решението си. Това предложение е прието от Министерския съвет и е влязло с неговия подпис”, възмути се тя. Корнелия Нинова припомни, че предложението за мораториума е гласувано шест пъти и от ГЕРБ всеки път са гласували за него.\"Изведнъж, след толкова гласувания, те откриват, че има проблем. БСП, пациентските организации, болни хора им казваха да не го правят, защото убиват човешки същества. Те дори не ни чуха, защото са си самодостатъчни\", каза тя. Председателят на БСП заяви още, че в този случай има отказ на държавата да се грижи за свои граждани, самонадеяност, корупция, пренебрегване на решение на парламента и еднолично вземане на решение от премиера.\"Има най-вече демагогия, защото Борисов си изми ръцете с неговите народни представители, защото те не разсъждават и нямат аргументи\", добави още тя. \r\nЛидерът на социалистите каза, че левицата е искала решението за повишаване на цената на водата да бъде взето след обществено обсъждане. \"Нашият кмет в Кресна отказва да влезе във ВиК асоциацията, за да не се увеличи цената на водата. Заради това му се спират европроекти, само за да го принудят да я вдигне\", обяви Корнелия Нинова.Председателят на БСП заяви, че антикорупционният закон няма да проработи и от него няма да видим осъден политик.", "date": "2017.12.16", "title": "Нинова: Решението за мораториум върху лекарствата е на Борисов"}
{"url": "https://www.dnes.bg/notifikacii/2017/12/16/avstriia-ne-misli-za-izhod-ot-es-vlastta-tam-obiavi-bez-dopitvane.362505", "text": "Пактът за съставяне на правителство, сключен между десницата и крайната десница в Австрия, изключва организиране на референдум за евентуално излизане от ЕС, заяви днес лидерът на крайнодясната Австрийска партия на свободата (АПС) Хайнц-Кристиан Щрахе, цитиран от Франс прес.По настояване на консерваторите на бъдещия канцлер Кристиан Курц \"въпросът за излизане от ЕС беше изваден\" от точките, които биха могли да бъдат подложени на всенародно допитване, посочи Щрахе, който беше привърженик на такъв референдум.В правителствената програма на новосформираното правителство на консерваторите от Австрийската народна партия (АНП) и крайната десница се настоява за реформа, която да върне повече власт на националните правителства, съобщи Ройтерс.\"Ще допринасяме като активен и надежден партньор за бъдещото развитие на ЕС, като в центъра на вниманието ще бъде принципът на субсидиарността\", изтъкват двете партии в програмата си.В нея е включена и целта да се намали напрежението в отношенията между Русия и Запада. АПС има споразумение за партньорство с партията на руския президент Владимир Путин, отбелязва Ройтерс.Консерваторът Курц посочи, че сегашната политика на санкции срещу Русия няма да се промени.Крайната десница получава министерствата на вътрешните работи, на отбраната и на външните работи в новото правителство, потвърди Щрахе, цитиран от Франс прес.Самият той ще бъде вицеканцлер, отговарящ за държавната администрация и спорта, уточни той на пресконференция във Виена заедно с бъдещия правителствен ръководител, консерватора Кристиан Курц. (БТА)", "date": "2017.12.16", "title": "Австрия не мисли за изход от ЕС. Властта там обяви: Без допитване!"}
{"url": "https://www.dnes.bg/politika/2017/12/16/obeshtanie-nito-edin-onkobolen-niama-da-ostane-bez-lechenie.362484", "text": "Няма да има нито един онкоболен, който да остане без лечение, това заяви пред Дарик председателят на Народното събрание Цвета Караянчева. Дебатът за мораториума върху плащането на нови лекарства от НЗОК не трябваше да стига до политическо ниво, трябваше да се разреши на експертно ниво, допълни тя.\"Когато всичко това влезе в зоната на политиката, нещата излизат извън контрол и политиците не бива да решават експертни неща. Има едни 300 милиона, които се дават за онкоболни, 74% от тези средства са за иновативни терапии и Комисия ще определя и в момента дали за тези хора, които нямат вече никаква алтернатива, да се закупи съответната молекула от министерството. Това ще го има. Не могат да се включват безразборно лекарства, но когато комисията отреди, че този човек наистина няма друга алтернатива, ще се закупуват молекули от министерството. На практика много се изостри тона за нещо, което е изключително експертно. Ние, политиците сме виновни за това\", коментира Караянчева.\r\nТя обясни, че на този етап управляващите не смятат да преразглеждат този въпрос повече.\"Чух Стефан Данаилов. Всяко едно семейство има загубил човек от тази болест, наистина е много коварна и тя е тема, която дълбоко вълнува българските граждани. Но няма да има нито един онкоболен, който да остане без лечение. Съжалявам, че друго са разбрали хората. Може би това, което обяснявахме, не беше добре обяснено добре и не стигна до тях по верния начин\", посочи тя.На въпрос за субсидиите на партиите, тя посочи, че за премахването им съвсем е била против, но обеща да ги намалят.\"Ще ги намалим, в Закона за политическите партии ще го направим. Не мога да кажа точно кога, но има такава идея да се случи в най-скоро време. Ако няма субсидия съвсем една партия, която работи в дадено област, от кого ще се вземат средства, за да се издържат офиси, например. Но ще го направим. Ще го коригираме\", допълни Караянчева.\r\nДимитър Главчев постъпи държавнически като подаде оставка, така отговори Караянчева на въпроса трябвало ли е предшественикът ѝ да подаде оставка под натиска на опозицията.", "date": "2017.12.16", "title": "Обещание: Нито един онкоболен няма да остане без лечение"}
{"url": "https://www.dnes.bg/health/2017/12/16/razbere-li-za-bremennostta-si-jenata-na-endokrinolog.362478", "text": "Всеки акушер-гинеколог още с установяването на бременност трябва да изпрати жената на ендокринолог, за да бъде прегледана тя за диабет или за намалена функция на щитовидната жлеза.\r\n \r\nЕдна от причините е, че, ако майката няма достатъчна секреция на тиреоидни хормони, детето може да се роди глупаво, изтъкна пред Дарик един от най-добрите ендокринолози у нас проф. Анна-Мария Борисова. \r\n \r\nТя напомни, че ако диабетът покаже някакви симптоми, то пациентът, страдащ от него, е много закъснял с лечението. Причината е, че диабетът не боли, а появата на симптоми говори за наличие на усложнения, причинени от заболяването. \r\n \r\n\"Трябва да преобърнем мисленето си и работата си с бременните, защото още с установяване на състоянието бременност, гинекологът, който е зарадвал своята пациентка, веднага трябва да каже едно изречение и то е \"Идете на ендокринолог да потърсят дали имате някакви скрити заболявания, които биха били пречка и за Вас, и за Вашето бебе и които ще ни създадат проблеми\", смята проф. Борисова.\r\n \r\nСлед като жената отиде на ендокринолог, следва \"вербален скрийнинг\" и изясняване дали са налице рискови фактори. Сред тях специалистът даде пример с възрастта, защото по думите й ако жената е на възраст над 30 години, тогава тя е рискова за диабет.\"За да се погрижа изцяло за бременните, ще кажа следното: освен че ще търсим скрит диабет, ние трябва да търсим и скрит хипотиреоидизъм - намалена функция на щитовидната жлеза и това е фатално важно. Защо? Защото плодът няма собствена щитовидна жлеза до шестия месец и той разчита само на майка си.Ако майката няма адекватна секреция на тиреоидни хормони, а тиреоидни хормони трябват за развитието на мозъка на плода, нищо няма да се случи, но би се родил глупав човек. Коя майка иска нейното дете да е глупаво\", попита проф. Борисова.", "date": "2017.12.16", "title": "Разбере ли за бременността си, жената - на ендокринолог!"}
{"url": "https://www.dnes.bg/stranata/2017/12/16/i-policaite-po-sledite-na-falshivite-bolnichni.362464", "text": "Служители на \"Икономическа полиция\", заедно с представители на Министерството на здравеопазването и НОИ, ще проверяват лечебните заведения, рекордьори по издадени болнични.Ревизия на болниците, издали най-много документи за отсъствие от работа, заради болежки, пожела новият управител на НОИ Ивайло Иванов веднага щом оглави института. Данните на НОИ показват, че за първото полугодие на годината са били издадени над 1,3 млн. болнични листове.Според статистиката най-болнави са работещите в Кюстендил, където на всеки 100 осигурени близо 13 са излизали в отпуск, заради заболяване, пише \"Монитор\".На второ място са трудещите се в София област, следвани от перничани. Най-рядко от офиса, заради болежки са отсъствали в Добрич, където на 100 осигуряващите се едва 4 са поискали болнични.Тази седмица зам.-министърът на здравеопазването Бойко Пенков заяви, че от следващата година ще влязат в сила новите методики за медицинска експертиза, на база на които се отпускат и инвалидни пенсии.Според концепцията за реформа на социалното ведомство обаче промените ще влязат в сила едва през 2019 г.Междувременно ресорният министър Бисер Петков отчете, че тази година безработицата е на рекордно ниско ниво от 2009 г. насам.\"От началото на годината 225 288 безработни са започнали работа, като близо 200 000 от тях са на първичния сектор\", обясни Петков. Следващата година ведомството стартира нова схема \"Работа\", която ще осигури заетост на около 10 000 души в региони с високи нива на безработица.", "date": "2017.12.16", "title": "И полицаите по следите на... фалшивите болнични"}
{"url": "https://www.dnes.bg/televizia/2017/12/16/bez-promiana-na-syznanieto-niama-promiana-na-naciiata.362348", "text": "Елена Цонева е потомка на две интересни фамилии, оставили следа в българската история. От една страна тя е родственица на братята Евлоги и Христо Георгиеви, дарили средства и парцел за построяването на първия у нас университет.Родословното дърво на Елена се преплита и с фамилията на Петър Гудев - министър председател на 29-тото българско правителство, управлявало в периода 1907 - 1908 г.\r\n\"Завършила съм Журналистика в СУ \" Св. Климент Охридски\" и не съм кандидатствала с привилегии. Моят баща и моята леля обаче като представители на буржоазни фамилии не са имали възможност да кандидатстват в същия университет построен от предците им\", разказа във  Елена Цонева.\r\n\"За Петър Гудев се се казали много фалшиви новини и аз като ПР си давам сметка, че когато един човек е очернен от медиите и опонентите си, рядко му се дава възможност да обори. Тогава не е могло да се сравнява информация, всичко е било от ухо на ухо, клюки и слухове. Не бих искала да се явявам адвокат на моя пра-пра дядо, но предполагам, че е имало черен ПР срещу него. Има и доста неща в интернет, които изцяло го реабилитират като честен човек и много образован\" отговори Цонева на въпроса защо в редица статии Гудев е обвиняван за злоупотреби в големи мащаби.\r\nВижте част от разговора на Доника Ризова с Елена Цонева, а цялото предаване гледайте от 10:30 по телевизия .", "date": "2017.12.16", "title": "Без промяна на съзнанието – няма промяна на нацията"}
{"url": "https://www.dnes.bg/stranata/2017/12/16/chete-li-bylgarinyt-dava-140-mln-za-knigi-godishno.362463", "text": "Близо 8500 заглавия с общ тираж над 4 160 000 броя са пуснали на българския пазар всички около 150 издателства у нас за миналата година, сочат данните на Националния статистически институт. В търговските вериги обаче са постъпили не повече от 5000-6000 нови книги, тъй като останалите са издания и брошури за служебно ползване.\r\nОколо 140 000 000 приходи от продажба на книги са влезли от годишния оборот в книжарниците, което означава, че въпреки изтънелия си портфейл българите отделят средства за четиво. Към 40 милиона от тази сума те са инвестирали в учебници, а останалите 100 – в друга литература (най вече художествена), уточнява един от водещите издатели у нас Константин Йорданов.\r\nОфициална статистика обаче за това няма, пише \"Монитор\". Експертите се ориентират най вече по информацията от големите търговски вериги (седмични, месечни и годишни класации), но те не са стопроцентово меродавни, тъй като всяка от тях има определена аудитория, жанровото търсене е различно, позиционирани са предимно в големите градове и т.н.\r\nПредседателят на асоциация \"Българска книга\" Велизара Добрева е притеснена от наличната в базата на НСИ статистиката, че близо 4 милиона души от трудоспособното население между 25 и 64 години (47%) не са прочели нито една книга през последните 12 месеца.", "date": "2017.12.16", "title": "Чете ли българинът: Дава 140 млн. за книги годишно"}
{"url": "https://www.dnes.bg/stranata/2017/12/16/makar-i-dyjdovno-temperaturite-visoki-do-17-c.362465", "text": "Дне облачността ще се вплътни. След обяд от запад ще започнат валежи от дъжд, които през нощта срещу неделя ще обхванат и източните райони.Ще духа умерен, в Източна България - и временно силен вятър от юг-югозапад. Максималните температури ще бъдат между 12 и 17 градуса.Атмосферното налягане е по-ниско от средното за декември и ще продължи да се понижава, съобщават синоптиците от НИМХ при БАН.Над Черноморието ще има разкъсана облачност. Ще духа умерен до силен юг-югозападен вятър. Максимални температури на въздуха: 13-16 градуса. Температурата на морската вода е 10-11 градуса. Вълнението на морето ще бъде 3-4 бала.Над планините ще има значителна облачност. Около обяд от запад ще завали дъжд, над 2000 м - сняг. В Родопите има условия и за гръмотевици. Ще духа силен, по билата - до бурен югозападен вятър. Максимална температура на височина 1200 метра - около 10 градуса, на 2000 метра - около 4 градуса.През нощта срещу неделя и в неделя от северозапад ще прониква студен въздух. Температурите ще се понижат значително и минималните ще са между 1 и 6 градуса, а максималните - между 3 и 8 градуса.Валежите ще продължат. В по-голямата част от страната ще вали дъжд, който в по-ниските планински райони ще се примесва със сняг.През нощта срещу понеделник с продължаващото застудяване дъждът навсякъде ще премине в сняг. Облачността ще се задържи предимно значителна, с временни разкъсвания над западните райони, където ще е и почти без валежи. Температурите ще се понижат с още 3-4 градуса.", "date": "2017.12.16", "title": "Макар и дъждовно, температурите високи – до 17°C"}
{"url": "https://www.dnes.bg/world/2017/12/16/2017-g-slaba-v-seizmichno-otnoshenie-s-8-silni-trusa.362471", "text": "В глобално сеизмично отношение изминаващата 2017 г. беше една нормална, малко по-слабо активна средностатистическа година - без грандиозни разрушителни земетресения и с малко под нормалната честота на много силните земетресения - общо 8 с магнитуд по-голям от 7.Пет от тези силни земетресения бяха в Тихоокеанския сеизмичен пояс, а три - в континентални области - в Мексико и Иран, заяви в интервю за БТА проф. Емил Ботев - ръководител на департамента \"Сеизмология\" в Националния институт по геофизика, геодезия и география при БАН.Сеизмологът каза, че през 2017 г. в света нямаше земетресения с магнитуд 9 и по-голям, а най-силното земетресение беше едва с магнитуд 8,1. То беше локализирано в акваторията на Тихоокеанското крайбрежие на Мексико на 8 септември и поради отдалечеността си от големи населени места жертвите бяха само около десетина.Най-чувствителните сеизмографи по света регистрират по няколко хиляди микротруса с магнитуд по-малък от 3 дневно, но почти всички от тях не се усещат от хората, каза проф. Ботев. Той обясни, че земетресенията с магнитуд по-голям от 3 са средно годишно около 100 000, но много силните земетресения с магнитуд 7 и по-голям, са средно около 15-20.Процентно това означава, че разрушителните земетресения са едва стотни части от един процент от всички случващи се земетресения на Земята, пише БТА.Цикличността на силните земетресения се приема само в средно статистически смисъл - за територията на нашата страна повтаряемостта на много силните земетресения е около 250 години средно. За сравнение за територията на централните Балкани тази повтаряемост е средно около 50 години, каза проф. Емил Ботев.", "date": "2017.12.16", "title": "2017 г. - слаба в сеизмично отношение с 8 силни труса"}
{"url": "https://www.dnes.bg/sofia/2017/12/16/kola-kacna-na-tramvaina-relsa-v-sofiia.362468", "text": "Неопитен шофьор навлезе в насрещното движение близо до кръстовище на булевардите \"Витоша\" и \"Пенчо Славейков\" в София. Като разбра какво е направил се качи върху трамвайните релси от страх, но затъна в чакъла и не можа да помръдне - така запуши движението на трамвай № 7, съобщава \"24 часа\". Снимката е изпратена от свитедели. На мястото се чака кран, който да извади колата.", "date": "2017.12.16", "title": "Кола \"кацна\" на трамвайна релса в София"}
{"url": "https://www.dnes.bg/world/2017/12/16/kanadski-miliarder-i-syprugata-mu-biaha-otkriti-myrtvi.362470", "text": "Канадски милиардер и съпругата му бяха открити мъртви в дома им в Торонто. Полицията определи обстоятелствата около смъртта им като подозрителни, предадоха Асошиейтед прес и Ройтерс, като се позоваха на местната полиция.Тя открила телата на Бари Шърман и жена му, след като се отзовала на сигнал за медицинска помощ, пише БТА.Шърман основава през 1974 г. фармацевтичната компания Апотекс (Apotex). Тя е седмият най-голям производител на генерични лекарства в света, отбелязва Ройтерс.", "date": "2017.12.16", "title": "Канадски милиардер и съпругата му бяха открити мъртви"}
{"url": "https://www.dnes.bg/world/2017/12/16/sauditska-arabiia-razhlabi-zabranite-jenite-na-motori.362472", "text": "Саудитска Арабия се готви да разреши на жените да управляват мотоциклети и камиони, предаде ТАСС, като цитира дубайската сателитна телевизия Ал Арабия.Медията, която е саудитска собственост, се позова на пътното управление на ултраконсервативното кралство.\r\nСпоред документ властите ще дадат на жените равни права да карат мотори и тежкотоварни автомобили. Нарушителите ще носят същата отговорност, независимо от кой пол са.В последно време Саудитска Арабия разхлаби в известна степен широкоразпространените забрани, касаещи жените, в обществения и културния живот, отбелязва ТАСС.В края на септември крал Салман подписа указ, разрешаващ на жените да управляват леки автомобили. Мярката ще влезе в сила следващото лято, пише БТА.Миналия месец министерството на правосъдието обяви, за първи път в историята на Саудитска Арабия, конкурс за назначаване на жени на официални длъжности.От 1 януари жените ще имат право да присъстват на спортни състезания с участието на мъже на три стадиона в кралството. От скоро жените могат да участват в официални тържества по случай най-големите празници в страната.", "date": "2017.12.16", "title": "Саудитска Арабия разхлаби забраните: Жените на мотори!"}
{"url": "https://www.dnes.bg/world/2017/12/16/zad-atakite-sreshtu-borsi-za-kriptovaluti-hakeri-ot-kndr.362473", "text": "Севернокорейски хакери стоят зад атаки срещу борси за обмен на криптовалути тади година, при които са били откраднати около 7,6 милиарда вона (близо 7 милиона долара), предаде Ройтерс, цитирайки южнокорейски вестник.Ежедневникът \"Чосун илбо\" твърди още, че при тези кибернападения е изтекла лична информация от около 36 000 акаунта в най-оживената онлайн борса за криптовалути - Биттъмб (Bitthumb). Южнокорейският вестник се позовава на националното разузнаване, отбелязва БТА.Зловредният софтуер, използван при тези кибернападения, приличал на онзи от хакерските атаки срещу филмовото студио Сони пикчърс (Sony Pictures) и централната банка на Бангладеш, съответно през 2014 и 2016 г., за които бе обвинена именно Северна Корея. Имейлите, употребени от престъпниците, освен това били със севернокорейски интернет адреси, твърди \"Чосун илбо\". Южнокорейското разузнаване отказа коментар по случая.", "date": "2017.12.16", "title": "Зад атаките срещу борси за криптовалути - хакери от КНДР"}
{"url": "https://www.dnes.bg/politika/2017/12/16/kysno-e-za-progresivniia-danyk-ploskiiat-raboti-li.362467", "text": "Бившият социален министър Иван Нейков е на мнение, че е късно да върнем прогресивния данък у нас. \"Не премерихме добре при въвеждането на плосък данък в България. С ниски данъци не може да има богата държава. Мантра е, че богатите спечелиха, а бедните загубиха\", аргументира се той в предаването \"Директно\" пред Bulgaria ON AIR. Икономистът Мика Зайкова пък заяви, че плоският данък вече е контрапродуктивен и е отживелица. \"Най-богатите спечелиха най-много\" настоя пък тя и заяви, че у нас трябва да се въведе необлагаем минимум.", "date": "2017.12.16", "title": "Късно е... за прогресивния данък! Плоският работи ли?"}
{"url": "https://www.dnes.bg/politika/2017/12/16/bistrishkite-babi-tigri-dobre-doshal-v-bylgariia.362469", "text": "Не само вълнението около новите цени на водата се покачва. Часовникът отмерва дните до старта на българското европредседателство, пише Bulgaria ON AIR. И, докато управляващите мислят как да реализират приоритетите си начело на Съвета на Европейския съюз, други търсят начини да се възползват от него, като превърнат България в привлекателна туристическа дестинация. Така се \"родиха“ няколко реклами, които събудиха недоволството в социалните мрежи, а закачливите реплики се пренесоха и в парламента.", "date": "2017.12.16", "title": "Бистришките баби, тигри... Dobre doshal в България!"}
{"url": "https://www.dnes.bg/health/2017/12/16/zachevane-kak-da-imame-momiche.362444", "text": "Бебетата и от двата пола се зачеват по един и същ биологичен механизъм, а единственият фактор, който определя от какъв пол ще е плодът, е какъв тип сперматозоид ще оплоди яйцеклетката. Половината от сперматозоидите на мъжа носят Х-хромозома, която ще създаде женски зародиш, а останалата половина – У-хромозома, определяща мъжки пол за бебето. ", "date": "2017.12.16", "title": "Зачеване - как да имаме момиче? "}
{"url": "https://www.dnes.bg/stranata/2017/12/16/pojar-ostavi-bez-dom-maika-i-dve-bolni-deca.362475", "text": "Пожар изпепели дома на семейство с две болни деца в карловското село Слатина. Благодарение на бързата намеса на хората, живеещи наблизо, децата са били изведени от къщата и не са пострадали.\"Излязох до магазина за хляб и когато се върнах, видях къщата в пламъци\", разказва през сълзи стопанката Минка Митева.Двете момчета са били сами в стаята. Заради здравословното им състояние  от години за тях грижи полага само тяхната майка. \"Няма при кого да отидем, всичко изгоря\", казва още Минка.Въпреки намесата на пожарникарите, пламъците са изпепелили голяма част от покрива и цялата покъщнина на семейството и сега те остават без дом.\"Пожарът е локализиран и потушен, като пожарникарите не са позволили да засегне съседни имоти\", заяви началникът на пожарната в Карлово Тоньо Чалъмов.От  противопожарната служба посочиха, че причина за пожара е техническа неизправност на коминното тяло.\r\n ", "date": "2017.12.16", "title": " Пожар остави без дом майка и две болни деца"}
{"url": "https://www.dnes.bg/notifikacii/2017/12/16/smeniha-igumena-na-bachkovskiia-manastir-zashto.362476", "text": "Неочаквана смяна на игумена на Бачковския манастир направи днес Светият Синод на Българската православна църква. Със свое решение митрополитите и патриархът взеха решение да освободят от длъжността игумен на Бачковската ставропигиална св. обител \"Св. Успение Богородично\" архимандрит Симон (Бодуров), считано от днешна дата.\"Същият да премине на благодатно служение в Русенската епархия\", се казва в решението на Синода.Също днес с друго решение е назначен за игумен на Бачковския манастир архимандрит Самуил (Николаев Теодосиев), клирик на Видинската епархия.Въдворяването на новоназначения игумен ще извърши в понеделник Мелнишкия епископ Герасим, който е главен секретар на Светия Синод.Досегашният игумен на Бачковския манастир наследи Светата обител от стария игумен Борис, който беше принуден да напусне поста, след като го уличиха в непристойно поведение. Малко преди това в интернет се появиха порно клипове, за които митрополит, пожелал анонимност, твърдеше, че в тях участват дядо Борис и служителки в манастира. Клиповете изчезнаха бързо. Започна църковно дело, експертизи, с които да се докаже той ли е извършвал непристойните действия от клиповете.Именно по времето на дядо Борис, в светата обител не беше разрешено снимането, а всеки посетител се преследваше от охранители и му се искаха пари, за да си направи снимка за спомен.Наследникът на поста Симон премахна тези ограничения и отвори вратите за вярващи и туристи. Наскоро приключи реставрирането на стенописите в църквата на манастира, а в момента тече мащабен ремонт в двора и изграждане на отводнителна система.Нужните средства бяха осигурени от правителството с личната подкрепа на министър председателя Бойко Борисов. През октомври кабинетът гласува субсидия от 310 000 лева за извършване на необходимите строителни дейности.Към момента не е ясна причината за смяната на игумена. Надеждите са следващият игумен да продължи да ръководи светата обител често и почтено и да остави отворените врати на храма за вярващи и туристи.", "date": "2017.12.16", "title": "Смениха игумена на Бачковския манастир! Защо?"}
{"url": "https://www.dnes.bg/za-da-se-razbirame/2017/12/16/kakva-lichnost-ste-spored-formata-na-iumruka.362447", "text": "Характерът и личността ни се издават в много детайли от езика на тялото. Начинът, по който свиваме юмрука си също подсказва доста неща за вашия темперамент и особености на характера.Съществуват 3 основни начина, по които хората свиват пръстите си в юмрук.Ако това е начинът, по който държите юмрука си, тогава вие сте нежен човек. Забележете, палецът просто лежи леко и гальовно върху останалите пръсти. Хората, които свиват юмрук по този начин са състрадателни и внимателни. Те се отличават с емоционално разбиране към околните. Ето защо са толкова достъпни и харесвани.\r\nВътрешно сте организирани в стратегически аспект и откъм творческата страна. Склонни сте към интровертност. Предпочитате баланс между социалната изолация и общуването с хора. Малко сте нетърпеливи, когато става въпрос за нещата и целите, които преследвате.Трябва обаче да внимавате с хората, защото ще се намерят много такива, които да се възползват от добротата и отзивчивостта ви. Бъдете внимателни.Ако това е начинът, по който държите юмрука си, то вие сте талантлива личност, притежаваща чар, харизма и обаяние. Тези ваши качества говорят вместо вас. Имате високо ниво, екстровертни сте, готови сте да действате във всеки удобен момент.", "date": "2017.12.16", "title": "Каква личност сте според формата на юмрука? "}
{"url": "https://www.dnes.bg/obshtestvo/2017/12/16/samolet-spartan-transportira-bolno-dete-v-germaniia.362488", "text": "Късно снощи екипаж на военнотранспортния самолет \"Спартан\" от състава на  ВВС извърши полет до Франкфурт на Майн с онкоболно дете на борда,   придружавано от лекар от Центъра за спешна медицинска помощ - София, и  майката на детето. Това съобщиха от правителствената информационна  служба.16-годишното момче е с диагноза \"Остра миелоидна левкимия\", с тежък  рецидив на заболяването. За продължаване на лечението в  Специализираната детска хематологична клиника в Гисен, Германия е  насочено от лекуващия го екип от Клиниката за деца с онкохематологични  заболявания в УМБАЛ \"Царица Йоанна- ИСУЛ\", София.Поради спешното състояние на детето, за часове  министър-председателят Бойко Борисов и министрите Кирил Ананиев и  Красимир Каракачанов създадоха организация за транспортирането му в  Германия между държавните институции. В момента детето е в германската  детска хематологична клиника под активно лекарско наблюдение и лечение, съобщава БТА. За лечението в германското лечебно заведение детето е осигурено  финансово от Център \"Фонд за лечение на деца\" към Министерството на  здравеопазването и от НЗОК.", "date": "2017.12.16", "title": "Самолет \"Спартан\" транспортира болно дете в Германия"}
{"url": "https://www.dnes.bg/kino/2017/12/16/aktiorite-koito-vremeto-promeni-do-neuznavaemost.362422", "text": "Дали бихте разпознали тези актьори и актриси, ако видите как са изглеждали, когато са дебютирали в киното? Спорно е.\r\nТази промяна не се дължи само на времето, което оставя своя отпечатък върху всеки, без значение дали става дума за звезда или за някой най-обикновен и с нищо неизвестен човек.\r\nНамесата на гримьори, фризьори, пластични хирурзи и други професионалисти в областта на красотата е другият основен фактор, на който се дължи различната външност на актьорите години по-късно. А тя понякога е дори неузнаваема.\r\nВижте как се промениха някои от най-известните и любими актьори и актриси в галерията на", "date": "2017.12.16", "title": "Актьорите, които времето промени до неузнаваемост"}
{"url": "https://www.dnes.bg/stranata/2017/12/16/myj-zagina-pri-tejka-katastrofa-v-starozagorsko.362487", "text": "Един човек загина при тежка катастрофа в Старозагорско. Сигнал за челен удар между две коли край село Могила е подаден малко след 09:00 ч.Отсечката е рискова и има множество знаци за ограничение на скоростта, съобщава Дарик. Вероятната причина е неправилно изпреварване, извършва се оглед на мястото на произшествието.\r\nШофьорът на единия автомобил е загинал, пътник е тежко ранен и е транспортиран в болницата в Стара Загора.\r\nВчера отново при челен удар, но между кола и камион, загина шофьор на пътя Стара Загора-Казанлък.", "date": "2017.12.16", "title": "Мъж загина при тежка катастрофа в Старозагорско"}
{"url": "https://www.dnes.bg/kino/2017/12/16/samo-za-nosht-mejduzvezdni-voini-8-sybra-45-mln.362481", "text": "Компанията \"Дисни\" оповести, че \"Междузвездни войни: Последните джедаи\" - осмият филм от космическата сага, е събрал 45 милиона долара приходи от прожекции през нощта на 14 срещу 15 декември, предаде Асошиейтед прес.Това са вторите най-големи приходи от предварителни нощни прожекции след 57-те милиона долара приходи, събрани от \"Междузвездни войни: Силата се пробужда\", с който през 2015 г. бе сложено началото на тази нова трилогия, пише БТА.Очаква се \"Последните джедаи\" да донесе около 200 милиона долара приходи от прожекции през идния уикенд. Това ще го нареди на четвърто място сред филмите, събрали най-големи приходи през дебютния си уикенд по екраните. Филмът ще бъде прожектиран в 4232 киносалона в Северна Америка.Райън Джонсън е сценарист и режисьор на \"Последните джедаи\", който е с участието на Марк Хамил, Кари Фишър, Дейзи Ридли, Джон Бойега и Адам Драйвър.", "date": "2017.12.16", "title": "Само за нощ: \"Междузвездни войни\" 8 събра $ 45 млн."}
{"url": "https://www.dnes.bg/eu/2017/12/16/kyde-e-bylgariia-pri-katastrofa-s-bejancite-kyde.362474", "text": "\"Човекът, който измисли сделката с Турция за бежанците\"- така германският вестник \"Ди Цайт\" нарече Гералд Кнаус, председател на берлинската неправителствена организация \"Европейска инициатива за стабилност\".Кнаус, който е живял и в България, през тези месеци активно обикаля различни европейски държави и се опитва да постигне максимално широк консенсус по няколко мерки за решаване на миграционния проблем. По темата с него разговаря Александър Андреев за .\r\n\r\nОсновният проблем е, че вместо да водим сериозен дебат как ЕС да реагира на миграцията и бежанците, ние влязохме в идеологическа дискусия. Обсъждаме дали преразпределянето на бежанците в Европа да бъде принудително, а не си поставяме въпроса защо през последните две години това преразпределяне не работеше. То не работеше не защото Унгария или Полша отказаха да се включат. Досега от уговорените 160 хиляди души бяха преразпределени едва 30 хиляди. Защо се получава така и как да организираме другояче преразпределянето - за това почти никой не говори.\r\n Най-важното е, че трябва да се комбинират няколко неща. Първо, бързи и честни процедури по молбите за политическо убежище в онези страни, където натискът е най-голям - по външната граница на ЕС. Процедурата трябва да се \"европеизира\", така че още през първите дни първата инстанция да решава кой има нужда от закрила и кой - не. А после много бързо, в рамките на няколко седмици, да се мине и през евентуалното обжалване на отказа на убежище. Това е възможно. Наскоро бях в Холандия, където повечето процедури по молби за политическо убежище приключват за няколко седмици. За тази цел обаче са необходими ресурси, които европейската политика е длъжна да предостави. Ако имаме бързи процедури, тогава ще можем и бързо да връщаме хората без право на убежище в Турция, с която имаме споразумение, или пък в изходните им страни.\r\nПоследната точка в моя план засяга онези, които получават закрила. Тези хора ние вече трябва да преразпределяме вътре в ЕС, като Общността трябва да поеме и разходите за това. Няма смисъл да ги разпределяме насила в страни, където те няма да останат. Тези страни ще трябва обаче да компенсират неприемането. Примерно като отпускат един вид стипендии, с които хората да се завърнат в своите страни или пък да се плащат разноските около тях в други държави от ЕС. Мисля, че такава схема може да функционира. Тоест, ЕС на първо място трябва да контролира добре границите си, а на второ - да спазва собствените си правила за честни процедури по даване на политическо убежище.\r\n\r\nПрез последните седмици установявам, че все повече политици из цяла Европа стигат до един и същи извод: липсват ни инструментите. В Италия например процедурата по даване на политическо убежище може да трае години. В Гърция апелативните комисии, които решават кой да бъде върнат в Турция и кой - не, не сколасват с повече от 100 решения на месец. В ЕС се затвърждава убеждението, че имаме нужда именно от инструмент, че сме длъжни да подсигурим честна процедура и да осигурим на бежанците човешки условия в приемателните центрове. От друга страна обаче трябва да сме в състояние да връщаме онези хора, които нямат нужда от закрила. С две думи: да, оформя се консенсус, че ни трябва различна политика от досегашната и че трябва бързо да изработим инструментите, които споменах.\r\nНадявам се, че България ще изиграе важна роля по време на своето европредседателство. Защото тъкмо през следващите шест месеца може да се стигне до фалит, тоест - ЕС да признае, че е изработил система, която не функционира: Дъблинските споразумения. Ако наистина през следващата половин година се окаже, че ЕС признава провала на Дъблинските споразумения, но няма идея как да ги реформира, това ще бъде същинска катастрофа. В този смисъл е особено важно тъкмо страните, които са най-силно засегнати от бежанците и миграцията, да внасят конструктивни предложения. Идната седмица ще бъда в София и тая огромната надежда, че българското правителство, в координация с правителствата на други засегнати страни (Гърция например, но също така Германия или Швеция) ще внесе конструктивни предложения. Такива предложения ни трябват по-спешно от когато и да било досега.\r\n На първо място трябва да направим всичко възможно, за да запазим споразумението между ЕС и Турция, и то не за сметка на гръцките острови. На тези острови ние трябва да изградим европейски приемателни центрове, където към пристигащите хора се проявява хуманизъм и уважение. И да държим на спазването на споразумението с Турция, включително да гарантираме, че хората, които връщаме там, ще бъдат третирани по един достоен начин. Като следваща стъпка сходни принципи могат да се въведат и за останалата част от Средиземноморието и за тамошната външна европейска граница. България е пряко засегната от всичко това, защото се намира на външната граница на ЕС и аз много разчитам, че страната ще изиграе наистина важна роля през следващите шест месеца. В България ще имам разговори с политици и държавни служители, но за тези срещи е по-добре да говоря, когато приключат.\r\nДа, през 1994-1995 бях за две години в София. Водеше ме от една страна любопитството да видя една вълнуваща страна, която се намира в процес на преход, в едни много трудни години. От друга страна имахме и конкретна цел. Заедно с група колеги искахме да създадем условия западни професори да преподават в българските университети социални науки. Беше наистина вълнуващо. А най-вълнуващи бяха срещите ми с многобройните млади представители на гражданското общество, които тогава фантазираха как един ден България ще членува в ЕС и в НАТО. През 1994-1995 година това звучеше като истинска утопия, а само десетина години по-късно вече беше факт. Това доказва, че когато си поставиш амбициозни цели, когато се организираш и ги преследваш с всички сили, тогава можеш да промениш и политиката. Ето как една страна от периферията се придвижи до самия център на европейската политика и сега поема председателството на ЕС.", "date": "2017.12.16", "title": "Къде е България при катастрофа с бежанците... Къде?"}
{"url": "https://www.dnes.bg/obshtestvo/2017/12/16/shamari-skysano-uho-priemni-roditeli-pokazvat-liubov.362485", "text": "Шамари, побоища с пръчка, наказания, скъсано ухо след силно дърпане. Това е малка част от засечената агресия на приемни родители срещу децата, пише \"168 часа\".Неправителствени организации констатират, че това е превърнато в ужасяващ бизнес, който за щастие все още не е завършил с трагичен край. Макар че това не е съвсем сигурно, защото вече има едно починало в приемно семейство дете на възраст до 3 години, а социалните не казват какви са причините. Приблизително 2000 деца годишно отиват при приемни родители, защото малките са отнети от биологичните им родители заради бедност.Социалните твърдят, че нямат точна статистика за побоите над малчугани, но от конфедерация, защитаваща правата на децата, твърдят, че има много такива случаи.\"Приемната родителка бе жена, тя бе взела две деца и когато някое от тях направи някаква беля, тя взема пръчка и ги удря. След което ги карала да се извиняват\", разказват от конфедерацията.Те недоумяват защо социалните си затварят очите при подобни фрапиращи случаи. \"Друга приемна родителка така се ядосала на малкото, че от дърпане му е скъсала ухото\", потресена разказва жена от неправителствена организация. Тя се натъкнала на още един не по-малко неприятен случай. Приемно семейство наказвало детето, като го държало гладно с ръце, вдигнати нагоре, точно до хладилника.\"Голяма част от тези деца са българчета, а не ромчета\", споделиха от фондацията, която защитава правата на децата. Причината била, че социалните работници не ходят в ромските махали, защото няма да им дадат децата, а условията там са предпоставка да се вземат почти всички деца. Социалните избягват гетата и защото ги е страх да не ядат бой.\"Малките трудно преживяват раздялата с родителите, особено акоте са ги обичали истински и ги отнемат от тях поради липса на финансови средства\", обясняват от конфедерацията.Според нея най-желани за приемни родители били невръстните до 3 години. Причината била, че те не можели да говорят и съответно, ако се разкрие, че са ставали жертви на насилие, няма да могат да разкажат за случилото им се.Друго 4-годишно пък било карано от приемната родителка да рита биологичната си майка, когато я вижда.Настройването на децата към биологичните им родители била много честа практика при дела за връщане на малчугана при истинската му майка. Един от случаите, които шокирали конфедерацията бил на малко дете, което се обърнало към биологичния си родител с думите: \"Защо ме гледаш като парче месо в месарски магазин?\"\r\nНемалко били  ислучаите на деца, които сами споделяли, че приемният родител им забранявал да се виждат с биологичните и да ги наричат \"мама и татко\".\"Аз съм твоята майка. На мен може да ми викаш мамо, а не на нея\", казвала приемната. За някои хора е достатъчно показателно, че приемните родители стават и възрастни хора. Такъв бил и случаят със 75-годишна жена, която станала приемен родител на малко дете. При разговор с хора от конфедерацията се оказало, че то не било научено на нищо, но можело перфектно да разказва турски сериали.По думите на запознати приемните родители винаги изглеждали прилежно. Те идвали добре облечени и пред персонала показвали перфектно отношение към детето. Немалко обаче били и тези, които още на първите срещи с децата показвали, че нямат търпение да ги вземат, за да получат първата заплата за тази \"работа\".Медицинска сестра работила дълги години в дом за деца, разказва, че много често екипът имал съмнения относно намеренията на приемните родители. Подумите й, ако наистина искаш едно дете да изпита какво е любов, то не трябва да се взема срещу заплащане. Важен фактор бил месецът,в който приемното семейство трябва да посещава детето преди да го вземе.", "date": "2017.12.16", "title": "Шамари, скъсано ухо... приемни родители показват \"любов\""}
{"url": "https://www.dnes.bg/health/2017/12/16/seks-i-lyjichka-zahar-spirat-hylcaneto.362440", "text": "Хълцането е много неприятно, особено когато продължи дълго време. Все още не са напълно изяснени механизмите, по които то се отключва.Има обаче някои ефикасни натурални практики, с които успешно може да се спре хълцането.Дишайте дълбоко. Не се отказвайте, докато не усетите отпускане на мускулатурата на диафрагмата. Дишайте много дълбоко и задържайте дъха си за няколко секунди. Изправете максимално добре тялото, за да освободите цялото напрежение от коремната кухина.Едно успешно упражнение, с което да облекчите хълцането е навеждането напред и изпиването на чаша вода в наведено състояние. Това упражнение дава възможност на мускулатурата да се отпусне и да спре неконтролируемите контракции.", "date": "2017.12.16", "title": "Секс и лъжичка захар, спират хълцането"}
{"url": "https://www.dnes.bg/politika/2017/12/16/karakachanov-za-kazusa-bansko-shte-ima-lift.362489", "text": "Лифт на Банско ще има, заяви пред Дарик вицепремиерът и министър на отбраната Красимир Каракачанов.\r\n\"Нито Валери Симеонов, нито аз, нито който и да е от Патриотите е дошъл да папка, а пък известно е, че ние слушкаме. Казусът Банско ще бъде решен, защото това повелява нормалната логика, икономическата логика на държава, за да се развива туризмът, а не да се стопира, защото едни измислени герои, които са си намерили много добро препитание, усвоявайки всевъзможни чуждестранни фондове, да се прехранват с това да спират или да забавят икономическите проекти за развитие на България\", така коментира Каракачанов темата за това, че на 28 декември се очаква Валери Симеонов да обяви решението си, както сам той посочи, дали ще остане да \"слушка и папка\", при положение че няма да мине промяната на концесията за Банско.\r\n \r\nПо думите му една част от екологичните организации непрекъснато се опитват да пречат и да забавят икономическите проекти за развитие на България.\r\n\"Кажете ми един голям проект, в който тези хора не са се опитали да попречат? По един от проектите заявиха, чеса видели черен щъркел и проектът трябва да спре, защото това е много ценно. По друг проект бяха видели бялата лястовица. При трети проект бяха намерили крастав гущер. Айде стига с този рекет! Истината е проста. Няма да цитирам по памет колко са пистите и лифтовете в държава, като Австрия, която териториално е по-малка от България. Или пък Словения, която е на една четвърт от България. Андора също - там има два пъти повече писти и лифтове, отколкото в цялата държава България. Кажете ми къде е логиката да се стопира икономическото развитие\", допълни той.\r\n \r\nСпоред него и останалите министри мислят по същия начин.\"На 28 декември ще настояваме да се вземе решение по въпроса. Минимумът, който може да се случи, е приемането на плана за управление. Лифт на Банско ще има\", каза още министър Каракачанов.", "date": "2017.12.16", "title": "Каракачанов за казуса Банско: Ще има лифт!"}
{"url": "https://www.dnes.bg/kino/2017/12/16/tymni-taini-izpluvat-na-malkiiat-ostrov.362482", "text": "Тъмните тайни на извратеняци, убиващи тийнейджърки проследява Роберто Родригес във филма \"Малкият остров\".Действието ни отвежда в забравен град, заобиколен от блатистите низини на река Гуадалкивир. Главните герои са полицаите Педро и Хуан - единият представител на новата, а другия на старата школа.\r\nМетодите им се различават, но двамата постепенно намират път един към друг. Затова пък престъпленията се оказват извън рамките на чисто криминалната стилистика, като ни показват, че конлфиктът е много по-дълбок.\r\nМизерия, мечта за бягство, жажда за власт са само част от причините, които лъкатушат сюжета напред и назад в затъналите сред блатото хора и техни желания. Чувството на обреченост преобладава в мрачната атмосфера на филма.\r\n\"Малкият остров\" печели испанските филмови награди \"Гоя\" за най-добър филм, най-добър режисьор, оригинален сценарий и най-добра мъжка роля на Хавиер Гутиерес.Гледайте \"Малкият остров\" на 16 декември от 19.50 часа по телевизия .", "date": "2017.12.16", "title": "Тъмни тайни изплуват на \"Малкият остров\""}
{"url": "https://www.dnes.bg/politika/2017/12/16/radev-resheniiata-v-otbranata-se-vzimat-na-parche.362490", "text": "Президентът Румен Радев ще свика Консултативен съвет за национална сигурност на 9 януари 2018 г. Темата този път ще бъде свързана с \"ролята на България в общата политика за сигурност и отбрана на Европа\", заяви държавният глава.\r\n \r\nСвикването на КСНС има връзка със започващото по същото време председателство на България на Съвета на ЕС и ролята на страната \"като участник в тези процеси, и като страна с амбиции да бъде фактор в интеграцията на Западните Балкани\".\r\n \r\nРадев обяви, че няма да поставя на КСНС въпроса с покупката на нови бойни самолети за армията, въпреки застоя по казуса, довел и до напрежение сред военните пилоти.\r\n \r\n\"Българските политици трябва да узреят за някои неща. Видях едно отношение, което не съответства на нивото на държавници – отношение, водещо към парализа на стратегическото мислене, на сигурността на държавата, изобщо за нейното бъдеще\", коментира президентът Радев пред Дарик.\r\n \r\nПо думите му решенията в отбраната се взимат хаотично и \"на парче\". \"Няма как да се стигне до консенсус. Трябва наистина сериозна работа\", допълни той.", "date": "2017.12.16", "title": "Радев: Решенията в отбраната се взимат \"на парче\""}
{"url": "https://www.dnes.bg/kino/2017/12/16/tymnata-strana-na-jurnalistikata-v-chetvyrtata-vlast.362483", "text": "Тъмните и мрачни страни на професията журналист ни показва Денис Гансел в  \"Четвъртата власт\". Действието ни запознава с разследващ журналист, който след развода си заминава от Берлин и започва работа в таблоид в Москва, ръководен от неговия ментор Алексей Онегин.\r\nГероят успява да вдигне тиража на изданието, а това му носи допълнителни дивиденти. Животът му върви много добре, докато не става свидетел на убийството на уважаван репортер, критикуващ руския режим.\r\nПознанството му с красива активистка го кара да се задълбочи по случая, без да усети колко лесно човек може да се забърка в терористичен заговор.\r\nГансел преминава през нощния бурен и купонджийски живот на Русия, докато не поглежда и в сенчестата част на страната, обитавана от гангстери, ожесточени чеченски бунтовнци, където като че ли няма невинни.\r\nРолите са поверени на Моритц Блайбтро, Касиа Смутнияк, Макс Римелт. Гледайте \"Четвъртата власт\" на 16 декември от  23.00 часа по телевизия.\r\n ", "date": "2017.12.16", "title": "Тъмната страна на журналистиката в \"Четвъртата власт\""}
{"url": "https://www.dnes.bg/usa/2017/12/16/rusiia-sasht-obuchava-teroristi-ot-nova-siriiska-armiia.362479", "text": "Руският Център за помирението на враждуващите страни в Сирия съобщава, позовавайки се на завръщащи се по домовете си бежанци, че инструктори от САЩ подготвят в тренировъчен център в бежански лагер ново въоръжено формирование, наричано \"Нова сирийска армия\", предаде ТАСС.\"Въпреки заявлението от американска страна за безусловна привързаност към унищожаване на терористичната групировка \"Ислямска държава\" международната коалиция продължава да си взаимодейства с остатъци от терористите на територията на Сирия, пише \"Фокус\".Под ръководството на американски инструктори от специалните части от групи бойци в тренировъчен център в бежански лагер се създава ново въоръжено формирование, наименувано \"Нова сирийска армия\".Според завръщащите се у домовете си бежанци, след завършването на курса на подготовка, създаваните формирования ще бъдат прехвърлени в южната част на Сирия за борба със сирийските правителствени войски\", пише в официално съобщение на подчинения на министерството на отбраната на Русия Център.Центърът за повиряването смята, че международната коалиция, начело със САЩ вече от половин година използва за подготовка на терористите бежанския лагер, намиращ се на около 20 км североизточно от град Джиср аш Шадади в провинция Ел Хасеке.В момента в него, по данни на Центъра, се намират около 750 бойци, като ядрото им е съставено от 400 терористи от \"Ислямска държава\". Министерството на отбраната припомня, че именно тези членове на групировката \"при поддръжката на САЩ безпрепятствено излизат от град Ракка през октомври 2016 г.\"", "date": "2017.12.16", "title": "Русия: САЩ обучава терористи от \"Нова сирийска армия\""}
