{"url": "https://www.dnes.bg/stranata/2018/05/04/komandirovat-policai-po-morskite-ni-kurorti-ot-1-iuni.375532", "text": "От 1 юни още 760 полицаи от страната ще бъдат командировани в морските ни курорти, за да следят за реда там. \r\nШефът на полицията в Бургас комисар Калоян Калоянов у точни, че полицаите ще работят в този разширен състав по Южното Черноморие до 20 септември.\r\nВ Приморско ще има полицаи от Чехия. \r\nТова вече се превърна в традиция. Причината е, че тази туристическа дестинация е предпочитана от туристите от Чехия. \r\nВ курорта Слънчев бряг пък ще има униформени служители на реда от Румъния, Полша и Чехия. \r\nЩе има и пропускателен режим в комплекса, каза още комисар Калоянов. \r\nПредстои да се уточни как точно ще бъде въведен той и от кога.", "date": "2018.05.04", "title": "Командироват полицаи по морските ни курорти от 1 юни"}
{"url": "https://www.dnes.bg/notifikacii/2018/05/04/bylgarka-otkrita-myrtva-v-reka-dunav-v-avstriia.375570", "text": "37-годишната българка Виолета Иванова е намерена мъртва в река Дунав в Австрия. Жената е била обявена за издирване в началото на април.\n\r\nБезжизненото тяло на жената бе открито в реката от работници в сряда сутринта близо до електроцентралата в Мелк , предава сайтът krone.at. цитиран от .\n\r\nПредстои аутопсия да изясни причините за смъртта на Виолета. \n\r\nВ периода преди да бъде обявена за издирване 37-годишната жена е била на лечение в клиника за борба с алкохолизма в австрийския град Ибс, съобщава изданието.\n\r\nРодителите на Виолета не вярват случилото се да е нещастен инцидент. \"Има прекалено много несъответствия\", казва Дида Видева - майка на Виолета.\r\nИзвестно е, че във вечерта преди изчезването си 37-годишната Виолета е била със своя приятел - 50-годишен унгарец, собственик на павилион.\n\r\nМъжът е разказал на органите на реда, че Виолета е била пияна, когато паднала във водата. \n\r\n\"Нямаше как да й помогна, тъй като самият аз не мога да плувам\", споделя унгарецът. \n\r\nСемейството на Виолета обаче не вярва на историята на унгареца.", "date": "2018.05.04", "title": "Българка открита мъртва в река Дунав в Австрия"}
{"url": "https://www.dnes.bg/politika/2018/05/04/borisov-ubeden-bylgariia-e-edin-ot-nai-loialnite-chlenove-na-nato.375536", "text": "Премиерът Бойко Борисов се срещна в МС със заместник-генералния секретар на НАТО Роуз Готемьолер, съобщи пресцентърът на кабинета.\n\r\nБългария е един от най-лоялните членове на НАТО, доказан в операциите на Алианса и дал свидни жертви при изпълнението им, заявил по време на срещата министър-председателят Бойко Борисов. Премиерът подчертал, че евроатлантическият път на страната ни и членството в Европейския съюз са стратегически приоритет на правителството.\r\nБорисов посочил, че България отдава приоритетно значение на стабилността и сигурността в страните от Западните Балкани и очаква напредъкът на държавите-кандидатки да бъде отчетен.\n\r\n\"Трябва да изпратим ясни послания за продължаване на политическия ангажимент и практическото сътрудничество със страните от региона\", казал той. \r\n                    \r\n                    \r\nМинистър-председателят обърнал внимание на периодичните прояви на национализъм и етническо напрежение, които могат да доведат до сътресения в региона и подчерта, че поемането на ангажимент от страните от НАТО и ЕС към тях ще донесе повече стабилност. \n\r\n\"Искаме да превърнем Балканите в строителна площадка, а не в гробове от масови убийства и етнически конфликти\", казал той.\n\r\nМинистър-председателят информирал заместник-генералния секретар на НАТО, че България е готова с актуализирани проекти за придобиване на нови бронирани машини за Сухопътни войски и нов тип боен самолет за ВВС. За по-късен етап се разработва и проект за два многофункционални модулни кораба.\n\r\n\"Въпреки че политическите ни опоненти не приемат увеличението на средствата за въоръжение, мисля, че с тези проекти ние ще ние покрием изискването на НАТО за отделяните разходи за отбрана\", казал Борисов.\n\r\nНАТО продължава да подкрепя България, която е ценен партньор и има изключителен принос в общите ни операции, особено към мисиите в Косово и Афганистан, казала Роуз Готемьолер. Тя посочила, че е впечатлена от професионализма на въоръжените сили. \n\r\nТя дала висока оценка и за ролята на България за задълбочаване на сътрудничеството между Алианса и ЕС и приветства успешното провеждане на ротационното председателство на Съвета.", "date": "2018.05.04", "title": "Борисов убеден: България е един от най-лоялните членове на НАТО"}
{"url": "https://www.dnes.bg/notifikacii/2018/05/04/akusherkite-v-bylgariia-vse-po-malko-zashto.375569", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди няколко месеца отново се заговори за проблемите с акушерките. Истината е, че такива няма. Това е така, защото голяма част от тях категорично напускат не само системата, но и страната ни.\n\r\nСамо ниското заплащане ли е причина акушерките у нас да намаляват драстично? Има ли опасност до няколко години България да остане без родилна помощ и колко фатално може да е това за майките и техните бебета? Коментар в предаването \"Директно\" по от Мария Евгениева от Фондация Тръст за социална алтернатива и Гергана Велкова от Алианс Български акушерки.\n\r\nНепосредствено преди Международния ден на акушерките – какви са проблемите в системата?\r\n\"Цената, която плащат майките е много висока. Те не са в центъра на нашата здравна грижа. Не се отделя достатъчно внимание на разговори с бременната жена.\", коментира Мария Евгениева.\n\r\nКолко е важна правилната консултация по време на бременноста и непосредствено след нея и колко фатална може да се окаже нейната липса. Защо майките се допитват до съветите на неквалифицирани за това \"специалисти\"?\n\r\n\"Имаме случаи, когато родители са консултирани да кърмят бебетата си на цената на всичко. Новородени са приемани спешно в болница заради това.\", сподели случай от практиката си Мария Евгениева от Фондация Тръст за социална алтернатива.\r\n ", "date": "2018.05.04", "title": "Акушерките в България все по-малко. Защо?"}
{"url": "https://www.dnes.bg/notifikacii/2018/05/04/severna-i-iujna-koreia-veche-v-edin-chasovi-poias.375571", "text": "Северна Корея вече е в един часови пояс с Южна Корея, предаде Франс прес, позовавайки се на севернокорейската агенция КЦТА. \r\nВ съобщението й се отбелязва, че смяната на времето е първата практическа мярка за ускоряване на процеса по обединение на Севера и Юга след историческата трета среща на върха между двете държави миналата седмица.\r\nУстановяването на единен часови пояс на Корейския полуостров беше договорено на разговорите между южнокорейския президент Мун Дже-ин и севернокорейския лидер Ким Чен-ун на 27 април в граничното селище Панминчжон.\r\nДо 2015 г. Северна и Южна Корея десетилетия наред бяха в една и съща часова зона, когато Пхенян не реши да въведе своя зона, като върне стрелките с 30 минути назад спрямо Сеул.\r\nДнес в 23,30 ч. местно време стрелките на часовниците в Севера бяха преместени с половин час напред, пише БТА.", "date": "2018.05.04", "title": "Северна и Южна Корея - вече в един часови пояс"}
{"url": "https://www.dnes.bg/politika/2018/05/04/vyrhovenstvo-na-zakona-no-ne-za-smetka-na-evrofondovete.375572", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тази седмица Европейската комисия представи пред Европарламента предложението си за следващия многогодишен бюджет на ЕС. Няколко държави обаче веднага се обявиха против него. Какво предвижда бюджетът и ще има ли орязване на средствата за земеделие и еврофондовете – коментар на евродепутата Андрей Новаков в предаването \"Брюксел 1\" по Bulgaria ON AIR.\n\r\nОсновните опасения са, че новият европейски бюджет може да доведе до орязване на еврофондовете и това ще се отрази на сектора земеделие. Какви последици ще имат тези цифри за България?\n\r\n\"Факт е, че намаления бяха анонсирани, но те няма да са по равно за всяка страна членка. От това, което виждам, България ще бъде най-малко засегната.\", коментира главният преговарящ по кохезионната политика.\r\n                    \r\n                    \r\nЕдно от предложенията в новия бюджет е спазването на върховенството на закона срещу отпускане на евросредства. Как това ще се отрази на България?\n\r\n\"Подкрепям върховенството на закона, но то не трябва да става за сметка на плащанията по оперативни програми. Европейските фондове не съществуват, за да превъзпитаваме министър-председатели, министерства, кметове... че да ги използваме като средства за опитомяване.\", заяви в предаването евродепутатът.\n\r\nКакво още коментира Андрей Новаков – гледайте в предаването \"Брюксел 1\" в събота, 17:30.", "date": "2018.05.04", "title": "Върховенство на закона, но не за сметка на еврофондовете!"}
{"url": "https://www.dnes.bg/temida/2018/05/04/v-psihiatriite-u-nas-nasilie-nechoveshki-i-unizitelni-usloviia.375530", "text": "Комисията срещу изтезанията към Съвета на Европа представи доклад за България, в който се отчита слабо подобрение в условията в местата за изтърпяване на наказания у нас.\n\r\nВ документа се посочва, че служителите в тези институции все още са недостатъчно, както и че в психиатриите условията са нечовешки и унизителни. Миналата година представители на комисията са посетили полицейски управления, места за изтърпяване на наказания, психиатрични заведения.\n\n В доклада се отчита подобрение на условията в местата за полицейско задържане, но се отбелязва и че оплакванията за физическо насилие там продължават. Допълва се, че не са били приложени препоръките за осигуряването на задържаните на достъп до адвокат и лекар.\r\n                    \r\n                    \r\nВ местата за изтърпяване на наказания се отчита подобрение по отношение на материалната обстановка, но се отбелязва липсата на чистота и наличието на паразити дори там, където обзавеждането е ново.\n\r\nКорупцията е все така сериозен проблем и служителите в затворите остават в основата на внасяните незаконно предмети, пише в доклада. Допълва се, че жалбите за лошо отношение от страна на служителите към затворниците намаляват, но продължава насилието между лишените от свобода. Настоява се за осигуряването на необходимите здравни грижи за затворниците. \n\r\nПри посещение в психиатрията в Раднево пратениците са установили множество оплаквания от заплахи и физическо насилие над болните. Българските власти са призовани да предприемат мерки за запълване на недостига от служители в тази и подобни други институции в страната.\n\r\nПо повод посещенията в домове за психично болни се отчита липсата на чистота до степен на нечовешки и унизителни условия. Комисията заявява, че се налага горчивият извод, че хората там са забравени от държавата.\n\r\nПри посещението си в центъра за задържане на чужденци в Любимец пратениците на комисията са получили оплаквания от неуважително отношение и са установили много лоши материални условия. Недостатъчен е бил достъпът до здравни грижи, липсвали са преводачи и подходяща храна, както и играчки и дрехи за децата там.", "date": "2018.05.04", "title": "В психиатриите у нас – насилие, нечовешки и унизителни условия "}
{"url": "https://www.dnes.bg/sofia/2018/05/04/helpbook-simfoniia-ot-klaksoni-previshena-skorost-parkirane.375529", "text": "Представяме ви обзор на част от сигналите в , които получихме през изминалата седмица.\n\r\nЗапочваме със сигнала за изключително , който излиза от високоговорителите на \"Баня Башъ\" в София, което е ежедневие. Потребителят се  че от известно време звукът непрекъснато се усилва, което за работещите в близост и минувачите представлява истинско изтезание. \n\r\nПолучихме сигнал и за , този път в София на ул. \"Радин дол\" (м-т \"Гърдова глава\"), който е така от няколко месеца.\r\n                    \r\n                    \r\nПроблемът с  по ул. \"Фритьоф Нансен\" продължава, този път снимките са от светлата част на деня. Обяснението на полицая в близост е, че щом липсва шофьор на превозното средство, то той по никакъв начин не може да го санкционира. \n\r\nСходни затруднения изпитват и минувачите по , свързващ ДГ 175 и Зоопарка. Паркираните коли пречат на децата и майките с колички, които трябва да преминат през пътното платно. Особено неприятно е през почивните дни, когато напливът към зоологическата градина е огромен.\r\nТревожен сигнал се получи и за масово опасно  на автомобили, \"слизащи\" от Околовръстен път и продължаващи по бул. \"Александър Малинов\". На тази отсечка има спирки на градски транспорт и метро, постоянен поток от пешеходци, опасението е, че е въпрос на време да стане инцидент. \n\r\n\"Писал съм поне 5 жалби и никакъв резултат. От време на време пращат патрул на КАТ с радар, това нищо не решава. Изкуствени неравности нямало как да бъдат поставени... А вечер, след като светофарните уредби бъдат изключени, става страшно\".\r\nДруг потребител ни предупреждава за  във Варна - на кръстовището на ул. \"Струга\" и бул. \"Цар Освободител\", който свети постоянно червено, поради извършващата се дейност там. Следователно шофьорите, следвайки правилника за движение по пътищата, не тръгват и се започва една симфония от клаксони сутрин от 7:00 ч. до 22-23 ч. вечерта. Засегнатият като живущ на тази улица моли най-любезно да си вземат някакви мерки или просто да бъде изключен горепосоченият светофар. \n\r\nПо същото време на ул. \"Иван Андонов\" в столичния квартал \"Кръстова Вада\" около кофите за смет вече втора седмица се събират като кресла, дивани и други мебели. Потребителят, подал сигнала, се надява в най-скоро време някой да се сети да ги извози. \n\r\nНе липсва и проблем по роднински - потребител разказва за ужасната , в която е принудено да живее цялото му семейство. \n\r\n\"Цялата наша къща е пропита от миризма на котешки изпражнения. Навън в двора се разхождат свободно кокошки, които също си вършат нуждите навсякъде. С чичото не успяваме да се разберем, защото той отказва да се погрижи за животните си\", четем в сигнала му. \n\r\nЗавършваме обзора с молба съответните институции да вземат отношение към отстраняване на нередностите.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.05.04", "title": "HelpBook: Симфония от клаксони, превишена скорост, паркиране..."}
{"url": "https://www.dnes.bg/sofia/2018/05/04/goliam-pojar-plamna-v-sklad-v-krasna-poliana.375573", "text": "\nГолям пожар бушува в столичния квартал \"Красна поляна\", предаде репортер на Dnes.bg.\n\r\nПреди около 20 минути е пламнал склад на магазин близо до болница \"Надежда\".\n\r\nВ района има и бензиностанция.\n\r\nНа мястото на инцидента има 5-6 пожарни коли и полиция.\r\nЕкип на Спешна помощ е изпратен в района на пожара, в случай че се наложи евакуация на болница \"Надежда\", съобщи говорителят на Центъра за Спешна медицинска помощ (ЦСМП) - София Катя Сунгарска пред \"Фокус\". \n\r\nТя обясни, че според информацията, с която разполага, пожарът е голям и на място превантивно е извикан медицински екип, ако се наложи евакуация.\r\n                    \r\n                    \r\n\"Една линейка са поискали, но ако се наложи, имаме готовност да изпратим и още. Линейката вече е тръгнала натам\", обясни тя.\n\r\nОчаквайте подробности!\r\n \r\n", "date": "2018.05.04", "title": "Голям пожар пламна в склад в \"Красна поляна\""}
{"url": "https://www.dnes.bg/health/2018/05/04/stent-na-syrceto-kakvo-se-sluchva-pri-zapushvane.375398", "text": "Поставянето на стент в сърдечните съдове цели разширяване на стеснени участъци на коронарните съдове. С тях се застопоряват пристенни тромби или разкъсани атеросклеротични плаки, ако има такива. Стентирането е метод на поведение при ситуации на спешност и в голям процент се явяват животоспасяващи при развиващ се миокаден инфаркт. Поставят се още и планово, след установен от коронарография значим съдов дефект.\r\nПоставят се толкова стентове, колкото е преценено, че са необходими. Следва обяснимото чувство на успокоение, предвид добрата прогноза, която теоретично (и реално) следва. Уместно е обаче да се знае една подробност, която на пръв поглед звучи неочаквано. А това е, че този стент може да се запуши и да последват същите усложнения както при първоначално тромбозиране. Състоянието се нарича стент-тромбоза и е хубаво да се познава както от лекарите, така и от пациентите.\r\n \r\nСтент-тромбозирането е усложнение, което се наблюдава в 1-2% от болните.\r\n \r\nАко не бъде разпознато на време то може да причини сериозно влошаване на здравето, миокарден инфаркт и лош изход. Дължи се на запушване със съсирек на поставен в коронарните съдове стент. Дори и да не се докаже, за ретромбоза може да се мисли при развитие на миокарден инфаркт в зоната на стента, както и при всяка неочаквана смърт в рамките на месец след манипулацията. \r\n \r\nСтент-тромбозите се делят на три основни типа според момента на възникване. Когато стане в рамките по-малко от месец говорим за ранна ретромбоза. Тя, от своя страна, бива остра, ако е по-малко от денонощие след процедурата. Късна е в диапазона месец до една година и вече много късна е ако настъпи с повече от година закъснение.\r\n\r\n\r\n \r\n \r\n ", "date": "2018.05.04", "title": "Стент на сърцето - какво се случва при запушване? "}
{"url": "https://www.dnes.bg/stranata/2018/05/04/otkrivame-chetvyrti-granichen-punkt-s-makedoniia.375535", "text": "В края на 2020 г. се очаква да бъде готов пътят към ГКПП \"Клепало\" между България и Република Македония, обяви по време на парламентарния контрол днес министърът на регионалното развитие и благоустройството Николай Нанков.\r\nОт македонска страна участъкът е готов, но се нуждае от рехабилитация, за което има поети ангажименти, допълни министърът и изрази надежда евентуално в края на 2020 г. или началото на 2021 г. да бъде открит нов - четвърти, граничен пункт с Македония.\r\nТранспортната връзка до пункта е около 30 километра, като пътят не е ремонтиран основно от 30 години. Възложено е изработването на технологичен проект за превантивен ремонт на първите 16 километра от пътя и по прогнозна оценка ремонтът ще струва около 10 млн. лева.\r\r\n                    \r\n                    Ремонтът на участъка ще започне тази година и се очаква да приключи в рамките на 2018 г. За оставащата част от трасето се предвижда частична реконструкция и ново строителство, защото има участък без трасе с асфалтова настилка, каза министърът и уточни, че е нужен нов технически проект, като пътната агенция ще го включи в програмата за проектиране за 2019 г.\r\nСлед изготвянето на проекта ще стане ясно каква ще е стойността на строителството на тази отсечка, уточнява БТА. \r\n ", "date": "2018.05.04", "title": "Откриваме четвърти граничен пункт с Македония"}
{"url": "https://www.dnes.bg/crime/2018/05/04/razbiha-kanal-za-lekarstva-s-narkotichni-veshtestva.375510", "text": "Служители на Митница \"Русе\" разбиха канал за трафик на лекарства, съдържащи наркотични вещества, съобщиха от пресцентъра на Агенция \"Митници\". \n\r\nПри продължило няколко дни разследване са задържани общо 26000 таблетки от над 20 различни по вид лекарствени средства. Таблетките са изпращани за страни от Западна Европа и САЩ чрез пощенски пратки от България.\n\r\nСлед събрана предварителна информация и уличаващи доказателства, на 02.05.2018 г. под ръководството на Окръжна прокуратура - Русе, митнически екипи с активното съдействие на \"Гранична полиция\" са претърсили обществени и частни помещения.\n\r\nНа различни места са открити количества с медикаменти, съдържащи активни наркотични вещества. В резултат на проверките е открит и склада с целия асортимент на предлаганите продукти. \r\n                    \r\n                    \r\nИззети са над 22500 таблетки от различни видове лекарства. Други 3500 таблетки са задържани няколко дни по-рано при проверки и събиране на доказателства за дейността на канала.\n\r\nПо случаите са проведени процесуални действия по НПК и е образувано досъдебно производство. 40-годишен мъж е задържан като организатор на канала. Той е в следствения арест с наложена прокурорска мярка за неотклонение - \"задържане под стража\" за 72 часа.", "date": "2018.05.04", "title": "Разбиха канал за лекарства с наркотични вещества"}
{"url": "https://www.dnes.bg/notifikacii/2018/05/04/znahari-i-sharlatani-zashto-se-doveriavame-na-tiah-a-ne-na-lekarite.375525", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКазусът с онкоболната българка в Бразилия развълнува цялата нация и отново постави въпроса защо хората търсят все повече решения извън традиционната медицина? Търсим ли чудеса там, където не трябва, и какви са новостите в онкологичните лечения? Коментар в предаването \"Околосветско\" по Bulgaria ON AIR на д-р Желязко Арабаджиев. Защо се осланяме на шарлатани, а не на лекари?\n\r\nБъглария винаги заема челни места в негативни класации. Страната ни е една от първите по брой на онкоболни. Колко е важна превенцията и ранната диагностика?\n\r\n\"Това наистина води до по-добри резултати в лечението. В последните 10-15 години имаме много голям напредък не само в лекарственото лечение и терапиите, но и в диагностиката. Именно това е и една от причините броя на диагностицираните да нараства\", коментира спезциалиста.\r\nЗащо обаче, въпреки развитието в медицината, все повече хора прибягват до алтернативни начини на лечение и колко опасни за здравето може да се окажат те?\n\r\n\"Трбва да споделя притеснението си, че в Интернет хората четата каква ли не информация за онкологичните заболявания и я интерпретират по един немедицински начин\", сподели д-р Арабаджиев.\n\r\nМожем ли да победим рака и помага ли здравословния начин на живот? Какви са новостите в онкологичното лечение?\n\r\n\"Само до преди 15 години третирането на заболяванията се свеждаше до оперативни лечения и химиотерапия. Сега вече разполагаме и с прицелна или т.нар. таргетна терапия. При нея не атакуваме всички бързо делящи се ракови клетки, а селективно се фокусираме върху ключовите механизми на тяхното развитие\", коментира експертът.\r\n ", "date": "2018.05.04", "title": "Знахари и шарлатани – защо се доверяваме на тях, а не на лекарите? "}
{"url": "https://www.dnes.bg/obshtestvo/2018/05/04/katadjii-na-vseki-kilometyr-slediat-i-za-neplateni-globi.375534", "text": "Засилено полицейско присъствие по главните пътни артерии в цялата страна ще осигури Пътна полиция през почивните дни.\r\n \r\nПредвиждат се полицейски проверки за употреба на алкохол, шофиране без книжка.\n\r\nЗа улеснение на трафика през Владая и повишаване на пътната безопасност има две ленти за излизащите от София. На 7 май от 10.00 до 20.00 ч. в същия участък ще има две ленти за прибиращите се към столицата. Алтернативен маршрут на първокласния път през Владая е магистрала \"Люлин\", напомнят от Агенция \"Пътна инфраструктура\".\n\r\nПо време на празничните дни ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение.\r\n                    \r\n                    \r\nОт полицията напомнят на всички водачи, че ако не са платили глобите си за нарушения на Закона за движение по пътищата, при проверка на пътя ще им бъде отнета книжката, а автомобилът им може да бъде спрян от движение. Всеки гражданин може извърши проверка за издадени и влезли в сила наказателни постановления, фишове и електронни фишове по електронен път .\n\r\nОсвен на интернет портала, заплащането може да бъде реализирано и в сектор \"Пътна полиция\" чрез наличните ПОС-терминали в работно време на гишетата за обслужване на граждани, както и по банков път. Важно е да се обърне внимание на правилното попълване на необходимата информация, в частност основанието за плащане, където трябва да се изпише вярно номера на фиша или на наказателното постановление.\r\n ", "date": "2018.05.04", "title": "Катаджии на всеки километър, следят и за неплатени глоби"}
{"url": "https://www.dnes.bg/politika/2018/05/04/prezidentyt-da-rabotim-za-razvitieto-na-dunavskiia-region.375568", "text": "\nСигурен съм, че България, Румъния и Австрия ще бъдат един двигател за развитието на Дунавската идея. Това заяви в \"Канев център\" на Русенския университет президентът на България Румен Радев.\n\r\nЗаедно със своите колеги - президентите на Австрия и Румъния Александър ван дер Белен и Клаус Йоханис, той участва в конференция на тема \"Устойчиво развитие на Дунавския регион\".\n\r\nКомплексните проблеми изискват гъвкави решения и ние сме тук, за да ги обсъждаме, като представители на страните-ротационни председатели на Съвета на ЕС, каза Радев, цитиран от БТА.\n\r\n\"Имаме си Дунавска стратегия. Наша задача е да възстановим река Дунав като река, свързваща хората на европейската сцена. Не използваме потенциала й\", добави той. \r\n                    \r\n                    \r\nПо думите му по реката могат да се видят и огромни регионални различия - тук са и най-бедните региони в Европа - в Северозападна България.\n\r\n\"Обща цел е да работим за развитието на Дунавската стратегия. Трябва да рефокусираме вниманието на Европа върху Дунавския регион\", каза още Румен Радев.\n\r\nСпоред президента на Румъния Клаус Йоханис свързаността по река Дунав между гражданите е много далеч от желанията и възможностите. \"Имаме много работа да свършим. Вярвам, че е време да ревизираме Дунавската стратегия и да я направим по-видима за гражданите\", каза Йоханис.\n\r\nПо думите му днешна Европа е на кръстопът, тъй като се сблъскваме с много вътрешни и външни кризи.\n\r\nПрезидентът на Австрия Александър ван дер Белен каза, че посещението му в Русе е било изключително приятно, като е разбрал защо другото име на града е малката Виена.\n\r\nТой заяви, че Дунав в икономическо отношение е ресурс, който трябва да се използва по-добре за туризъм и транспорт.\n\r\nПред аудиторията президентът на Австрия заяви, че младите хора трябва да бъдат отговорни и да мислят за бъдещето, което принадлежи на тях.\r\nПрезидентът Радев коментира и че и трите държави - България, Австрия и Румъния, сме изключително заинтересовани да има положително развитие за Дунавския регион. \r\nДунавската стратегия беше приета през 2011 г., но седем години по-късно не можем да кажем, че има съществен напредък, заяви той. Според Радев няма заделени ресурси и ясни правила за действие.\n\r\nТой каза още, че със своите колеги е имал ползотворни и конструктивни разговори. ЕС е изправен пред много предизвикателства - икономически, политически, военни, културни.\n\r\n\"Зададохме и много въпроси - накъде отива Европа, отстояваме ли достатъчно нашата сигурност, какво е бъдещето на Западните Балкани, готовността ни за действие и неутрализиране на терористични атаки. В тази сложна среда можем да бъдем успешни, ако имаме ясни приоритети и дългосрочна визия\", заключи президентът Радев.", "date": "2018.05.04", "title": "Президентът: Да работим за развитието на Дунавския регион!"}
{"url": "https://www.dnes.bg/notifikacii/2018/05/04/angelkova-prognozira-ryst-na-turistite-ot-5-na-sto-za-liatoto.375540", "text": "Очаква се засилен интерес към българското Черноморие, най-вече - Южното, и ръст на туристите от 5 на сто за сезона. Това каза днес в Бургас министърът на туризма Николина Ангелкова. \n\r\nВ крайморския град тя проведе работна среща с контролните органи, на която обсъдиха подготовката за началото на летния туристически сезон и мерките за гарантиране на спокойна почивка на туристите.\n\r\nПо думите й всички контролни органи са готови да посрещнат новия сезон. Ще има изнесени приемни на Комисията за защита на потребителите, агенцията за безопасност на храните, Регионалната здравна инспекция и др. Ще се извършват съвместни проверки за качеството на предлаганите услуги, на храните, за чистота и безопасността на плажовете. \r\nИ през това лято ще се проверява дали концесионерите и наемателите спазват клаузите в договорите. Ще има проверки и в местата за хранене и настаняване, пише БТА.\n\r\nАнгелкова каза, че идеята за ограничаване на шума трябва да бъде широко дискутирана, защото тя касае цялата страна, а не само курортите.\n\r\nАко законопроектът се приеме от народните представители, това ще даде негативно отражение на летния туристически сезон, добави Ангелкова. \n\r\nДумите й подкрепиха кметовете на Созопол, Царево, Бургас, Приморско, които присъстваха на срещата. Според тях сега не е моментът да се правят промени.", "date": "2018.05.04", "title": "Ангелкова прогнозира: Ръст на туристите от 5 на сто за лятото"}
{"url": "https://www.dnes.bg/crime/2018/05/04/prez-april-izzeha-nad-35-000-mente-markovi-stoki-na-lesovo.375531", "text": "Митничари задържаха големи количества летни облекла и обувки с фалшифицирани обозначения на световноизвестни марки през април на Лесово. Иззети са 35 681 спортни комплекти и обувки, тениски, блузи, панталони и други текстилни изделия, съобщиха от Агенция \"Митници\".\r\nМежду задържаните маркови облекла са и детски спортни екипи, имитиращи екипите на футболните грандове \"Барселона\", \"Реал Мадрид\", \"Ювентус\", \"Челси\" и др.,  включително и екипи с надписи на футболните звезди Роналдо и Меси.\r\nСтоките с  фалшифицирани знаци са открити при 10 отделни митнически проверки на влизащи в страната от Турция камиони и товарни микробуси и са били предназначени за различни европейски държави.\r\nБлизо 10 000 маркови облекла са иззети само при четири от случаите. \r\nВсички стоки, нарушаващи права на интелектуалната собственост, са задържани. Предприети са действия за уведомяване на правопритежателите на съответните търговски марки.", "date": "2018.05.04", "title": "През април: Иззеха над 35 000 менте маркови стоки на Лесово"}
{"url": "https://www.dnes.bg/notifikacii/2018/05/04/50-100-g-novichok-tazi-doza-bi-ubila-cial-solsbyri.375520", "text": "С 50-100 г от химическото оръжие \"Новичок\" би могло да бъде унищожено цялото население на Солсбъри. Това заяви Леонид Ринк - един от хората, разработвали системата за химическо оръжие \"Новичок\", цитиран от РИА Новости. Според него това доказва съмнителността на версията, че Сергей Скрипал и дъщеря му са били отровени именно с това вещество.\n\r\nПо-рано шефът на Организацията за забрана на химическото оръжие (ОЗХО) Ахмет Юзюмджу заяви, че бившият двоен агент Сергей Скрипал и дъщеря му Юлия са били отровени с доза между 50 и 100 г от бойно вещество.\n\n\n\r\nВеднага след инцидента в британския град Солсбъри на 4 март британските власти заявиха, че Сергей и Юлия Скрипал са били отровени със създаденото в Русия нервнопаралитично бойно вещество А234, известно като \"Новичок\". Русия обаче категорично отрече да е замесена в отравянето.\r\nСергей Скрипал и дъщеря му Юлия бяха настанени в болница веднага след като бяха намерени на улицата в безпомощно състояние, но успяха да се съвземат, макар че британските власти и досега не са показали никакви кадри с тях след инцидента.\n\r\nБританското ръководство излъга, когато обвини Русия, че е единствен производител на химическото оръжие \"Новичок\", каза в Москва днес говорителката на руското външно министерство Мария Захариева. \"Мъглата се разсейва и многобройните лъжи да правителството на Тереза Мей стават все по-ясни\", написа Захарова във Facebook. Тя се позова на изявлението на чешкия президент Милош Земан, който потвърди, че чешките военни също са произвеждали и експериментирали с боен газ от семейството \"Новичок\", пише БТА.\n\r\nОтравянето на Скрипал във Великобритания ще попречи на руско-британското антитерористично сътрудничество при гарантирането на сигурността по време на световното първенство по футбол, което започва в Русия през юни, каза от своя страна руският заместник-министър на външните работи Олег Сиромолотов, цитиран от Ройтерс.\r\n ", "date": "2018.05.04", "title": "50-100 г \"Новичок\"? Тази доза би убила цял Солсбъри!"}
{"url": "https://www.dnes.bg/cars/2018/05/04/iskate-da-se-razdelite-s-avtomobila-si-kak-nai-byrzo-da-stane-tova.375501", "text": "Когато решат да се разделят с автомобила си, хората се надяват това да стане по възможно най-бързия начин. За осъществяване на сделка не е нужно да се търси помощ от посредник, а е достатъчно да се спазят няколко основни правила, препоръчани от експерти.\n\r\n\n\r\nНа първо място трябва да се изучи пазарът за класа и модела автомобил, който се продава. Така може да се придобие реална представа за цената на колата, а също така и за това от какво точно се интересуват купувачите при търсенето на подобна машина. Последното ще помогне за по-лесно отговаряне на техните въпроси.\n\r\nПовечето клиенти се интересуват от външния вид на автомобила и от неговите технически параметри, но е хубаво продавачът да бъде наясно с цената на обслужването, както и с проблемите, които могат да се появат. Освен това задължително всички документи на автомобила трябва да бъдат наред – платени застраховки, данъци и т.н.\r\n                    \r\n                    \r\n\n\r\nОбявата за продажба трябва да бъде грамотно написана. Дори правописни грешки или други неточности могат да отблъснат евентуални купувачи. Трябва също да бъдат отбелязани всички възможни данни за автомобила, като екстрите са предимство. Направените ремонти невинаги са плюс, особено ако са повече на брой.\n\r\nСнимките на автомобила също са много важни, като преди това той трябва да бъде добре почистен. Снимайте не само екстериора, но и интериора, като махнете всичко ненужно от салона.\r\n\n\r\nЕвентуалният купувач няма да хареса безпорядъка в автомобила. Със сигурност няма да оцени положително и неприятния мирис в салона, който се появява след пушене или след употреба на парфюм и дезедорант. Ако не можете да се справите сами, закарайте колата на автомивка. Там ще се погрижат за нея.\n\r\nСъщо така заменете изгорелите лампички на таблото. Ако външните осветителни тела – фарове, мигачи и стопове, са увредени, по-добре ги сменете с нови. Отстранете течовете от масло, от охладителна или спирачна течност.\n\r\nЗамяната на масло и филтри не си заслужава, освен ако не е дошло време за нея. Новият собственик почти сигурно сам ще направи това, след като купи колата. Не се препоръчва и опит за продажба на неизправен автомобил, защото това може да доведе до конфликтна ситуация, която трудно ще завърши в полза на купувача.\n\r\n\n\r\nВажно е всички основни системи на автомобила да работят. И не става дума само за стартера и двигателя. Неизправен климатик или аудиосистема могат да откажат евентуалния купувач, така че е добре те да бъдат напълно изправни. Поправката на електрическите системи на колата не е чак толкова скъпа, така че ако има проблем с някоя от тях, минете през сервиза.\n\r\n\n\r\nТрудно е да се даде категоричен отговор дали ожулванията и вдлъбнатините по каросерията трябва да бъдат отстранени преди продажбата на автомобила. От една страна това е добре, но със сигурност ще струва пари и съответно ще се отрази върху цената на превозното средство. Още повече, че следите от нова боя върху стар автомобил ще накарат евентуалния купувач да застане нащрек и не е изключено дори да го откажат от евентуална сделка.\n\r\n\r\n\n\r\nДефектите по каросерията или други дребни неизправности със сигурност ще накарат клиентът да се опита да свали от цената, тъй като ще се оправдае с това, че ще трябва да плати известна сума за тяхното отстраняване. Търговията не е за всеки, така че продавачът трябва да бъде много внимателен в подобни ситуации. Експертите препоръчват цената да се сваля бавно и внимателно, тъй като голям скок надолу може да изплаши купувача и той да реши, че има нещо нередно.\n\r\n", "date": "2018.05.04", "title": "Искате да се разделите с автомобила си? Как най-бързо да стане това?"}
{"url": "https://www.dnes.bg/sofia/2018/05/04/bez-sinia-i-zelena-zona-na-5-i-7-mai.375533", "text": "Празнично в почивка излизат и \"синя\" и\" зелена\" зона в София. \r\nЗоните за почасово платено паркиране ще бъдат безплатни на 5 май (събота) и на 7 май (понеделник), съобщиха от пресцентъра на Центъра за градска мобилност. \r\nВ Пловдив пък в понеделник синята зона няма да работи, съобщиха от общината. \r\n ", "date": "2018.05.04", "title": "Без синя и зелена зона на 5 и 7 май "}
{"url": "https://www.dnes.bg/mish-mash/2018/05/04/praznici-idvat-i-tri-dni-iali-pili-i-se-veselili.375519", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтново идват празнични дни. Сякаш дните след Великден се изнизаха неусетно и пак е време да седнем на маса. \n\r\nНа какво се дължи трапезната култура на българите и голямата (пред)празнична истерия – коментар в предаването \"\" на журналиста Доника Ризова и маркетинг мениджъра Миро Димитров.\n\r\nОсвен големите опашки по магистралите, започват и тези в магазина. Задължително се пазарува поне седмица предварително и трескавата подготовка \"за едната маса\" поглъща цялото време, нерви и внимание на домакините. Загубили ли сме представата си за празниците?\r\n                    \r\n                    \r\n\"Идеята на празника не трябва да се превръща в това да се съберем, да изпием ракията и да изядем салатата. Идеята е да сме заедно\", коментира в предаването Доника Ризова.\n\r\nЗагубихме ли ценностите си?\n\r\n\"Много ценности са загубени. Но пък това е добър повод, когато има такива моменти, цялото семейство и приятели да се съберат заедно\", сподели Миро Димитров.", "date": "2018.05.04", "title": "Празници идват... И три дни яли, пили и се веселили!"}
{"url": "https://www.dnes.bg/stranata/2018/05/04/edna-bolnica-v-bylgariia-v-xxi-v-tri-dni-bez-voda.375526", "text": "Трети ден многопрофилната болница в Добрич е с нарушено водоподаване заради зачестилите аварии по водопреносната мрежа на града. Всички отделения в болницата работят при изключително трудни условия, алармира директорът на здравното заведение пред БНР. \r\nПореден ден болницата в Добрич разчита на собственото си водохранилище, за да снабдява сградата с вода, но неговият капацитет стига само за няколко часа, споделя д-р Трифон Йорданов. \r\n\"Вечер ни я пускат по малко, колкото да си напълним резервоара, но затрудненията, които изпитваме, са големи\", обясни той.  \r\nПреди месеци от ВиК Добрич са свързали болницата с втори резервен водопровод, но, според д-р Йорданов, и това не е помогнало, тъй като налягането не стига, за да захрани осеметажната сграда. \r\n\"Ще се появят най-вероятно и жалби от страна на пациентите. Трагедия направо. Не е за говорене\", оплака се още той. \r\n ", "date": "2018.05.04", "title": "Една болница в България в XXI в.: Три дни без вода"}
{"url": "https://www.dnes.bg/obshtestvo/2018/05/04/paradyt-1-600-boici-52-boini-mashini-i-kugyr-spartan-pilatus.375513", "text": "\n\r\nСтотици бойци, десетки бойни машини, самолети и вертолети ще преминат през площад \"Княз Александър Първи\" за военния парад в неделя. Тази година той ще е по-мащабен от друг път заради 140-та годишнина от създаването на Българската армия. Днес за втори пореден ден ВВС продължиха репитициите в небето на София.\r\nПарадът ще започне в 10 часа на 6 май, съобщиха от военното министерство. Командващ ще е командирът на Сухопътните войски генерал-майор Михаил Попов.\r\nПрез площада ще преминат 1600 военнослужещи от Въоръжените сили, ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили. \n\n\n\r\r\n                    \r\n                    По традиция парадът ще бъде открит от вертолет \"Ми-17\" на Военновъздушните сили, веещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта.\r\nВъв военния парад ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и представителните блокове с бойните си знамена.\r\nСлед представителните блокове на парада ще преминат в различни формации самолети и вертолети, които са на въоръжение във вертолетната, транспортната, учебната, щурмовата и изтребителната българска военна авиация.\r\nНад площад \"Княз Александър Първи\" ще прелетят вертолети Ми-24 и АS-532 AL \"Cougar\", военно-транспортен самолет C-27J \"Spartan\", учебните самолети L-39ZA и \"Пилатус\" РС9М и бойните самолети Су-25 и МиГ-29.\r\nНа военния парад ще бъдат представени различни типове бойна техника, на въоръжение в Българската армия: танк Т-72, 122 - мм самоходна гаубица \"2С-1\" - \"Гвоздика\", бойни машини на пехотата - БМП-1 и БМП-23, 120 мм самоходна минохвъргачка Б1-11 \"Сани\", бронетранспортьор (БТР) 60ПБ, зенитно-ракетен комплекс \"ОСА\"-AK, 152-мм оръдие гаубица Д-20, реактивна система за залпов огън БМ-21 \"Град\", тактически ракетен комплекс \"Точка\", бронирани леки автомобили с повишена проходимост \"Мерцедес\" G 270, бронирана машина \"Хамър\", бойни бронирани колесни машини \"Commando seleсt\" и \"Guardian\", пускови установки от зенитно-ракетен комплекс С-300 (SA-10) и транспортно-зареждащи машини за зенитно-ракетни комплекси С-125 (SA-3) и С-200 (SA-5).\r\nЧас преди парада празникът ще започне с водосвет на бойните знамена и знамената-светини пред паметника на Незнайния воин. Той ще бъде отслужен от Негово Преосвещенство Мелнишкият епископ Герасим.\r\nВ честванията на празника ще участват президентът и върховен главнокомандващРумен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия.\r\nПоканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на Храбростта и празник на Българската армия, ще бъдат заместник-министърът на отбраната на Република Македония Беким Максути и началникът на Генералния щаб на Армията на Република Македония генерал-лейтенант Методия Величковски.\r\nСлед парада пред сградата на Администрацията на президента на Република България ще бъде извършена тържествена смяна на почетния гвардейски караул.\r\n ", "date": "2018.05.04", "title": "Парадът: 1 600 бойци, 52 бойни машини! И Кугър, Спартан, Пилатус"}
{"url": "https://www.dnes.bg/stranata/2018/05/04/mlad-myj-pochina-v-sgradata-na-policiiata-v-troian.375537", "text": "Мъж на 34 години от София е починал днес около 10.00 ч. в помещението за настаняване на задържани лица в сградата на Районното управление на полицията в Троян, съобщиха от ОДМВР - Ловеч.\r\nМъжът е бил задържан на 3 май в 21.00 часа след като е самокатастрофирал в Априлци. \r\nУстановено е, че е управлявал лек автомобил с концентрация на алкохол в издишания въздух 3.55 промила.\r\nЗа изясняване на всички обстоятелства около смъртта му е назначена вътрешна проверка в РУ Троян. \r\nПо случая е образувано досъдебно производство.", "date": "2018.05.04", "title": "Млад мъж почина в сградата на полицията в Троян"}
{"url": "https://www.dnes.bg/crime/2018/05/04/pipnaha-imaniari-s-2-metrova-statuia-zakopana-v-dvora.375498", "text": "\nСлужители на сектор \"Трафик на културни ценности\" - ГДБОП съвместно с колеги от териториалните звена в Плевен, Враца и Монтана проведоха операция за пресичане на дейността на организирана престъпна група, извършвала незаконни археологически разкопки на територията на обект Улпиа Ескус, до плевенското село Гиген и в околността. \n\r\nПетимата от групата са извършвали и нелегални търговски сделки с придобитите при иманярските разкопки паметници на културата. Преди пристъпването към полицейските действия днес, групата е наблюдавана от около четири месеца.\n\r\nВ хода на операцията са иззети мраморна статуя вероятно на богинята Афродита, с височина 2 м , около 200 различни антични римски  монети  - между които денари и сестерции, малки метални статуетки, фрагменти от златни апликации от конска амуниция, оброчни плочки на боговете Асклепий и Хигия.\r\n                    \r\n                    \r\nПри полицейските действия са иззети и пет металотърсача, както и парчета от глинени съдове и фрагменти от други антични вещи и фигурки - общо 53.\n\r\nИзяснено е, че организатори на групата са братята Н. П. на 49 г. и П. П. - 31 г. от с. Гиген. С тях в групата е и З. К. на 46г. от град Гулянци, област Плевен, Г. Ц. - 49 г. от врачанското село Михайлово и 59-годишния Г. Д. от гр.Пордим. Първите трима са известни на органите на реда за иманярство и незаконна търговия с културни ценности.\n\r\nСтатуята е намерена закопана в двора на къщата на братята в Гиген. По информация до момента мраморната скулптура вероятно е била изровена в периода 2006-2007 г. от земите на Улпиа Ескус, а по-късно укрита до намирането на подходящи клиенти. \n\r\nПредстои уникалната находка да бъде транспортирана към Плевенския окръжен музей с охрана от МВР, както и да бъдат насрочени експертизи на откритите културни ценности. Петимата са задържани за 24 часа.", "date": "2018.05.04", "title": "Пипнаха иманяри с 2-метрова статуя, закопана в двора"}
{"url": "https://www.dnes.bg/teatar/2018/05/04/vseki-den-na-aktiora-e-dilema-bukvalno-e-na-ryba.375492", "text": "\r\n\r\nВсе още не, но полека ще налазя.  Режисьор на спектакъла е Димитър Стефанов. Страхотен е и с много приятен подход. Действието е доста интересно. Развива се в утробата на една майка. Там са децата й, които още не са родени и се чудят: Ще се раждаме ли, няма ли? В същото време тази утроба е бар. А защо и каква взаимовръзка има между алкохола и утробата, трябва да питате режисьора.\r\r\n                    \r\n                    \r\nНе, аз съм оплодителят, бащата на тези деца. Накрая и аз се появявам в утробата.\r\n\r\nАко нещата се представят буквално на публиката в стил \"не прави това, а онова\" не е интересно. Трябва между редовете да изпратиш някакво послание и хората, които имат известен мозъчен капацитет да стигнат до него.\r\nПреди \"Братята\" бе премиерата и на моноспектакъла \"Самотният е никой в живота\" по сонети на Шекспир. \r\nДа, по-трудно и по-приятно нещо няма от моноспектакъла. Това е тест за актьора. Знаеш, че ако направиш нещо, после сам трябва да си го оправяш. Носиш пълната отговорност със своите думи и действия. Бих препоръчал и на доста от нашите политици да имат по един моноспектакъл. Така със сигурност ще се възпитат на малко лична отговорност.\r\n\r\nНяма начин актьорът да няма допирна точка с образа, който е приел. Ако не го направи, ще звучи фалшиво и ще говори просто нечий друг текст. Личи си. Но актьорът е абсолютно като всички други хора. Има просто професия, в която търговията се извършва с чувствата, а не с финансите му или аналитичното му мнение. Твоите чувства са твоят капитал в нещо подобно. От тази гледна точка смея да твърдя, че част от актьорите са по-емоционални. Това не винаги е нещо хубаво, защото ти трябва да си здраво стъпил на земята като си на сцена. Ако си емоционално нестабилен, няма да доведе до нищо хубаво.\r\n\r\nОт дете. Чисто егоцентрично беше, когато поднесох нещо на едно множество на сцена и то избухна в ръкопляскания. Не, че съм направил нещо велико. Просто емоцията ме зареди и си казах, защо да не продължа това. Така и до ден днешен, с изключението на това, че не ми стига. Ако ми стигаше нямаше да търся и други възможности за изява. Все пак съм доста цветен човек. Нищо че съм учил 4 години актьорство, не ми е достатъчно.\r\n\r\nАбсолютно. И това са само приятни емоции. Носи опит. Сега разговорите с хората са ми триста пъти по-лесни. Знам какво кога да кажа, независимо дали го мисля или чувствам. Това често е полезно. Все пак има моменти, в които не ти се говори, а се налага. Почваш да се чудиш как да излезеш от тази ситуация. Определено репортерството ми помогна. Срещаш всякакви хора, много често те не са твой тип, но трябва да ти станат интересни.\r\n\r\nАко си достатъчно готин и преуспял актьор казваш, че не ти е интересно и отказваш. Аз все още нямам този прекрасен избор. В началото на кариерата всеки актьор трябва да приема всяко предизвикателство.\r\n\r\nНе бих казал компромиси. Имам известно творческо кредо и изповядвам определени идеи. Сериозни компромиси не съм направил.\r\n\r\nДа го кажем така. Играя в моноспектакъл, където за около 6 месеца аз съм положил много усилия да говоря един час. Само  да наизустя текста ми е трябвало месец. И тази постановка се гледа от 500 души. А да снимам един музикален клип усилието ми е точно един ден. След две седмици обаче, той се е гледал от 2 милиона души и хората ме поздравяват все едно съм построил нов Лувър. Малко несправедливо е и всичко е в полза на киното и това да си пред камера. От друга страна театърът ти дава истински опит и истински актьор може да станеш точно там.\r\n\r\nСелекцията е изцяло на режисьора, но на 100 процента одобрена от мен. Истината е, че са много сходни и част от тях се припокриват. Въпросът бе как да смеля този текст и да го направя поне малко по-достъпен за публиката. Това е изключително трудна материя. Самият аз чета и не разбирам какво говоря, а какво означава за човек, който слуша 30 сонети един след друг. Това прави този спектакъл малко по-бутиков и не бих казал, че може да достигне до всички хора, но трябва да се правят и такива неща. Има публика за всяко нещо. Друг е въпросът дали то се гледа от 10 души или от 2 милиона.\r\n\r\nВсеки трети ден в тази професия е такъв. Истината е, че много пъти искам да се покрия някъде и просто да спра да го правя. Ако намеря нещо, което да ме изпълва много повече от това, което правя в момента, то ще го грабна. Всеки ден на актьора е дилема. Буквално все едно си на ръба на скалата и се чудиш да скочиш или не.\r\n\r\nЗасега, но един ден няма.\r\n\r\nЗа сезонна работа.Чакам, наистина искам да ми се случи нещо толкова голямо в живота, че да си кажа: Дотук бях! Но все още такова нещо не е дошло. Вярвам в някакви знаци, предопределения и щом все още нямам знак, ще си работя тук.\r\n\r\nИма да, явно ще го наследя. Делят ни едни 35-40 години. Не го познавам лично, но често ми го споменават. Най-вероятно и той като дава интервюта и него го питат за другия Стефан Попов.\r\n\r\nБаща ми доста се смееше, имайки предвид, че той е лекар. За мое огромно съжаление не си се представям 6 години да уча подобна материя. Не е за мен. Побърквам се дори, когато имам твърде продължителни репетиции, а какво остава да чета затворен някъде дни наред. Ако можех, щях да го направя и животът ми би бил по-спокоен, но като съм се хванал на това хоро, ще си го играя.\r\n\r\nИ двамата с майка ми дойдоха на премиерата на моноспектакъла от Варна. Въпреки това не са хора, които да ме потупват супер много по рамото и да ми казват колко съм велик и откривател на нов театрален жанр. Напротив, дадоха ми обективно мнение без да ми спестят нищо.\r\n\r\nНеслучайно доста актьори забягват към алкохола. Това е прекрасно бягство от реалността. Опериран съм от думата скучност и не ме свърта и хора, които не са поне малко по-екстравагантни, ми стават рязко скучни. Трудно вирея в такава среда. Що се отнася до Барон Мюнхаузен, се дърпам за косата тези дни и се опитвам да се спася, но нещо не върви. Може би съм започнал да оплешивявам. Трябва да дръпна рязко, докато темето ми се зачерви и косата не остане в ръката ми, за да се спася наистина.\r\n\r\nНеслучайно съм в дилема. Явно професията е такава, че трябва да си изключително търпелив. Когато се получи твое ново участие, виждаш как всичко си е струвало. Изведнъж пък никой не се сеща за теб и гемиите ти потъват меко казано. Това се случва и на най-големите актьори. Ако някой каже, че е постоянно търсен, би излъгал. Единици са хората в България, на които телефонът им не млъква.\r\n\r\nРаботохолик съм. В НАТФИЗ са ме научили да работя от сутрин до вечер и когато това не ми се случва в живота, се побърквам. Увредиха ме в тази академия. Преди нея си бях нормален човек. Излизах си с приятели. Не ми беше гузно. Сега като излизам с приятели си мисля само, че не правя нещо полезно, че не се развивам професионално. Неприятно е. От друга страна е изключително възпитателно. Искам да ме впрегнат на 15 места и да се разкъсам. Да нямам време да мисля за простотии. Когато си свободен идват всичките човешки пороци – цигари, алкохол, жени, хазарт. Всеки познава такъв човек, който се е отказал да го живее този живот. И аз го разбирам. Той понякога си е за отказване. Но това е и смелостта – да продължиш. Бягството винаги е най-лесното. Истината е, че с тази професия много често трябва да разчиташ на други. Аз не искам. Искам да създам нещо свое и да разчитам на него, а не да чакам някой да ме повика, да се сети за мен. Може и така, но е мъчително.\r\n\r\nПрез май \"Братята\" ще се играе в Сатиричния театър на 11 и 28 май, а на 15 май е \"Самотният е никой в живота\" в Славянска беседа.", "date": "2018.05.04", "title": " Всеки ден на актьора е дилема. Буквално е на ръба"}
{"url": "https://www.dnes.bg/health/2018/05/04/koi-sa-polzite-za-zdraveto-ot-izpotiavaneto.375456", "text": "Потенето е физиологичен процес, който макар и да ни кара да се чувстваме неприятно в по-топлите месеци, оказва се – има редица ползи за нашето здраве. Споделяме някои от тях, като не забравяйте, че по време на спорт и в пролетно-летния сезон, добрата хидратация на тялото е много важна.\r\n\r\nКогато се потите, порите ви се отварят и изхвърляте голяма част от токсините в организма. Това от своя страна може да ви помогне да намалите риска от появата на пъпки, акне. Умереното изпотяване може да бъде едно от най-хубавите неща за вашата кожа.\r\nНо ако се потите прекомерно, без наличието на физическа активност, може би страдате от хиперхидроза. Хората с хиперхидроза могат да бъдат изложени на по-висок риск от кожни проблеми като брадавици, обриви и екзема.\r\r\n                    \r\n                    \r\nВероятно сте чували, че след парти вечер, когато махмурлукът усилено напомня за себе си е хубаво да направите лека тренировка, няколко минути сауна, да провокирате тялото да се изпоти. От медицинска гледна точка, кожата е част от отделителната система. Точно като другите органи в отделителната система, тя играе важна роля при отделянето на токсини от тялото.\r\nЕдна от ползите от потенето е, че помагате на тялото да елиминира част от токсините. Този вид детоксикационен процес, особено когато се предизвиква няколко пъти седмично чрез спорт, може да ви помогне да бъдете по-здрави.\r\n", "date": "2018.05.04", "title": "Кои са ползите за здравето от изпотяването? "}
{"url": "https://www.dnes.bg/politika/2018/05/04/ocenkata-na-borisov-iii-dobyr-3-71-otlichnicite-donchev-i-pavlova.375500", "text": "Добър 3,71! Това е оценката, която българите пишат по шестобалната система, за едногодишната работа на правителството.\r\nТова показват резултатите от телефонен сондаж, проведен от социолозите на \"Галъп\" между 13 и 27 април сред 1000 пълнолетни българи. Поводът е една година управление на третото правителство на Борисов, която се навършва днес.\r\nТомислав Дончев остава най-успешният член на екипа на Бойко Борисов. Вицепремиерът продължава да се ползва с най-голямо доверие от избирателите сред министрите и от сегашното правителство. Оценката, която анкетираните му дават, е 4,33. \n\n\r\nСред най-добрите министри в правителството е и друг вицепремиер – Лиляна Павлова. Отговорникът по европейското председателство получава оценка 4,12. Четворка, (4,02) пишат  анкетираните на финансовия министър Владислав Горанов, който е в топ 3 на успешните министри.\r\r\n                    \r\n                    На четвърто място е още един вицепремиер – военният министър Красимир Каракачанов, който получава 3,92.\r\nСледва го Валери Симеонов с 3,85, теменужка петкова – 3,78, Николина Ангелкова – 3,74, Николай Нанков – 3,73.\r\nВ средата на класацията са външният министър Екатерина Захариева с оценка 3,70, икономическият Емил Караниколов с 3,67 и вътрешният Валентин Радев с 3,66.\r\nНа дъното са отговорниците за земеделието – Румен Порожанов (3,41), за социалните грижи – Бисер Петков (3,36) и за здравеопазването – Кирил Ананиев (3,35).\r\nОт \"Галъп\" допълват, че премиерът Бойко Борисов запазва най-висок рейтинг през годините в сравнение с всичките си министри. Така, в известен смисъл, той ги \"дърпал\" напред.\r\nСпоред социолозите оценките за Красимир Каракачанов и Валери Симеонов, които не само за пръв път са във властта, но и представляват сравнително малка политическа сила, могат да се считат за успех.\r\nОт \"Галъп\" анализират и че най-невралгичните ресори са с най-ниски оценки, а ресорите, свързани с европейските фондове и председателство, са в челото.", "date": "2018.05.04", "title": "Оценката на Борисов III: Добър 3,71! Отличниците - Дончев и Павлова!"}
{"url": "https://www.dnes.bg/snimka-na-denia/2018/05/04/slynce-i-dyjd-v-utreshniia-den-temperaturite-do-30.375511", "text": "През нощта облачността в западните райони ще намалее и над страната ще е предимно ясно. След полунощ над източните райони и Горнотракийската низина отново ще се образува мъгла и ниска слоеста облачност.\r\nОколо и след обяд, както и до полунощ, главно над Югозападна България, ще се развива купеста и купесто-дъждовна облачност и на места там ще превали и прегърми. Ще духа слаб до умерен вятър от изток-североизток. Според минималните температури ще бъдат от 10 до 15 градуса, а максималните - между 25 и 30 градуса.\r\nПо Черноморието до обяд ще е с ниска облачност или мъгла, след което ще се установи предимно слънчево време. Ще духа слаб до умерен североизточен вятър. Максималните температури ще бъдат 17-20 градуса. Температурата на морската вода ще бъде 17-19 градуса; вълнението на морето - 1-2 бала.\rВ планините ще преобладава слънчево време. Около и след обяд, над масивите в западната половина от страната ще се развие купеста и купесто-дъждовна облачност и на места ще превали и прегърми. Ще духа умерен, временно силен вятър от изток-югоизток. Максималната температура на височина 1200 м ще бъде около 20 градуса, на 2000 м - около 12 градуса.\r\nВ неделя и в понеделник въздушната маса над страната ще е неустойчива. Ще се развива купеста и купесто-дъждовна облачност, значителна в следобедните часове и до полунощ. Ще има краткотрайни, но интензивни валежи, придружени с гръмотевични бури. В отделни райони ще има и градушки. Североизточният вятър в неделя ще се усили, в понеделник в източната половина от страната ще бъде от север-североизток, предимно умерен.\r\nТемпературите ще започнат да се понижават, но ще са все още по-високи от обичайните. В неделя преобладаващите максимални температури ще бъдат между 24 и 29 градуса, в понеделник с още 2-3 градуса по-ниски.", "date": "2018.05.04", "title": "Слънце и дъжд в утрешния ден, температурите - до 30°"}
{"url": "https://www.dnes.bg/zvezdi/2018/05/04/todor-batkov-mladshi-ne-sym-s-mariia.375516", "text": "Фолкпевицата Мария и Тодор Батков-младши са в интимни отношения! Това е едни от поредните слухове, тиражиран чрез публикации в жълтите медии, които известният син лично опроверга.\n\r\n\"Мария, като красива жена, изпъкваща със стил и класа, е просто част от рекламната стратегия на Luxxxe Fashion Store.\r\nОтношенията ми с нея са професионални и ще останат такива - няма калъпи, матрици, формички и така нататък. Надявам се спекулациите по темата да спрат!\"\r\nТова написа богатият наследник на личната си страница във Facebook и приложи снимка от наш седмичник, където се коментира връзката на Тодор Батков-младши с Мария.\r\nНа официалната страница в социалната мрежа на певицата също може да се види въпросната снимка.", "date": "2018.05.04", "title": "Тодор Батков-младши: Не съм с Мария!"}
{"url": "https://www.dnes.bg/obshtestvo/2018/05/04/lekari-ucheni-i-predpriemachi-diskutirat-minalo-nastoiashte-i-bydeshte.375515", "text": "Забележителните научни открития и постижения с мисъл за човешкото здраве, както и какво предстои да се случи в областта на медицината и науката през следващите години дискутират лекари, учени, социални предприемачи и представители на институциите на мултидисциплинарната конференция “”, която се проведе в София на 03 май 2018 г. Организатор на събитието е фондация “В помощ на здравето”, с подкрепата на Мерк България.\r\nСпециален гост в първата част на конференцията беше , която представя визията на МТСП за човешкото здраве и развитие, иновативните междусекторни програми с фокус върху интеграцията на социални и здравни услуги и дългосрочната грижа за уязвимите групи. Конференцията получи поздравителни адреси от: Министерство на здравеопазването, д-р Андрей Ковачев, член на Председателството на Европейския Парламент (Квестор), Български лекарски съюз, Български фармацевтичен съюз и други.\r\r\n                    \r\n                    , направиха обзор на дългия път, който е извървяла медицината през последните три столетия и дават своята прогноза за това в каква посока ще се движат научните открития в бъдеще. Водещите специалисти говориха за направленията, за които медицината ще има решение в скоро време и какво да очакваме през идните години.\r\nВъв втората част на конференцията учени и предприемачи дискутираха за потенциала на България за социални иновации в панела \"\".\r\n\"Въпросите Защо? Как? По какъв метод? Какво следва? вълнуват много умове и стоят зад много открития, полезни нововъведения и решения на загадката наречена живот. Откриването на доверен партньор с експертиза и технологически възможности са важни за всеки един от ерудираните членове на научната общност по света и у нас\". Това обясни , маркетинг мениджър \"Продукти за биотехнология и микробиология\" за Югоизточна Европа, МЕРК България, която е сред участниците в този панел.\r\nДруг лектор в него беше , основател на стартъп компанията за клинични проучвания . Мисията на платформата е да свърже хората, страдащи от различни заболявания с възможно най-подходящите за тях клинични проучвания. За да улесни пациентите, Find Me Cure предлага лесна за използване търсачка, в която да въведат своята диагноза, параметрите, свързани със заболяването им, а в резултат да получат предложения за проучвания, които могат да им помогнат.\r\nПредседателят на неправителствената организация \"\" – , представи проекта, целящ подкрепата на българи, нуждаещи се от лечение в чужбина. Освен със съвети за дарителски кампании доброволците на инициативата оказват и помощ на място – с превод в съответната болница или съвет за града, в който ще се проведе лечението. Началото на \"Лечение без граници\" е дадено през 2013 г. от група ентусиасти, участващи в инкубатора за социално предприемачество на \"Обединение идеи за България\" - \"Идеите – това сме ние\".\r\n, председател на Фондация \"В помощ на здравето\" и на Алианса на хората с редки болести в България, разказа своята лична и вдъхновяваща история за битката, която му се е наложило да води със страшна диагноза на дъщеря си и за пътя, който е извървял до днес. Той говори и за своята инициатива Care Givers, целяща подкрепа за хора със специфични заболявания и техните близки.\r\n, , представи възможностите за включване на млади лекари и учени от цял свят, включително и от България, в глобална програма за финансиране под формата на серия от грантове по повод 350-годишнината на високотехнологичната компания.  е да се стимулират иновативни проекти в следните области, които ще бъдат от голяма важност в бъдеще:\r\n годишно за период от 3 години най-добрите разработки във всяка от тези области. Конкурсът е отворен за млади учени и предприемачи от цял свят, включително и България. Срокът за кандидатстване е , а повече информация за конкурса може да бъде намерена на .\r\nУспоредно с конференцията можеше да се разгледат за целта  \"\". В лабораторията лекари и учени от различни области демонстрираха как високотехнологични уреди и апарати (например за тестване на въздуха, на храните, за добиване на 100% чиста вода за лабораторни цели) водят до подобрение на нашия живот на практика. Изложените уреди са само малка част от портфолиото на Мерк в областта на , което включва широка гама от продукти, технологии и услуги за производства от различни сфери на промишлеността, в това число фармацевтични и биофармацевтични производства, хранително-вкусова индустрия и контролните лаборатории.\r\n \"\" беше посветена на 350-годишнината на Мерк - най-старата фармацевтична и химична компания в света, която е в основата на много от научните открития, променили живота ни не само в областта на медицината, но и на науката като цяло.\r\n\r\n ", "date": "2018.05.04", "title": "Лекари, учени и предприемачи дискутират минало, настояще и бъдеще "}
{"url": "https://www.dnes.bg/sofia/2018/05/04/v-mladost-pylna-abdikaciia-fandykova-e-raztrevojena.375485", "text": "Столичният кмет Йорданка Фандъкова е разтревожена от ситуацията в район \"Младост\". \"Той е вторият по големина в София, над 110 000 души вече толкова време нямат нормално административно обслужване\", каза кметицата. Според нея това е изключително важна задача, от която, за съжаление, кметският екип е абдикирал.\r\nТака градоначлникът на столицата коментира ситуацията в \"Младост\", чиято кметица Десислава Иванчева е в ареста по обвинение в корупция, а назначеният за неин временен заместник Владимир Клисуров подаде оставка седмица след като бе избран от Общинския съвет.\r\nФандъкова обясни пред bTV, че всъщност единствената оставка, която Клисуров е подал, е като зам.-кмет на \"Младост”, а тя може да бъде разписана само и единствено от… действащия кмет, която е в ареста. Йорданка Фандъкова допълни, че тя може да е кмет на цялата Столична община, но не може да освободи Владимир Клисуров.\n\n\n\r\r\n                    \r\n                    \"Никога не съм получавала сигнали за искане на пари, но съм получавала изключително много сигнали за забавено строителство\", коментира кметицата обвиненията срещу Иванчева.\r\nТя обясни, че в \"Младост” има затруднения в изпълнението на общински задачи – и то не от сега. Така СО чака повече от година актовете за общинска собственост на два отчуждени имота, които ще се използват за улици. Фандъкова разкри, че напомнителните писма за забавени преписки, издадени за \"Младост”, са средно два пъти повече, отколкото в другите райони.\r\n\"Г-жа Иванчева и г-н Клисуров бяха част от протестиращите граждани преди 2 години, когато започна да се строи един обект на място, където всички сме категорични, че не трябваше да се строи. Аз тогава заявих категорично, че тези проблеми трябва да се решават индивидуално, конкретно (…) Вместо да се решават проблемите балансирано, те се заключват в чекмеджетата”, посочи кметът и допълни, че за 2 години до \"Московска” 33 не е стигнал нито един доклад за конкретен казус с предложение за конкретно решение.\r\nФандъкова коментира и публикувания в някои медии \"СРС” разговор между Иванчева и сочения за посредник в корупционната сделка Петко Дюлгеров. В записа се говори за това, че Иванчева не е искала, а й е бил предложен подкуп от инвеститор, който \"си е опекъл работата в ГЕРБ”. Тя не е искала да вземе парите, основната част от които били за Йорданка Фандъкова.\r\nСтоличният кмет съобщи, че е подала официално запитване в прокуратурата дали има такъв разговор в материалите по делото. Отговорът е бил отрицателен.\r\nФандъкова опроверга и информациите, че може да подаде оставка по здравословни причини.", "date": "2018.05.04", "title": "В \"Младост\" - пълна абдикация, Фандъкова е разтревожена"}
{"url": "https://www.dnes.bg/sofia/2018/05/04/kipi-usilen-trud-po-izgrajdaneto-na-bronzovata-kyshta.375483", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Започва строителството на Бронзовата къща в София. Президентът на Австрия Александър ван дер Белен и кметът на София Йорданка Фандъкова вчера посетиха мястото, където ще бъде изградена. \n\r\nИнсталацията се поставя символично точно сега, в края на българското и началото на австрийското председателство.\n\r\nОт няколко дни на мястото на бившия мавзолей кипи усилен труд. В началото на ноември обаче проектът скара депутати и общинари, а темата за изграждането на инсталацията рязко се политизира.\n\n\n\r\nИзгладили или не различията, изграждането на конструкцията вече е факт. А размерите на инсталацията, която е изцяло от бронз, са повече от впечатляващи - 14 метра висока, тежи 20 тона и е изградена от над 1000 елемента. \r\n                    \r\n                    \r\nИдеята на проекта обаче не е единствено да радва софиянци и туристите на столицата, но и да отбележи българското председателство.\n\r\nСпоред архитектите това е най-голямата скулптура-сграда в света. Вътре в самото пространство ще може да се организират различни културни събития, а самата постройка може да бъде местена. \n\r\nПреди това, тя ще остане на това място 1 година - което символизира времето на общото ни председателство с Австрия, на която предаваме щафетата през юли, съобщи .", "date": "2018.05.04", "title": "Кипи усилен труд по изграждането на Бронзовата къща"}
{"url": "https://www.dnes.bg/notifikacii/2018/05/04/ot-pekin-marks-e-nai-velikiiat-mislitel-na-syvremieto.375488", "text": "Китайският президент Си Цзинпин определи Карл Маркс като \"най-великия мислител на съвремието ни\", допълвайки, че неговите теории са инструментът за Китай \"да спечели бъдещето\".\n\r\nРечта на Си Цзинпин, цитиран от Асошиейтед прес, произнесена днес в Голямата зала на народа в Пекин, е част от поредицата събития, с които в Китай се отбелязва 200-годишнината от рождението на Карл Маркс, роден на 5 май 1818 година в Германия.\n\r\nВисоката оценка за Маркс се възприема отчасти като средство за Си Цзинпин да затегне идеологическия контрол и да отхвърли критиките вътре в управляващата комунистическа партия срещу действията му с цел да укрепи властта.\n\r\nКитай започна пазарни реформи преди три десетилетия, но комунистическата партия държи в желязна хватка властта, отбелязва АП.\r\nДнес в Трир, родния град на Карл Маркс, в присъствието на председателя на Европейската комисия Жан-Клод Юнкер, започва отбелязването на 200-годишнината от рождението на прочутия философ и автор на \"Капиталът\". \r\n \r\n/БТА/", "date": "2018.05.04", "title": "От Пекин: Маркс е най-великият мислител на съвремието"}
{"url": "https://www.dnes.bg/obshtestvo/2018/05/04/pytuvalite-s-teodora-razkazvat-karmen-i-organizator-i-lechitel.375478", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПриятелите и спътниците на онкоболната Теодора са станали преки свидетели на всичко, което се е случило с 31-годишната жена в Бразилия. Мартин, Валя, Виолета и Веселка са част от 9-членната група, в която е пътувала и Теодора Маджарова. Разказват, че всички са приятели, а организатор е Кармен Лазарова, която се представя единствения лицензиран водач за къщата на Жоао де Деус.\r\n \r\n\"Всичко беше организирано от самата Кармен Лазарова. Самолетни билети, престой - всичко ни  бе предоставено предварително чрез имейл и телефонни разговори\", категоричен е Мартин пред Bulgaria ON AIR.\n\n\n\r\n                    \r\n                    \r\nВаля и Виолета пък имали лични срещи с Кармен преди заминаването.\n\r\n\"Разказваше как лекува с ръце, с енергия, как прави медитации. При нея имаше и кристално легло. Ние имахме веднъж безплатно да посетим. Всеки следващ път е по 40 лв.\", уточни една от спътничките на болната Теди.\n\r\nНа пътниците не са изисквани медицински документи, а за болестта на Теодора гидът Лазарова знаела още в България. Състоянието на онкоболната обаче се влошава рязко, след като се подложила на процедурите в Бразилия.\n\r\nСпоред групата Кармен подценила състоянието на Теодора. Гидът Лазарова вярвала, че влошеното състояние на 31-годишната жена е заради процедурите, на които се била подложила.\r\n ", "date": "2018.05.04", "title": "Пътувалите с Теодора разказват: Кармен – и организатор, и лечител"}
{"url": "https://www.dnes.bg/health/2018/05/04/e952-za-koi-hrani-se-izpolzva.375396", "text": "С буква Е и първа цифра 9 в хранителната промишленост се означават 3 типа химични съдинения на база на действието им върху храната – газообразни набухватели, глазиращи агенти и най-голямата група – подсладителите. Един от най-популярните сред тях се означава с код Е952. Това е натриевият цикламат.\r\nНатриевият цикламат е „едва“ около 30-50 пъти по-сладък от захарозата в бялата захар, което го превръща в най-малко сладкият изкуствен подсладител, използвани в сладкарската промишленост и хранителната индустрия като цяло. Затова той често се ползва в комбинация с друг, много по-сладък подсладител – захарин. Обикновено се ползват в съотношение 10:1 в полза на цикламата. Лабораторните тестове показват, че това съотношение е най-подходящо за успешно маскиране на нежеланите особености във вкуса и на двата подсладитела.\r\n \r\nИнтересна особеност на цикламата е устойчивостта му на нагряване – молекулата му, а съответно и сладкият му вкус, не се разрушават след термична обработка. Тази особеност, успоредно с ниската цена, позиционира Е952 сред най-широко употребяваните заместители на захарта.\r\n \r\nНатриев цикламат се ползва най-често в производството на печени захарни изделия (кексове, пайове), както и като подсладител в различни сокове, нектари и газирани напитки.\r\n \r\n\r\n \r\n ", "date": "2018.05.04", "title": "Е952 - за кои храни се използва?"}
{"url": "https://www.dnes.bg/football/2018/05/04/gundi-75-miga-velichie-vdyhnovenie-i-primer.375494", "text": "Левски отбеляза 75-годишнината от рождението на най-голямата си легенда Георги Аспарухов-Гунди.\r\nЛегенди на \"сините\", сред които Александър Костов, Даниел Боримиров, изпълнителният директор Красимир Иванов, треньорът Делио Роси, представителният отбор, юноши и фенове, поднесоха цветя и венци пред паметника на иконата.\r\n \r\nЧестванията за футболист №1 на България XX век ще продължат цял ден. Подготвена е специална пощенска марка \"75 години Гунди\", на \"Герена\" ще бъде отворен увеселителен парк, от 16.00 часа в Младежкия театър ще има беседа и концерт, организирани от клуб \"Гунди\". Половин час по-късно ще се състои официалното представяне на биографичната книга \"Гунди – какъвто не го познавате\", ще има и детска книжка за най-малките почитатели.\r\n \r\nКулминацията ще настъпи в 18.30 часа, когато легенди на Левски и Ботев, които са играли с Аспарухов, ще проведат среща със запалянковците. От 20.00 часа започва мачът между двата отбора, а след края му ще има заря и обявяване на съперника за 19 август, когато \"сините\" ще играят контрола в чест на Гунди. Очаква се това да е аржентинският гранд Бока Хуниорс.\r\n \r\n\r\n \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n \r\n", "date": "2018.05.04", "title": "Гунди – 75 мига величие, вдъхновение и пример! "}
{"url": "https://www.dnes.bg/politika/2018/05/04/ninova-ne-uspia-parlamentyt-ne-se-otkaza-ot-parite-i-blaginkite.375497", "text": "Колкото и да се опитва, червената шефка Корнелия Нинова не успя да убеди мнозинството в парламента да се откаже от \"парите и благинките\" и в крайна сметка искането й за намаляване на депутатските заплати и ваканции не беше прието.\n\r\nПротив поправката в правилника за работата на Народното събрание гласуваха 48 депутати от ГЕРБ, ОП, ДПС, 55 се въздържаха, а само социалистите единодушно гласуваха за предложението си.\n\r\nБСП искаше от сегашните 3570 лв. възнаграждението на народните избраници да падне до 2976 лв. - с толкова е завършил предишният парламент като заплата на законотворците.\n\r\nСлед като това не стана, остава в сила настоящето положение, според което заплатата на народните представители се увеличава автоматично с ръста на средната залата в страната на всеки три месеца.\n\n\n\r\r\n                    \r\n                    Ваканциите също остават както са в момента – за Коледа, за Великден и целия август.\n\r\nНинова скочи още в началото на дебата, че мнозинството не защитава интересите на народа, а своите и явно политическата класа не иска да се откаже от облагите си.\n\r\n\"91 процента от българите искат да се орежат заплатите и ваканциите на депутатите, всички хора имат по 20 дни отпуск, а ние тук имаме 67 дни, къде отива принципът за равни права и с какво един човек, който полага труд идентичен на нашия, взима 800 лева, а ние 3500 лв.\", настоя тя.\n\r\nСоцлидерката упрекна още управляващите, че са увеличили минималната заплата с 50 лева, а тази на депутатите с цели 560 лева.\n\r\n\"Казвате, че трябва да имаме високи заплати, за да няма корупция, а това спря ли Суджукгейт, Хасковогейт, никъде не пише, че заплата се дава, за да не се краде, заплата се дава за положен труд, а има месеци, в които не приемаме нито един закон, как се съотнася тогава заплата ни с положения труд\", продължи Нинова и се закани, че когато левицата спечели изборите, \"няма да има за законотворците бонуси и благинки, с които е обрасла политическата класа\".\n\r\nСлавчо Атанасов от Обединени патриоти пък предложи милионерите депутати изобщо да не получават заплати, а такива имало най-много в БСП.\n\r\n\"Това, което правите сега, е див популизъм\",обвини той левицата.\n\r\nСпоред Данаил Кирилов от ГЕРБ пък родният парламент бил най-работещият в целия ЕС.\n\r\nДруг обаче бил въпросът кой кога идвал на работа.\n\r\n\"Г-жа Нинова е участвала в 36 гласувания от 1000, така че по системата, която тя предлага, нейното възнаграждение трябва да е 120 лева, а който смята, че получава заплатата си незаслужено, може да дарява, може да подпомага, да отпуска стипендии\", коментира той.\n\r\nСъпартиецът му Красимир Велчев се оплака, че депутатите нямали право на неплатен отпуск, на почивки извън предвидените в правилника, че работили и събота, и неделя, че откакто бил станал депутат, бил обеднял, защото трябвало да продаде фирмата си.\n\r\nПатриотът Петър Петров също се оплака, че доходите му спаднали, откакто разчитал на депутатската си заплата, че в македонския парламент заплатата била е 1500 евро, в румънския – 4000 евро, че той почивал само 5-6 дни в годината, че ходел в избирателния си си регион непрекъснато.\n\r\nТова пък провокира червеният Филип Попов да коментира: \"Като ви слушат хората, живи да ви ожалят!\".\r\n ", "date": "2018.05.04", "title": "Нинова не успя: Парламентът не се отказа от \"парите и благинките\""}
{"url": "https://www.dnes.bg/obrazovanie/2018/05/04/doc-rachev-ako-obrazovanie-i-biznes-sa-ryka-za-ryka-se-postiga-mnogo.375487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сътрудничеството между бизнеса и образованието е ключът към успешното развитие на отделните региони в страната. Но как местната власт и бизнесът могат да развият предприемачеството сред младежите - отговор на този въпрос ще търси осмото издание на конференцията \"Образование и бизнес региони\".\r\nКлиматологът доц. Георги Рачев е убеден, че  ако образованието и бизнесът са хванати ръка за ръка, може да се постигне изключително много. \n\r\n\"Ние сме подвластни на климата и колкото по-развита е една държава, толкова е по-зависима от най-малките промени в него. Климатът, който определя туристическите региони, селското стопанство. Човечеството непрекъснато се стреми да ограничи крайните прояви на времето. Освен природните дадености, ние трябва да виждаме и социалните дадености. Може да се развива краткоселски туризъм. Трябва да се ползваме от добрите практики на хората, които вече го правят, като французи и швейцарци\", подчерта доц. Рачев в студиото на \"България сутрин\"\r\n                    \r\n                    \r\nПо думите му младите хора са европейци  преди всичко останало, но искат всичко сега и веднага.\r\n\"Точно тук е мястото на регионите да им дадат възможност да се развиват в собствения си дом. Или да им създаде условия след като се върнат от чужбина\", посочи гостът.\r\nТой припомни, че конференцията се организира от телевизия. Тя ще се проведе на 10 май от 16:00 ч. в столичния хотел \"Маринела\".  \r\n ", "date": "2018.05.04", "title": "Доц. Рачев: Ако образование и бизнес са ръка за ръка, се постига много!"}
{"url": "https://www.dnes.bg/sofia/2018/05/04/remontite-v-sofiia-grafa-kableshkov-montevideo-samo-tyrpenie-da-e.375489", "text": "Ремонтите в София започват! Още от 7 май трамваите по ул. \"Граф Игнатиев\" спират, месец по-късно продължава разширяването на бул. \"Тодор Каблешков\", ремонтът на бул.  \"Монтевидео\" ще завърши с последния участък. И още – предстои преасфалтиране на Източната тангента, на бул. Васил Левски, ремонт на бул. Христофор Колумб\"...\r\nА проектът на проектите през следващите години ще е разширяването на Околовръстния път до \"Люлин\" и от \"Младост\" до магистрала \"Тракия\".\r\nТова обяви столичният кмет Йорданка Фандъкова.\r\n\"Само моля за търпение, защото ще бъде трудно движението и това лято”, предупреди тя пред bTV.\n\n\n\n\r\r\n                    \r\n                    Кметицата съобщи, че за разширяването на Околовръстното шосе до АМ \"Тракия\" в момента тече обществена поръчка. За участъка от \"Бъкстон\" до \"Люлин\" проектът се финализира. \r\n\"След това  се надяваме Пътната агенция да избере бързо изпълнителят и да се започне час по-скоро.  Това е лично настояване на премиера, той подкрепя изключително много този проект и е готов да осигури финансирането за него\", каза Фандъкова.\r\nТя съобщи, че още от 7 май ще спре движението на трамваите по ул. \"Граф Игнатиев” в центъра, за да се направи цялостна реконструкция на района.\r\n\"Ужасно е състоянието на цялата улица в момента. Това ще бъде едно ново градско пространство, пешеходно с трамвайно движение”, каза Фандъкова и допълни, че при забавяне изпълнителят ще се лишава от по 240 000 лв. на ден, а некачественото строителство ще доведе до санкция в размер на 1,2 млн.\r\nНа 1 юни започва работата по довършването на разширението на бул. \"Тодор Каблешков”. Стартът е можел да бъде и по-ранен, но кметът специално е поискала да се изчака завършването на най-малките ученици. От лятото ще се ремонтират трамвайните линии по част от бул. \"България”.\r\nНа 1 юли ще започне ремонт в \"Овча купел” – последният участък от разширението на бул.  \"Монтевидео”.\r\nВ момента се избира изпълнител за цялостна реконструкция на ул. \"Каменоделска”.\r\nТова лято ще бъдат ремонтирани и бул. \"Христофор Колумб\", цялата Източна тангента пък ще бъде прееасфалтирана. Тя обаче няма да бъде разширявана въпреки големия трафик по нея заради многото отчуждителни процедури в района.\r\nПрез юли и август ще бъде преасфалтирана и отсечка от бул. \"Васил Левски\", в близост до бул. \"Патриарх Евтимий\", съобщи още Фандъкова. \r\n ", "date": "2018.05.04", "title": "Ремонтите в София: \"Графа\", \"Каблешков\", \"Монтевидео\"... Само търпение да е!"}
{"url": "https://www.dnes.bg/index/2018/05/04/bez-nobelova-nagrada-za-literatura-tazi-godina.375493", "text": "Шведската академия, която присъжда Нобеловата награда в областта на литературата, на свое заседание реши, че призовете за текущата и за следващата година ще бъдат връчени през 2019-а, предадоха световните агенции.\r\n\r\n\"Днес Шведската академия обяви, че лауреатът на Нобеловата награда за литература за 2018 г. ще бъде определен и обявен заедно с лауреата за 2019 година. Седем пъти досега Шведската академия е решавала да не присъжда Нобелова награда за литература - през 1915, 1919, 1925, 1926, 1927, 1936 и 1949 година\", поясниха от академията.\n\r\nРешението е било взето във връзка с това, че броят на членовете на тази институция беше съкратен поради подадени оставки и в целия свят доверието към нея беше разклатено, се казва в съобщението.\r\n\"Работата по определянето на лауреата ще продължи през годината както и преди. На академията ще й бъде необходимо време, за да възстанови своите сили и да привлече нови активни членове. То ще й е нужно и за възстановяването на доверието към нейната дейност, докато бъде определен следващият лауреат\", се изтъква в съобщението за медиите.\n\r\nСпоред правилата за приемането на нови членове е нужен кворум от 12 гласа. А при гласуванията за нов Нобелов лауреат са достатъчни гласовете на 8 членове. Но понастоящем, след разразилите се скандалите в Шведската академия, на практика в нейните редове останаха 11 литератори. Авторитетът при избора на бъдещият носител на Нобеловата награда за литература може да бъде оспорен при такъв малък брой гласове.\n\r\nШведската академия е основана през 1786 година от крал Густав Трети за поддържането и развитието на шведския език и литература. В нейния състав се избират 18 членове и до неотдавна членството в тази институция беше пожизнено. Миналата сряда шведският крал Карл XVI Густав измени устава на академията, така че нейните членове да могат да я напускат по собствено желание.\r\n \r\n/БТА/\r\n ", "date": "2018.05.04", "title": "Без Нобелова награда за литература тази година"}
{"url": "https://www.dnes.bg/notifikacii/2018/05/04/doza-ot-50-do-100-grama-novichok-izpolzvana-sreshtu-skripal.375486", "text": "Бившият руски шпионин Сергей Скрипал и дъщеря му Юлия са били отровени с доза от около 50 до 100 грама \"Новичок\" в течно състояние, според генералния директор на Организацията за забрана на химическите оръжия Ахмед Юзюмджу, предава БНР. \n\r\nАхмед Юзюмджу отбеляза, че използваното количество \"Новичок\" е в пъти по-голямо от необходимото за научни цели, което предполага, че в конкретния случай в Солсбъри отровата е разработена като оръжие.\n\r\nВ интервю за \"Ню Йорк таймс\" генералният директор на Организацията за забрана на химическите оръжия заявява, че 100 грама \"Новичок\" са еквивалент на 100 милиграма, а това е максималното количество, което може да се пренася като течност в ръчен багаж при полет със самолет.\r\nПроби от веществото бяха взети от бравата на входната врата на дома на Сергей Скрипал, пейката в парка, където бяха намерени двамата след отравянето и още няколко места, посетени от Сергей и Юлия Скрипал.\n\r\nАхмед Юзюмджу допълва, че е важно да се отбележи, че използваният \"Новичок\" изглежда много устойчив и е от високо качество, тъй като не се е повлиял от климатичните условия.\n\r\nИменно това обяснява защо химиците са успели да идентифицират отровното вещество доста време след нападението над бившия двоен шпионин и дъщеря му.\r\n ", "date": "2018.05.04", "title": "Доза от 50 до 100 грама \"Новичок\" използвана срещу Скрипал"}
{"url": "https://www.dnes.bg/stranata/2018/05/04/dnes-i-na-7-mai-ogranichavat-dvijenieto-na-tir-ove-sledobed.375495", "text": "Движението на камионите над 12 тона по автомагистралите и най-натоваренитe пътища се ограничава от 16.00 до 20.00 ч. днес - последният работен ден преди трите почивни дни за Гергьовден, съобщиха от Агенция \"Пътна инфраструктура\".\r\nЦелта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на трафика.\r\nТежкотоварните превозни средства ще бъдат ограничени и в последния почивен ден - 7 май (понеделник), от 14.00 до 20.00 ч.\r\r\n                    \r\n                    Забраната не важи за коли, превозващи бързоразвалящи се хранителни продукти и товари на температурен режим, живи животни и опасни товари.\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\".\r\nНа 7 май (понеделник) от 10.00 до 20.00 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".\r\nПо време на празничните дни ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо, ще се предприемат спешни и неотложни дейности, свързани с безопасността на движение.", "date": "2018.05.04", "title": "Днес и на 7 май: Ограничават движението на ТИР-ове  следобед"}
{"url": "https://www.dnes.bg/world/2018/05/04/zaloviha-italianski-mafiot-s-bylgarski-pasport.375502", "text": "Италианецът Анджело Филипини, издирван от 22 г. от властите от Милано, е бил арестуван в Мароко. При залавянето му 72-годишният Филипини притежавал български паспорт на фалшиво име. Той обаче бил разпознат заради отрязания му среден пръст на лявата ръка. \n\r\nФилипини бил търсен от италианската прокуратура заради влязла в действие присъда за 11 години и 7 месеца затвор за международен наркотрафик, пише \"24 часа\".\n\r\nСпоред италианските медии укриващият се Филипини бил открит от мароканските власти в крайбрежното градче Темара, на 15 км от Рабат. Там бил арестуван по искане на властите от Комо. Филипини е от северния град Комо, но бил свързан с нелегалния клан Спинела-Отина от калабрийската мафия Ндрангета. Той действал в Комо в началото на 80-те години на миналия век.\r\n                    \r\n                    \r\nИталианецът бил заловен, след като през последните десетина години италианската полиция контролирала плътно движенията на семейството му. Навремето Филипини предоставил на клана от Ндрангета свой склад в община Ровеласка, до Комо, където бил складиран хероинът, получаван от турски трафиканти. За всяка пратка по онова време Филипини получавал по 30 млн. едновремешни лири или по близо 15 000 евро. \n\r\nТой се занимавал и с пакетирането на дрогата, както и с предоставянето й за продаване на пазара, когато босовете от клана поискали това. Продавани били по 100-200 кг на месец. Филипини продължил да поддържа контактите си с Италия. В Мароко се подвизавал с български паспорт и с работата си на посредник в сферата на недвижимото имущество и строителния бизнес. Предстои Филипини да бъде екстрадиран в Италия.\n\r\nФилипини е последният издирван италиански мафиот, осъден по т. нар. операция Смирна (Измир – бел.а.).Тя беше реализирана през 1998 г. в зоната на Джоя Тауро, до град Реджо Калабрия. Благодарение на разследванията на властите през 2007 г. 30 членове и сътрудници на калабрийската мафия бяха изправени на съд. През 2012 г. Касационният съд потвърди окончателно 7 присъди, сред които и тази на Филипини. Той обаче не е бил виждан от никого в Италия от 1996 г. досега.\r\n ", "date": "2018.05.04", "title": "Заловиха италиански мафиот с български паспорт "}
{"url": "https://www.dnes.bg/stranata/2018/05/04/sblysyk-s-dyrvo-jena-na-gradus-s-dyshteria-v-kolata.375506", "text": "Пияна шофьорка катастрофира във Видин рано тази сутрин. 39-годишната жена забила автомобила си \"Рено Меган\" в крайпътно дърво на бул. \"Панония\" в града. В колата е пътувала и 17-годишната дъщеря на водачката, съобщиха то полицията.\r\nСигналът е подаден тази сутрин в 05.29 часа на тел.112. Инцидентът е станал на кръстовището с кръгово движение при бул. ”Панония” и ул. ”Широка” в областния град.\r\nПри удара няма пострадали, пише \"Труд\".\r\nПри тестване с дрегер пробата на шофьорката отчела показание 1.28 промила. Връчен ѝ е талон за медицинско изследване, дала е кръвна проба.\r\nПо случая е образувано досъдебно производство.", "date": "2018.05.04", "title": "Сблъсък с дърво: Жена на градус с дъщеря в колата! "}
{"url": "https://www.dnes.bg/politika/2018/05/04/opoziciiata-za-borisov-3-prazni-obeshtaniia-populizym-nestabilnost.375514", "text": "Остри критики към властта отправиха от опозицията по повод на първата година от управлението на кабинета \"Борисов 3\".\n\nСпоред червената шефка Корнелия Нинова управляващата коалиция е нестабилна, защото не е коалиция за политиките, а група за интереси.\n\r\nЗа лидера на ДПС Мустафа Карадайъ пък ГЕРБ не променя, а подменя, въвежда двойните стандарти, опитва се да легитимира популизма и ксенофобията, да ги прави част от държавната политика.\n\r\nНинова отсече, че явно има сериозни различия в управляващото мнозинство, които касаят политики, важни за България. Освен това тя смята, че имало и нестабилност в политиките.\n\r\n\"Два месеца ни обяснявахте, че Истанбулската конвенция била най-демократичната на света, а след това я оттеглихте, четири пъти връщахте новите формули за онкоболните, а след това ги приехте, непоследователно е и това, че отказахте да дадете повече пари за БАН, за полицаите, а после по личната воля на премиера се отпуснаха\", посочи като примери Нинова.\n\r\n\"Хората продължават да напускат страната, работещите бедни се увеличават, процентът на хората в риск от бедност и социално изключване е най-голям в целия ЕС\", допълни тя.\n\r\nСпоред нея емблема на това управление е омразата и агресията.\n\r\n\"Всичко, което не е ГЕРБ е мразено, омразата беше и към опозиция, пратихте ни в Сибир, беше и към протестиращите, и към президента\", каза още Нинова.\n\r\nМустафа Карадайъ пък припомни, че от първия ден на кабинета от ДПС са предупредили ГЕРБ за грешната формула на управление.\n\r\n\"Мантрата \"Така пожела народът\" отдавна загуби смисъла си и повторението ѝ няма да върне значението ѝ, тъй като изначално беше построена върху измамни тези. Имаме налице сбор от празни обещания и чист популизъм, съчетан с излишък на омраза и противопоставяне\", посочи Карадайъ.\n\r\nСпоред него от началото на работата на това правителство то не е осъществило нито една реформа.\n\r\n\"Нито предизборните обещания се случват, нито необходимите реформи, нито подобряването на работата на качеството на живот на българските граждани. Като опозиция може да наблюдаваме и да правим оценки, но отговорността ни задължава да бъдем активни и да противодействаме на всяко бездействие и всеки опит за подмяна на важните за българското общество теми\", коментира още Карадайъ.\n\r\nШефът на парламентарната група на ГЕРБ Цветан Цветанов пък похвали правителството за работата му и декларира пълната подкрепа на мнозинството в НС към \"Борисов 3\".\n\r\nТой изреди успехите в първата година на кабинета и подчерта: \"ГЕРБ свали държавния дълг от 29 на 25% от БВП, до края на мандата може да падне на 20% от БВП.\"\n\r\nЦветанов обаче захапа държавния глава.\n\r\n\"Нито за момент президентът Румен Радев не каза за предстоящото българско председателство на Съвета на ЕС и въобще за ЕС. На срещата си с австрийския президент вчера повече говори за предстоящото си посещение в Русия и не каза нито дума за успехите на правителството!\", обвини той.", "date": "2018.05.04", "title": "Опозицията за \"Борисов 3\": Празни обещания, популизъм, нестабилност..."}
{"url": "https://www.dnes.bg/football/2018/05/04/edin-razlichen-spomen-za-gundi.375507", "text": "Любимият сезон на децата е лятото. Аз не се отличавах от тях и като ученик жадувах за ваканцията, през която да се раздам на футболното игрище по време на нечовешките жеги. Дори до болка познатите призиви на родителите ми от терасата \"Прибирай се да ядеш\" понякога не ме спираха от това да продължа да играя футбол с останалите деца.\r\nКато всяко хлапе на 11, исках да съм част от тази вихрушка от емоции и адреналин, наречена футбол. За това не спирах да се раздавам на игрището. В крайна сметка, чудото се случваше и аз все пак се прибирах вкъщи. В един горещ летен ден, съвсем случайно попаднах на документален филм от 1986 година за Георги Аспарухов, чийто режисьор е Михаил Гецов.\r\n \r\nВ продължение на 1 час и 6 минути не мръднах от телевизора. Кадрите, които видях, ме оставиха с отворена уста през цялото време. Обаятелен, висок, строен, считан от мнозина за най-добрия футболист на България за всички времена, Георги Аспарухов влезе в сърцето ми и стои там до ден днешен.\r\n \r\nВъпреки оскъдните кадри, които се пазят от онова време, дори детското, неопитно око би забелязало харизмата, невероятния поглед, грациозните отигравания, които са били по силите само на големите футболисти. Играта му за Левски в партньорство с Христо Илиев-Патрата, Сашо Костов, Меци Веселинов, Георги Соколов-Соколето и още плеяда сини играчи се разказват легенди.\r\n \r\n", "date": "2018.05.04", "title": "Един различен спомен за Гунди"}
{"url": "https://www.dnes.bg/obshtestvo/2018/05/04/rekordno-bylgarite-zabogateli-s-6-1-mlrd-za-godina.375467", "text": "Финансовото богатство на домакинствата в България нараства с 6,1 млрд. лева през 2017 г. – най-много от 2007 г. година насам, като достига 77,2 млрд. лева. Данните са от доклада за първо тримесечие на 2018 г. на “Индъстри Уоч”.\n\r\nЗабогатяването се дължи на няколко фактора – от една страна ръстът на заетостта – с 4,4% средногодишно и на средната заплата – с 10%, създават 5,1 млрд. лева допълнителен доход за заетите българи през 2017 г. \n\r\nВсе повече хора намират реализация на европейския трудов пазар. По този начин емигрантските пари възлизат на 1,953 млрд. евро през 2017 г., нараствайки с 30% за година, пише \"Труд\".\n\r\nЛихвите по депозитите вече не са значим източник на финансово богатство, добавяйки 183 млн. лева към годишните домакински бюджети, посочват от \"Индъстри Уоч\".\r\n                    \r\n                    \r\nСпоред тях българите стават все по-оптимистични и харчат повече, както за краткотрайни, така и за дълготрайни стоки. За целта все повече хора са склонни да теглят кредит, като около една четвърт от допълнителното потребление през изминалата година е финансирано именно чрез потребителски заем. Все още обаче кредитната експанзия изглежда умерена спрямо бума през преди кризата.\n\r\nЖилищното богатство на българите също расте – с 8,1 млрд. евро за година. Причината обаче е основно поскъпването на имотите в страната. \n\r\nЦените на жилищата се увеличават общо с 8,2% през 2017 г., като поскъпване има в 24 от 28 области, посочват от “Индъстри Уоч”. Според темпа на увеличение на цените през 2017 г. България изостава в ЕС единствено от Ирландия, Португалия, Словения, Холандия и Чехия, но е значително пред Румъния.\n\r\nЦените на храните и суровините също се покачват у нас, което ускорява инфлацията до 2,2% средно за последните 12 месеца до март 2018 г. Това се отразява както на домакинствата, така и на фирмите и правителството. Ускоряването на инфлацията при равни други условия ограничава покупателната способност на доходите и спестяванията и насърчава потреблението. Повишаването на инфлацията обикновено означава по-високи приходи за производителите и търговците и по-лесно обслужване на техните задължения към кредитори.", "date": "2018.05.04", "title": "Рекордно! Българите забогатели с 6,1 млрд. за година "}
{"url": "https://www.dnes.bg/zvezdi/2018/05/04/kubrat-pulev-na-37-godini-kobrata-na-bylgarskiia-boks.375433", "text": "\n\r\nДнес рожден ден празнува българският боксьор Кубрат Пулев. В професионалния спорт Кобрата се състезава в тежката категория - над 91 килограма. \n\r\nБоксьорът почва спортната си кариера още като 13-годишно момче в ЦСКА. Преди бокса той тренира футбол. \n\r\nИзборът му на спорт не е никак случаен - неговият баща Венко Пулев е шампион на България в тежка категория. \n\r\nКубрат става национал през 1998 година, а през 2005 г. взима бронз на световното първенство в Китай. През 2008 г. представя страната ни на Олимпийските игри в Пекин. \n\r\nПътят до ринга за Кобрата почва от мазето на блока, в който е отраснал с брат си и трите си сестри. \r\n                    \r\n                    \r\nПрез 2009 година изоставя аматьорския спорт и влиза в професионалния бокс. Само за две години и половина стига до титлата на Европейския боксов съюз. \n\r\nПървата му загуба идва пет години след влизането в професионалния спорт. Тогава на 15 ноември в мач за световната титла в Хамбург Кобрата е нокаутиран в петия рунд от световния шампион Владимир Кличко.  Това остава единствената му загуба на професионалния ринг. \n\r\nПоловинката му е от съвсем различна сфера - попфолк певицата Андреа. Тя обаче отказва да гледа негови мачове, заради напрежението. \n\r\nКубрат е четвъртото дете в семейството. Той има три по-големи сестри - Ани, Боряна и Виктория. \n\r\nНаричат го Кобрата неслучайно - прозвището си е заслужил с бързината си. \n\r\nПатриотизмът му е вродена черта, имал е предложение да се състезава за Германия, но отказва. \n\r\n ", "date": "2018.05.04", "title": "Кубрат Пулев на 37 години: Кобрата на българския бокс"}
{"url": "https://www.dnes.bg/snimka-na-denia/2018/05/04/goresht-petyk-temperaturite-stigat-do-32-gradusa.375468", "text": "Предимно слънчево ще бъде днес. До обяд ниската облачност в източните райони ще се разкъса, видимостта ще се подобри. \n\r\nСлед пладне в планинските райони от западната половина на страната ще се развива купеста облачност, само на отделни места - купесто-дъждовна, с краткотрайни превалявания. \n\r\nЩе духа слаб и умерен вятър от изток. \n\r\nСлед обяд ще е горещо с максимални температури между 27 и 32 градуса, по-ниски по крайбрежието на морето, прогнозират от НИМХ при БАН.\r\nНад Черноморието до обяд ще е с ниска облачност или мъгла, след което ще се установи предимно слънчево време. Ще духа до умерен източен вятър. Максималните температури ще са 17°-22°. Температурата на морската вода е 16°-19°. Вълнението на морето ще е 1-2 бала.\r\nНад планините ще преобладава слънчево време. След обяд над масивите в Западна България ще се развие купеста и купесто-дъждовна облачност и на места ще превали и прегърми. Ще духа умерен югоизточен вятър. Максималната температура на височина 1200 метра ще е около 21°, на 2000 метра – около 13°.\n\r\n\n\r\n ", "date": "2018.05.04", "title": "Горещ петък, температурите стигат до 32 градуса"}
{"url": "https://www.dnes.bg/stranata/2018/05/04/700-hil-kvadrata-dupki-v-gradovete-shte-bydat-zakyrpeni.375469", "text": "Близо 700 хиляди квадратни метра улични дупки ще бъдат асфалтирани в големите градове на страната през тази година, пише „Монитор“.\r\nСамо в София предстои ремонт на 54 000 квадратни метра настилка на ул. „Граф Игнатиев“ и на над 200 000 квадрата на други улици.\r\nВ Русе ще бъде положена нова настилка на 140 улици с площ от 319 552 квадрата. \r\nВ Пловдив пък от 1 май в ход е реконструкцията на булевардите „Руски” и „Шести септември“, а във Варна - на бул. „Приморски“.\r\nС пълна сила капитални ремонти на улици се правят още и в други големи градове като Велико Търново, Шумен и Кюстендил.\r\nМеждувременно стана ясно, че при забавяне на ремонта на столичната улица„Граф Игнатиев“ фирмата изпълнител ще отнася по 240 хил. лв. глоба за всеки просрочен ден.\r\n ", "date": "2018.05.04", "title": "700 хил. квадрата дупки в градовете ще бъдат закърпени"}
{"url": "https://www.dnes.bg/football/2018/05/04/s-kysen-gol-olimpik-marsiliia-na-final-sreshtu-atletiko.375470", "text": "Олимпик Марсилия ще бъде съперник на Атлетико Мадрид във финала на Лига Европа на 16 май в Лион, след като постигна тактическо поражение с 1:2 от Ред Бул Залцбург. Първата среща завърши 2:0 за французите.\r\nМачът на стадион \"Ред Бул Арена\" не се реши в редовното време, тъй като австрийците вкараха два безответни гола и вторият финалист в надпреварата трябваше да се излъчи след 120-минутна битка.\r\n ", "date": "2018.05.04", "title": "С късен гол Олимпик Марсилия на финал срещу Атлетико"}
{"url": "https://www.dnes.bg/notifikacii/2018/05/04/twitter-preporycha-potrebitelite-da-smeniat-parolite-si.375471", "text": "Twitter препоръча на своите 330 милиона потребители да сменят паролата си като предпазна мярка, след като бе открит бъг в системата, заради който във вътрешен лог са се събирали некодирани пароли, предадоха Франс прес и Асошиейтед прес.\r\n\"Бъгът е коригиран и няма признаци да е имало неразрешено използване на разкритите пароли\", се казва в изявление на социалната мрежа.\r\nTwitter не посочва откога е съществувала тази грешка, нито колко пароли са били разкрити.\r\n \r\n/БТА/\r\n ", "date": "2018.05.04", "title": "Twitter препоръча: Потребителите да сменят паролите си"}
{"url": "https://www.dnes.bg/index/2018/05/04/receptata-dnes-iabylkov-chips-s-kanela-i-kafiava-zahar.375357", "text": " :\r\n5 едри ябълки\r\n4-5 супени лъжици кафява захар\r\n2 супени лъжици канела\r\n \r\n:\r\n \r\nЗагрейте фурната на около 90 градуса. Нарежете ябълките на тънки кръгли слайсове без да ги белите. Както са нарязани, отстранете семките. Смесете кафявата захар с канелата, разбъркайте добре. Оваляйте всяко парче ябълка в сместа, за да полепне добре. Подредете ябълките в тава за печене, застлана с пергаментова хартия. Печете в продължение на 2-3 часа, докато ябълките се дехидратират напълно. Внимавайте да не изгорят.\r\n\r\n", "date": "2018.05.04", "title": "Рецептата Dnes: Ябълков чипс с канела и кафява захар "}
{"url": "https://www.dnes.bg/notifikacii/2018/05/04/presmetnato-tokyt-v-germaniia-i-daniia-po-evtin-ot-bylgariia.375472", "text": "Цената на тока на едро в Дания, Швеция и дори Финландия е по-ниска от тази в България. Това показват данните от статистиката на Генерална дирекция \"Енергетика\" към Европейската комисия, цитирани от \"Труд\". \n\r\nУ нас цената за един мегаватчас е достигнала 40,70 евро в края на 2017 г., докато в трите скандинавски държави варира от 30 до 33 евро за мегаватчас. \n\r\nВ най-развитата европейска икономика – Германия, цената на електроенергията също е далеч под тази в България – 33,90 евро за мегаватчас.\n\r\nНай-скъпо струва токът на едро в Южна Европа. Лидер е Италия, където за мегаватчас електроенергия се заплащат 61,80 евро. Причината е, че държавата е нетен вносител на електроенергия, обясняват експертите. \r\nСледват я Гърция и Португалия с цена от 60,50 евро за киловатчас. \n\r\nВъпреки че прибалтийските страни също са нетен вносител на електроенергия, цената варира между 33,10 евро в Естония и 34,50 евро в Латвия за мегаватчас.\n\r\nРумънците и французите също плащат повече от нас за ток. При съседите цената на едро е 47,60 евро за мегаватчас, а във Франция – 57,40 евро.\n\r\nСпоред данните от доклада цената на електроенергията расте във всички държави в Европа.\r\n ", "date": "2018.05.04", "title": "Пресметнато: Токът в Германия и Дания по-евтин от България"}
{"url": "https://www.dnes.bg/usa/2018/05/04/us-voenni-piloti-naraneni-s-kitaiski-lazeri-v-djibuti.375473", "text": "САЩ подадоха официално оплакване пред правителството на Китай за инциденти с използване на лазерни показалци от военен тип срещу пилоти на американски военни самолети в Джибути, съобщи говорителката на Пентагона Дейна Уайт, цитирана от ДПА и Франс прес.\n\r\nДвама пилоти на транспортен самолет С-130 са получили леки наранявания на очите при заход за кацане в американската военна база Кемп Лемоние в Джибути, която е единствената постоянна военна база на САЩ в Африка.\n\r\nПрез 2017 г. Китай отвори военноморска база в Джибути само на няколко километра от американската база. Това засега е единствената китайска военна база в чужбина.\n\r\nАмерикански представители заявиха за в. \"Уолстрийт джърнал\", че използването на тези мощни лазерни показалки най-вероятно е станало от китайската база.\r\n                    \r\n                    \r\n\"Това са много сериозни инциденти, които представляват реален риск за нашите пилоти. Поискахме от китайците да разследват тези инциденти\", каза Уайт и добави, че става дума за \"повече от два и по-малко от десет\" подобни инцидента. \r\n/БТА/\r\n ", "date": "2018.05.04", "title": "US военни пилоти наранени с китайски лазери в Джибути"}
{"url": "https://www.dnes.bg/world/2018/05/04/evakuirat-10-000-jiteli-na-havaite-zaradi-vulkan.375474", "text": "Около 10 000 жители на Хавайските острови бяха приканени да се евакуират заради изригването на вулкана Килауеа, предадоха световните агенции.\r\nИзригването на лава и пепел от вулкана бе предшествано от земетресение с магнитуд 5 в района. Регистрирани бяха още трусове с по-слаб магнитуд.\r\nПрез 1924 г. същият вулкан избълва 10 тона вулканични скали във въздуха и един човек загина при това изригване.\r\n/БТА/\r\n ", "date": "2018.05.04", "title": "Евакуират 10 000 жители на Хаваите заради вулкан"}
{"url": "https://www.dnes.bg/cars/2018/05/04/evropa-otnovo-udria-po-djoba-na-shofiorite.375463", "text": "Изискванията на ЕС отново изпразват джобовете на шофьорите. Този път заради новия вид хладилен агент (фреон), който е няколко пъти по-скъп от стария. Въпреки това, дори собствениците на коли, които използват по-стари видове фреон, ще плащат повече. Причината е, че пазарът се стреми да изравни цените и на двата вида хладилни агенти.\r\nОт началото на 2017 г. всеки хомологизиран нов автомобил трябва да има климатична система, пълна с хладилен агент R1234YF. Дотогава производителите използваха R134a. Новият газ е по-екологичен от стария и отговаря на стандартите на ЕС, които определят въздействието на дадено вещество върху парниковия ефект. Има много съмнения относно безопасността на новия хладилен агент. Тестовете показват, че R1234YF е доста опасен.\r\r\n                    \r\n                    Преди време експертите предсказаха изравняване на цените на стария и новия хладилен агент. Проблемът обаче е, че новият не стана по-евтин, просто цената на R134a бе увеличена. Разбира се, на пазара се появиха по-евтини алтернативи под формата на цилиндри със стария хладилен агент, внесени от \"изток\". Трябва обаче да се има предвид, че те не са сертифицирани по никакъв начин - не е известно как ще се държи газът при някакъв проблем. Използването му може да повреди климатичната система. От цялата ситуация изход няма - след като искате да ви е хладно през лятото, ще си плащате.\r\n", "date": "2018.05.04", "title": "Европа отново удря по джоба на шофьорите"}
{"url": "https://www.dnes.bg/politika/2018/05/04/gordost-sram-korupciia-kabinetyt-borisov-iii-prez-pogleda-na-borisov.375476", "text": "Премиерът Бойко Борисов направи равносметка на кабинета \"Борисов III\" за последната година. През нея беше извършена една по-съществена рокада – здравният  министър Николай Петров подаде оставка след скандал и беше сменен от Кирил Ананиев. Заради друг скандал – сделката за продажбата на ЧЕЗ, и енергийният министър Теменужка Петкова депозира оставката си, но в крайна сметка тя не беше приета.\n\r\n\"Гордостта на правителството е, че намалихме брутния външен дълг кабинета с 2,3 млрд. лева. Във втория мандат платихме близо 6 млрд. за КТБ, атомните реактори\", заяви пред Нова телевизия Бойко Борисов.\n\r\n\"Срам ме е, че не успяхме да представим убедително Конвенцията за защита на жените и децата от домашно насилие. Политически сили успяха да я вкарат в посока, което не е духа на конвенцията. Но след надигнатото обществено недоволство я оттеглихме. Аз не съм инат, но подценихме ситуацията. Ще дискутираме Истанбулската конвенция по-спокойно. Не я минахме на коалиционен съвет, защото не съм очаквал да се превърне в някаква \"защита на джендърство\"\", обяви Борисов.\r\n                    \r\n                    \r\nТой коментира и сделката за ЧЕЗ.  \n\r\n\"За ЧЕЗ ни издебнаха нарочно, отново да са февруарски събития. Бях в Брюксел, набрах Теменужка дали познава това лице и тя каза, че я познава. И й казах да си подаде оставката. Масирана атака отвсякъде за една сделка между частни компании. Не се изказваме по нея, защото това са големи компании, които имат могъщи адвокати. Могат да ни заведат искове, които да са със стотици милиони за уронване на репутацията. Мълчаливо за публиката, но иначе много внимателно наблюдаваме всичко, което се случва там. Аз лично се надявам, че няма да се случи, но това е лично мое мнение\", заяви премиерът.\n\r\nНай-тежките обвинения са на тема съдебна власт и корупция.\n\r\n\"С прокуратурата правим всичко възможно да преборим този бич с корупцията\", категоричен е министър-председателят. Във връзка с ареста на Десислава Иванчева и мнението на Екатерина Захариева, че са преминати границите при акцията и въпроса на главния прокурор Сотир Цацаров дали това е позиция на цялото правителство, Борисов коментира, че е позвънил на Цацаров да пита защо толкова време се бавят и му се е обяснило, че трябва да се преброят парите. \n\r\n\"Не виждам смисъл в подобен тон, защото и двамата работят изключително добре в синхрон заедно с правосъдния министър. Виждал съм ги многократно заедно и работят добре. Вярно е, че подложени на такъв обществен натиск за всяко нещо, всеки може да изпусне реплика и да каже такова нещо“, заяви министър-председателят. Той призова да се даде шанс на антикорупционния орган. По думите му от ареста на Иванчева трябва да се извадят и поуки за по-добрата организация. \n\r\n\"Случаят за мен е приключен. Толкова много свидетели излязоха да говорят, нека да оставим сега съдиите да я осъдят по съвест\", заяви той.\n\r\nБорисов смята, че войната с президента по темата за корупцията е еднопосочна. \n\r\n\"Престрелките са от него към нас. Това носи само вреда - дядо ми каза, че два коня дърпат по-добре каруцата. В момента не виждам нищо добро в тази комуникация. Затова поисках министрите да се срещат с него. И министрите носят отговорност. Ако има конкретни сигнали - действа се и акпо има доказателства да бъдат осъдени\", смята Борисов.\n\r\n\"Проблем има и затова създадохме този орган и обединихме всики организации, които се занимават с корупцията. Най-важна е превенцията - държавата, общините, бизнеса - трябва да има страх, че ако нарушиш закона ще има последствия. Истински се надявам този орган да не се превърне в бухалка, при мен няма как да стане. На мен са ми го правили - припомнете си Костинброд, фъстъците в Авиоотряда\", припомни премиерът.\n\r\nТой засегна и темата за свободата на словото, като смята, че проблемът е в собствениците на медиите.\n\r\n\"Ние на тях не им се месим. Нима БНТ или БНР има проправителствена политика?. Има европейски закон, да се осветлят собствениците, да се извади всичко на масата. Проблемът не е политически, решавайте си го този проблем. Не сме оказвали натиск на никого. Да, има проблем - вестници се атакуват едни други. Какво да направим за да спрем Прокопиев и Пеевски да воюват? Не се месим и затова нищо не правим\", каза Бойко Борисов.\n\r\nТой коментира и посещението на Сидеров в Крим, където той заяви, че не е окупирана територия, а всъщност европейската позиция по казуса е категорична.\n\r\n\"С коалиционните партньори имаме програма. НАТО и ЕС са неизменни ценности. Догодина има избори за европейски парламент и местни избори. Всички ще отидем като отделни партии. Сидеров иска да си привлича проруски избиратели. Симеонов с шума, със забраната за цигарите иска да запази имиджа си. ВМРО също си имат своя политика. И знаем кой кой е, но има гаранция за НАТО и ЕС\", каза още Борисов. \n\r\nСпоред премиера доходите в страната растат и се опита да успокои хората, които смятат, че с въвеждането на еврото у нас всичко ще поскъпне.\n\r\n\"Надявам се да не стане, но при търговците винаги може да има спекула. Както беше при черешите. Полагаме много усилия за въвеждането на еврото, защото дава стабилност, ще намали лихвите по кредитите. В ЕС не бързат, защото имат негативен опит с държави, които не спазват финансова дисциплина.\r\nВъв връзка с изказванията на лидера на БСП Корнелия Нинова и исканата му оставка на 1 май, Борисов заяви, че лидерът на опозицията сега е потисната и не може да спи, визирайки това, че Нинова съди лява медия, заради обида. Той обърна внимание, че Корнелия Нинова иска оставката на правителството два месеца преди края на председателството, когато престоят две важни срещи.\n\r\n\"Точно сега да искаш оставка, когато абсолютно не си готов, не виждам защо си правиш това на държавата\", коментира премиерът. Той поясни, че два пъти е подавал оставка и им е давал възможност за избори. \"Видяхме на президента служебното правителство. Видяхме им възможностите – 150 млн. по-малко в хазната\", припомни Борисов.", "date": "2018.05.04", "title": "Гордост, срам, корупция – кабинетът \"Борисов III\" през погледа на Борисов"}
{"url": "https://www.dnes.bg/politika/2018/05/04/tretiiat-kabinet-na-borisov-eksperiment-shte-ustoi-li-gerb.375479", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди една година премиерът Борисов и кабинетът му казаха \"заклех се\" и така започна работа 96-ото правителство на България. За Борисов обаче това е трета първа годишнина, а според статистиката той вече съвсем официално е най-дълго управлявалият демократично избран министър-председател в страната. Какъв беше пътят на сегашния кабинет и какво е управлението на Борисов?\r\n \r\nТретото правителство на Борисов бе сформирано като един експеримент, а именно - доколко ГЕРБ ще успее да удържи на антисистемните изблици на своите коалиционни партньори. Това коментира в студиото на \"България сутрин\" политологът доц. Румяна Коларова.\r\n                    \r\n                    \r\n\"Сега обаче на дневен ред излиза въпросът ще може ли БСП да устои на изкушението да атакува остро антиевропейската и антинатовската линия и правителството. Стратегическите приоритети на управляващите лишават опозицията от нейните системни принципи и ценности\", посочи тя.\n\r\nПред  социологът проф. Михаил Мирчев отбеляза, че т.нар. чуждестранни инвестиции \"вече никакви ги няма в Бългаия\". \n\r\n\"Говори се за около 20-30% от икономиката ни, която пряко се финансира от европейските фондове. Хоризонтът на тяхното спиране обаче е съвсем близо, а страната ни не е никак подготвена за този момент\", каза той.\n\r\nПроф. Мирчев допълни още, че паническата емиграция и бягството от България поради лошата обстановка тук продължава. \n\r\n\"Политическата харизма на Борисов отдавна вече е повяхнала. Неговият позитивен рейтинг падна под 40%. Той се опитва да компенсира чрез международните си изяви, тъй като нещо се пропука в неговата схема. И изобщо не е ясно дали след европредседателството няма да подаде за трети път оставка\", посочи социологът.\r\n ", "date": "2018.05.04", "title": "Третият кабинет на Борисов: Експеримент ще устои ли ГЕРБ"}
{"url": "https://www.dnes.bg/televizia/2018/05/04/zastrasheni-za-bydeshteto-si-v-edno-frensko-selo.375160", "text": "Във втори епизод от шести сезон на сериала \"Едно френско село\"Ортенс и Хайнрих продължават пътя си към Швейцария, а Сузан и Антоан са издирвани от властта.\r\nОтслабените милиционери, които се чувстват все по-застрашени за бъдещето си, преговарят с германския командир Шнайдер, който може да им уреди места на последния влак за Велфор. Той се съгласява, но само при условие, че милицията му сътрудничи в една последна мисия.\r\nГледайте \"Едно френско село\" всеки делник от 20.30 часа по телевизия .\r\n ", "date": "2018.05.04", "title": "Застрашени за бъдещето си в \"Едно френско село\""}
{"url": "https://www.dnes.bg/politika/2018/05/04/300-lv-taksa-palatka-na-koral-za-i-protiv-kympingarite.375477", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n300 лв. глоба отнесе музикантът Васил Гюров заради къмпингуване на плаж \"Корал\". Артистът от години води битка срещу застрояването по Южното Черноморие.\r\n\"Това решение на съда е направено по една наредба на общината, която е абсолютно неконституционна. Това е един от начините местната власт и заинтересованите да придобият едни терени, да се справят с нас. Ние осветлихме 38 незаконни разрешителни за строеж. Поради това сме подложени вече 2 години на постоянни репресии, в които взима участие и прокуратурата, и полицията\", каза Гюров.\r\nПред репортера на  Петьо Атанасов музикантът отбеляза, че вместо общината да ги припознае като хора, които се грижат за плаж \"Корал\", те ги репресират с пълната сила на държавния апарат.\r\r\n                    \r\n                    \"Ще обжалвам този акт, ако трябва в Страсбург. Преди няколко дни излезе разследване на \"БИО\", от което се вижда колко имоти и земи са придобити по незаконен начин по Черноморието. Доказани престъпления не биват наказвани поради 10-годишната давност, а хора с палатки биват гонени\", посочи за \"България сутрин\" природозащитникът.", "date": "2018.05.04", "title": "300 лв. такса \"палатка\" на \"Корал\"! За и против къмпингарите"}
{"url": "https://www.dnes.bg/notifikacii/2018/05/04/kihane-syrbej-umora-proletnata-alergiia-e-na-hod.375481", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОсвен като предвестник на топлото време и възраждането на природата, пролетта е моментът, в който често се сблъскваме с отпадналост, умора и отключване на сезонни алергии. За част от по-чувствителните, червената лампа на имунната система светва и носи дискомфорт, кихане и пристъпи, както и раздразнения на очите.\r\n\"При проявата на пролетна алергия за първи път, хората често я бъркат с настинката, тъй като симптомите са доста сходни. Това, което отсъства при алергичните реакции е зачервеното гърло и температурата, докато се наблюдава силен сърбеж в носа и кихане\", обясни алергологът д-р Тихомир Мустаков пред .\rToй подчерта, че алергията е хронично състояние и трябва да ѝ се обърне внимание, защото след себе си тя може да доведе до други непоносимости. Средно на около 2,5 години хората получават нова алергия. А с времето е възможно да се стигне и до сериозни усложнения като бронхиална астма и др.\r\n\"Сенната хрема обикновено не причинява животозастрашаващи състояния, но значително уврежда качеството на живот на пациентите\", допълни още д-р Мустаков.\r\n ", "date": "2018.05.04", "title": "Кихане, сърбеж, умора... Пролетната алергия е на ход"}
{"url": "https://www.dnes.bg/stranata/2018/05/04/maisko-e-oblaci-na-zapad-slynce-na-iztok-dyjd-za-gergiovden.375480", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад по-голямата част от страната облачността ще бъде разкъсана, а след пладне ще е купеста. Отново ще прегърми и превали, но валежите няма да са продължителни.\r\nВ Северна България денят ще бъде слънчев. Ще духа източен вятър, който ще създава усещане за свежест, въпреки сравнително високата влага.\r\nТова е прогнозата за времето според синоптика на  Симеон Матев. Той уточни, че през следващите няколко дни над Балканите ще се спусне по-хладен въздух, но градусите няма да паднат с много.\r\n\"Днес в страната няма да има валежи. Очакват ни сравнително малко валежи в съботния ден, но температурите ще останат високи. В неделя е по-вероятно да вали, но отново ще остане топло. Понеделник на доста места в страната ще превалява, а температурите започват да се понижават. Седмицата ще продължи с нестабилно време, което ще рече слънчева сутрин и дъждовна облачност в следобедните часове\", каза още климатологът в \"България сутрин\".\r\r\n                    \r\n                    В Русе се прогнозират 32 градуса, а на места по Черноморието са измерени 19 градуса на водата, стана ясно още от прогнозата.", "date": "2018.05.04", "title": "Майско е: Облаци на запад, слънце на изток, дъжд за Гергьовден!"}
{"url": "https://www.dnes.bg/politika/2018/05/04/oshte-5800-deca-siraci-s-nasledstvena-pensiia.375504", "text": "Около 5800 са децата сираци, които биха получили наследствена пенсия, ако отпадне подоходният критерий и се намали изискуемия стаж, който трябва да има починалият родител.\r\nНе става въпрос за много пари, това са децата на България, те са сираци, поне за тях държавата може да отдели достатъчно средства, за да растат наравно с останалите“, коментира омудсманът Мая Манолова, която внесе в парламента законодателни промени, които се отнасят към условията за получаване на наследствена и персонална пенсия от деца, останали без един или двамата си родители.\r\nЗаедно с нея беше Златина Хаджипанайотова, организатор на първомайския протест „Код: черно“, която се оказа твърде богата, за да получат трите й деца наследствени пенсии заради починалия си баща.\r\r\n                    \r\n                    Сред предложенията на омбудсмана са да отпадне изискването за осигурителен стаж при починал до 25-годишна възраст родител за получаване на наследствена пенсия на детето, както и намаляване на 3-годишния осигурителен стаж на починал родител до 30 г. на 1 година, а за родители над 30 г. – от 5 на 3 години.\r\nМанолова предлага още отпадане на подоходния критерий за получаване на персонална пенсия.\r\nТова ще даде възможност в случаите, в които едно дете не може да получи наследствена пенсия, да има правото да кандидатства за персонална без изискване за доход.\r\nСега условията за получаване на персонална пенсия са доход под гарантирания минимален за страната, който към момента е 75 лв. на член от семейството, т.е. родител с едно дете трябва да получава под 150 лв., за да има право детето му на такава персонална пенсия.\r\nМанолова призна, че разчита на политици от всички партии.\r\n\"Това не е партиен закон и всички обещаха да го подкрепят, става дума за подкрепа на децата сираци и е редно по тази тема депутатите да се обединят, в крайна сметка това е въпрос на човещина, на справедливост, на солидарност“, коментира тя.\r\nВариантите за промените са два – единият е поправка в Кодекса за социално осигуряване, където са регламентирани наследствените, персоналните и социалните пенсии, вторият е изменение в Закона за семейните помощи за деца.\r\n ", "date": "2018.05.04", "title": "Още 5800 деца сираци с наследствена пенсия?"}
{"url": "https://www.dnes.bg/crime/2018/05/04/stop-na-falshivi-lekarstva-kozmetika-drehi.375496", "text": "Най-голямата досега операция на европейски правоохранителни структури доведе до закриването на 10 000 магазина, предлагали онлайн фалшиви лекарства, мобилни телефони, бижута, часовници, дрехи, козметика, както и пиратско съдържание, съобщиха от пресцентъра на МВР.\n\r\nВ резултат на съвместни разследвания на Координираната коалиция за борба с престъпления срещу интелектуалната собственост (IPC3) към Европол, Финансовата гвардия на Италия и правоохранителните органи от девет държави членки на ЕС, са иззети над 20 000 артикула и закрити повече от 1000 акаунта.\n\r\nПредлагани за продажба чрез различни социални платформи са били лекарства, спортни артикули, мобилни телефони, чанти, бижута, слънчеви очила, дрехи, часовници, парфюми и козметика, незаконни устройства за гледане на IP телевизия, онлайн пиратско съдържание.\r\n                    \r\n                    \r\nОперация \"Афродита\", проведена със съдействието на Белгия, България, Кипър, Гърция, Ирландия, Италия, Португалия, Испания и Обединеното кралство, доведе до предварителни производства спрямо повече от 250 души, продавали фалшиви стоки и пиратско съдържание, действия са предприети с срещу над 100 заподозрени, множество разследвания все още продължават.\n\r\nНа територията на България действия по съвместните разследвания са осъществени от служители на ГД \"Национална полиция\". Експерти от Отдел \"Икономическа полиция\", сектор \"Компютърни престъпления\" са извършили мониторинг на социалните мрежи, осъществен е контакт с притежателите на защитени търговски марки, чиито права са били нарушени. Образувани са пет преписки, част от материалите са докладвани в прокуратурата.", "date": "2018.05.04", "title": "Стоп на фалшиви лекарства, козметика, дрехи..."}
{"url": "https://www.dnes.bg/kino/2018/05/04/5-liubopitni-fakta-za-detskiia-film-sluchaiat-kiuri.375518", "text": "Ще подскажем само малко от това, което не знаем за новия детски филм \"Случаят Кюри\", който тръгва по екраните у нас на 18 май. Ето 5 любопитни факта за българската лента, чийто трейлър вече е достъпен от днес в YouTube:\n\r\n1. Един от главните персонажи във филма - мишката Мария Кюри всъщност не е мишка, а бяло плъхче албинос и по-конкретно порода \"Спренг Доли\". Тя е бяла, с розовочервени очи, дълга и тясна глава, а опашката по дължината е равна на дължината на тялото. Специално за снимките на филма са отгледани и дресирани 4 плъхчета за нуждите на филмовата продукция от зоолога Стоян Лазаров и неговия син Петко. Продукцията разполагала с три основни и идентични опашати дубльора, за да могат да се сменят и да не се претоварват по време на снимки. Осигурено е и четвърто по-дребно плъхче, за по-близките кадри. Режисьорът и неговят екип предпочели плъхчета пред истинските мишки, защото са много интелигентни и социални. Те са дресирани да отговарят на името Мария Кюри, както и да обхождат заучен маршрут на придвижване.\r\n                    \r\n                    \r\n2. Саундтракът в \"Случаят Кюри\" обхваща почти изцяло филма или общо 95% от него. Музиката е дело на композитора Георги Стрезов, а екипът и музикантите, нужни за реализацията му, надхвърлят броя на снимачния екип. В лентата зрителите ще се насладят на оригинални композиции, както и на класическите фрагменти от \"Лебедово Езеро\" на Пьотър Чайковски в кулминационната сцена на филма.\n\r\n3. Най-продължителния период от създаването на филма е кастингът за ролите на децата. Подбирането на правилните типажи за режисьора Андрей Хадживасилев е изключително важно, не само като индивидуално излъчване и артистичност, но и като обща симбиоза на героите. След посещения в множество творчески школи и формации, изборът на момчетата от актьорска студия \"Дефисто\" и на момичетата от балетна школа \"Алегрета\" към НДД е категоричен. \"Бях сигурен, че сме намерили най-подходящите деца и съм си свършил работата добре, оставаше само да заснемем филма\" - споделя режисьорът Андрей Хадживасилев.\n\r\n4. В центъра на сюжета на филма е главният герой - 8-годишният Тони, който в момента извършва поредния си научен експеримент с мишката Мария Кюри. С нея той иска да се яви на \"Националния фестивал на науката\" и да представи откритията си за натрупването на мускулна маса. Сценарият е вдъхновен от реалния \"Софийски фестивал на науката\", на който се провеждат различни научни опити и лекции с основен фокус към децата. Не случайно премиерата на \"Случаят Кюри\" ще се проведе именно там на 12 май от 10:00ч.\n\r\n5. Разпространението на филма у нас на голям екран стартира от 18 май 2018г. По щастливо стечение на обстоятелствата, без това да е търсено от авторите, точно тази дата е оградена в календара на Тони за дългоочакваното от него събитие на \"Научния фестивал на науката\".\r\n", "date": "2018.05.04", "title": "5 любопитни факта за детския филм \"Случаят Кюри\""}
{"url": "https://www.dnes.bg/obshtestvo/2018/05/04/horata-s-uvrejdaniia-obrecheni-sme-na-smyrt-kyde-e-dyrjavata.375482", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 5 май ще бъде отбелязан Световният ден на правата на хората с увреждания. След протестите от изминалата седмица и срещи с депутати в парламента, майките на деца с увреждания няма да подминат датата. Те ще я отбележат с една различна инициатива, от която част стават и група от журналистическата гилдия у нас.\n\r\n\"Нашите деца са осъдени от държавата на смърт, за тях няма живот. Искаме децата ни да ги има и след нас. Ако аз умра преди него, детето ми ще го намерят умряло от глад и студ. Предпочитам 16-годишната ми дъщеря да почине преди мен, за да не се мъчи\", каза в \"България сутрин\" майката на дете с увреждане Вера Иванова.\n\n\n\r\n                    \r\n                    \r\nСпоред нея след всеки протест на хората с увреждания се провеждат срещи с депутатите, но те сякаш за пръв път чуват исканията им.\n\r\n\"Моята дъщеря е почти на 17 години, след това ще навърши 18. Тя остава с пенсия от 235 лв., с която трябва да гледам и нея, и себе си. Аз самата се чувствам човек с увреждане, аз живея нейния живот\", подчерта още Иванова.\n\r\nПо думите ѝ, навършвайки 18 години, децата с увреждания остава в нищото, не могат да се развиват в обществото, не могат да учат или работят.\n\r\nВалентина Христова е майка на 22-годишно момче с увреждания.\n\r\n\"Не ме интересува коя партия ще внесе закона, коя партия ще се възползва от нас. За жалост без партии няма как да стане. Тениските, които носим, не са скандални, защото казват истината. Фактът, че БСП и ГЕРБ седнаха на една маса е добър знак\", отбеляза Христова пред . \n\r\nТя сподели, че след като навършат 18 години, хората с увреждания ги причисляват към пенсионерите, а не ги зачитат за млади хора.\r\n ", "date": "2018.05.04", "title": "Хората с увреждания: Обречени сме на смърт, къде е държавата?"}
{"url": "https://www.dnes.bg/notifikacii/2018/05/04/burkan-s-technost-se-vzrivi-v-dobrich-rani-5-deca.375524", "text": "Буркан с бяла течност се възпламени и рани сериозно пет деца в Добрич. Малчуганите са пострадали при игра, те най-вероятно са целили с камъни буркана.\r\nЗа това алармира чрез медийна група \"Добруджа” Стела Иванова, живееща в блок 2 на Студентско общежитие, пише \"\". Тя не е била свидетел на случилото се, но сигнализира по разказа на съседите.\r\nВзривът на буркана е бил доста силен , а дошлите на място полицаи, които по стечение на обстоятелствата са били в района и са го чули, са казали, че не става дума за пиратка или бомбичка. \r\nНа мястото пристигнали веднага и линейки, които откарали децата в болница. Едното от тях е изписано, но майката не позволила на малчугана да разкаже какво се е случило.\rБлокът се стопанисва от \"Жилфонд Инвест”, мазетата му са в окаяно състояние, а живеещи твърдят, че в тях може да се намери всичко.\r\nОт болницата в Добрич потвърдиха, че четири от децата все още са на лечение. Те са постъпили в четвъртък около 16 ч.\r\nЕдиният от малчуганите е с травма на главата и има опасност за зрението. Заради това детето е приведено в Очна клиника във Варна. \r\nДве от пострадалите деца са в отделението по ортопедия и травматология с изгаряния и наранявания на крайниците. Завеждащият д-р Митко Георгиев съобщи, че нямат сериозни увреждания. \r\nЕдно дете е в отделението по неврохирургия с гръбначна травма, получена от ударната вълна.", "date": "2018.05.04", "title": "Буркан с течност се взриви в Добрич, рани 5 деца"}
{"url": "https://www.dnes.bg/notifikacii/2018/05/04/indje-sreshtu-erdogan-v-bitkata-za-prezident-na-turciia.375505", "text": "Кандидатите за президент на Турция на основните партии вече са ясни. Основната опозиция – Народнорепубликанската партия, обяви, че Мухарем Индже ще бъде техният кандидат за най-високия пост в държавата, съобщи БНР.\n\r\nРешението беше взето с мнозинство на закрито заседание на парламентарната група на формацията в Анкара, в което участваха 110 народни представители. На конгреса на Народнорепубликанската партия тази пролет кандидатурата за председател на депутата от Ялова събра неочаквано висока подкрепа, но въпреки това лидерът Кемал Кълъчдароглу запази позицията си.\n\r\nКандидатурата на Реджеп Тайип Ердоган ще бъде внесена днес във Висшата избирателна комисия. Това ще направят премиерът на Турция Бинали Йълдъръм и лидерът на Партията на националистическото действие Девлет Бахчели. \r\n316 депутати от управляващата Партия на справедливостта и развитието с подписите си издигнаха кандидатурата на действащия държавен глава. Ердоган подписа коалиционното споразумение с националистите на борда на самолета си на връщане от визита в Южна Корея.\n\r\nМеждувременно председателят на Висшата избирателна комисия Сади Гювен съобщи имената и на другите кандидати, чиито документи са изрядни и са успели да съберат 100 000 подписа. Това са лидерите на лявонационалистическата партия „Ватан“ Догу Перинчек, на „Добрата партия“ Мерал Акшенер, която неотдавна се отцепи от националистите, на умерено проислямската \"Партия на щастието\" Темел Карамоллаоглу и на малката дясноцентристка \"Партия на справедливостта\" Ведждет Йоз.", "date": "2018.05.04", "title": "Индже срещу Ердоган в битката за президент на Турция"}
{"url": "https://www.dnes.bg/notifikacii/2018/05/04/na-peika-za-alo-apashi-baba-ostavi-26-bona-v-pazarska-chanta.375508", "text": "Разградски полицаи разкриха крупна телефонна измама за 26 000 лв., съобщиха от Областната дирекция на МВР.\r\n81-годишна разградчанка е била въведена в заблуждение по телефона вчера, че помага в полицейска акция по залавяне на телефонни измамници.\r\nВъзрастната жена трябвало да пътува с такси до самуилското село Богданци, където на пейка в центъра на селото оставила пазарска чанта с 26 000 лева.\r\nПри предприетите издирвателни действия е станало ясно, че т.нар. \"муле\" е взело парите и отпътувало за Варна. Впоследствие преносителят на сумата е бил установен, а финансовите средства - иззети.\r\nРаботата по документиране и изясняване на случая продължава под ръководството на прокуратурата в Разград, допълват от полицията.\r\n ", "date": "2018.05.04", "title": "На пейка, за ало апаши: Баба остави 26 бона в пазарска чанта"}
{"url": "https://www.dnes.bg/kino/2018/05/04/pusnaha-biletite-za-solo-istoriia-ot-mejduzvezdni-voini.375512", "text": "От днес, 4 май, стартира предварителната продажба на билети за неповторимото зрелищно предложение от най-обичаната фантастична поредица \"Соло: История от Междузвездни войни\" – изцяло ново приключение за най-обичания разбойник в галактиката Хан Соло.\r\nЧрез поредица от дръзки подвизи в тъмния и опасен престъпен свят, Хан се запознава със своя бъдещ помощник пилот – могъщия Чубака и се сблъсква с прословутия комарджия Ландо Калризиан в приключение, което ще зададе курса на един от най-нетипичните герои от сагата \"Междузвездни войни\".\r\n \r\n\"Соло: История от Междузвездни войни\" влиза в киносалоните на 3D, IMAX 3D и 4DX в дублирана и субтитрирана версия на 25 май 2018 г.\r\n", "date": "2018.05.04", "title": "Пуснаха билетите за \"Соло: История от Междузвездни войни\""}
{"url": "https://www.dnes.bg/televizia/2018/05/04/praznichen-6-mai-s-imenici-po-bulgaria-on-air.375522", "text": "Национална телевизия  ще отбележи Деня на храбростта и Българската армия с впечатляваща празнична програма. Специалното студио ще започне в 8 часа, в неделя, и ще продължи чак до обедна емисия в 12.30 часа. Bulgaria ON AIR ще предава тържествата на живо както от студиото на \"България сутрин\", така и директно от площад \"Народно събрание\", където водещият на \"\" Росен Петров ще коментира от първо лице военния парад.\n\r\nВ духа на Деня на българската армия, пряко от Паметника на Незнайния войн и \"Княз Александър Батенберг\" ще бъдат излъчени тържественото освещаване на бойните знамена и почетния строй. \r\nТържественото настроение няма да отсъства и от студиото на Bulgaria ON AIR, където водещите Лора Инджова и Златимир Йочев ще празнуват Гергьовден заедно с известни именици. Гости в \"\" ще бъдат авторите на проекта \"Пощенска кутия за приказки\"  и , които ще ни забавляват с приказки за Гошо. \r\n                    \r\n                    \r\nВодещата на предаването \"\" Деляна Маринова – Джуджи пък ще посрещне празника с легендарния български баскетболист , познат още като българския Майкъл Джордан.  Изненада е подготвил и оркестърът \"Виво Монтана\", който ще изнесе специален концерт с изпълнения на някои от най-известните военни маршове и гергьовденски песни на живо.\n\r\nВ рамките на празничното студио зрителите ще проследят и интересните истории на българи от цялата страна, които са се отдали на признанието да служат на страната си. От първо лице за състоянието на българската армия и честта да си военен ще говори  – бивш министър на отбраната на България. Какво вдъхновява млад мъж да се откаже от медицинската професия, за да преследва мечтата си да стане летец, ще сподели 27-годишен пилот от Бургас. А как се става жена-войник и трудно ли е да се бориш за родината наравно с мъжете – това ще разкаже за зрителите млада военнослужеща от Велико Търново. На свой ред фотографът на Investor Media Group  ще ни разходи из някои от най-горещите точки в света, с разкази и кадри от войната в Близкия Изток.\n\r\nЗа любителите на празничните гозби Bulgaria ON AIR ще излъчи и традиционното варене на войнишка боб чорба директно от Военноисторическия музей, а автентична българска рецепта за печено агне по Гергьовски ще представи на живо пред зрителите шеф .\n\r\n ", "date": "2018.05.04", "title": "Празничен 6 май с именици по Bulgaria ON AIR"}
{"url": "https://www.dnes.bg/politika/2018/05/04/ns-zaplatite-si-ne-dava-no-ninova-shte-dariava-po-600-leva.375517", "text": "След като мнозинството в парламента не прие предложението на левицата да се намалят заплатите на депутатите, червената шефка Корнелия Нинова реши, че ще даде личен пример.\r\n \r\n\"Намалението на депутатските заплати, което предложих – около 600 лева месечно от заплатата си ще дарявам на едно болно дете, на един възрастен човек, на някой, който е в беда и има нужда\", обеща тя.\n\n\n\n\n\r\nБСП искаше от сегашните 3 570 лв. възнаграждението на народните избраници да падне до 2976 лв. - с толкова е завършил предишният парламент като заплата на законотворците, но това не стана.\n\r\nСпоред Нинова явно системата и статуквото се съпротивлява по всякакъв начин, за да не си намали привилегиите, заплатите и благините.\r\n                    \r\n                    \r\n\"На мен ми беше ясно, че тази система ще се съпротивлява. Поели сме този риск. Чухте много обвинения срещу нас, това няма никакво значение. Направих това предложение искайки то да стане, а не проформа\", посочи тя.\n\r\n\"Аз смятам, че предложението беше различно. Ние ще продължим да даряваме от групата и от субсидията на партията, но тук става въпрос за личен пример. За някакво осъзнаване, че депутатите и политическата класа трябва да отстъпим от това, което имаме, защото знаете какво е отношението на народа към тези привилегии\", допълни още тя.\r\n \r\nСоцлидерката поиска и глоби за отсъствията на депутатите от пленарните заседания.\r\n \r\n\"Най-обективната картина може да я видите в петък, на празната зала. Там няма ляво, няма дясно, няма център – всички отсъстват\", отсече тя.", "date": "2018.05.04", "title": "НС заплатите си не дава... Но Нинова ще дарява по 600 лева!"}
{"url": "https://www.dnes.bg/obshtestvo/2018/05/04/na-6-mai-voinishka-chorba-orkestyr-v-kabinata-na-mig-21.375523", "text": "Със специална програма и безплатен вход за постоянната хронологична експозиция Националният военноисторически музей /НВИМ/ ще отбележи Деня на храбростта и Празника на Българската армия - 6 май, съобщиха от Министерството на отбраната.\r\nЗа пръв път на празника посетителите ще могат да разгледат безплатно най-новата изложба \"Враг/Приятел\", която разкрива сложния пъзел на военните и политическите взаимоотношения между България и три държави, изиграли ключова роля в историята на Третата българска държава - Турция, Русия и Германия.\r\nВ изложбата са експонати уникати - притежание на царските фамилии и свързани със събития и хора, чиито съдби са белязани от междудържавните отношения.\r\r\n                    \r\n                    Посетителите ще видят фелдмаршалския жезъл на Фердинанд, връчен му от германския кайзер Вилхелм, сабя, подарена на престолонаследника Борис от неговия кръстник - руския император Николай Втори, знака на Временното руско управление и други.\r\nСамо на 6 май гостите на музея ще разберат какво е усещането да влезеш в кабините за управление на едни от най-знаковите експонати във външната експозиция, между които изтребител-прихващач МиГ-21 бис, транспортен хеликоптер МИ-8, ракетен комплекс 2К 52 Фрог \"Луна-М\", както и да дегустират характерната за войнишката кухня боб чорба, приготвена от истински военен готвач.\r\nПосетителите ще се насладят на музикалните изпълнения на Представителния духов оркестър на Сухопътните войски и на филма \"Помни войната 1915-1918. Първа част\" с продуцент ВТК и копродуцент НВИМ.\r\nС Ден на отворени врати празникът ще бъде отбелязан и във филиалите на НВИМ – Военноморския музей в гр. Варна и Музея на авиацията в Крумово.", "date": "2018.05.04", "title": "На 6 май: Войнишка чорба, оркестър, в кабината на МиГ-21"}
{"url": "https://www.dnes.bg/politika/2018/05/04/sreshtu-ultrasite-dylyg-arest-golemi-globi-i-bez-mach-dojivot.375521", "text": "Дълъг арест, големи глоби и доживотна забрана за посещение на мач предвиждат предложения за нови наказания за футболните хулигани.\r\nТова стана ясно от думите на шефа на спортната комисия в парламента Славчо Атанасов.\r\n3 конкретни точки в чл. 21 на \"Закон за футболното хулиганство” ще определят какво точно означава футболен хулиган, каза Атанасов пред \"Дарик\".\n\n\n\r\nНовите текстове предвиждат тежки наказания за нарушителите – като арест до 25 денонощия, големи парични глоби, подписки в районните управления на МВР, полагане на принудителен обществено полезен труд до 80 часа и др.\r\nПри инциденти като този на 18 април, при който бе тежко ранена полицайка на дербито ЦСКА-Левски, на задържаните ще им бъде налагана забрана доживот да посещават спортни събития.\r\n\"Ако Законът бъде приет, ще се наказват дори феновете, които прескачат оградата и преминаването в друг сектор\", коментира още Славчо Атанасов.  \r\nТой съобщи, че законът ще бъде готов до 2 месеца. Според депутата в него се налагат толкова много промени, че реално това ще бъде един абсолютно нов закон, в който ще са взаимствани най-добрите законодателни практики от Испания, Англия, Италия и Холандия.\r\nАтанасов обясни, че в закона ще бъдат упоменати конкретно ангажиментите на всяка една институция. Така ще се ограничи общата безотговорност, която според депутата е най-големият проблем в момента в България.", "date": "2018.05.04", "title": "Срещу ултрасите: Дълъг арест, големи глоби и без мач доживот! "}
