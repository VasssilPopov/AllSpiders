{"url": "https://www.dnes.bg/notifikacii/2018/09/13/24-lihva-turskata-centralna-banka-podkrepia-lirata.387732", "text": "Турската централна банка повиши днес силно водещата си лихва от 17,75 процента на 24%, за да овладее инфлацията и да подкрепи турската валута, след рязкото й поевтиняване тази година, предаде Асошиейтед прес.\r\nКомитетът по парична политика на банката повиши днес едноседмичната репо лихва въпреки по-ранните коментари на президента Реджеп Тайип Ердоган срещу повишаване на лихвата.\n\r\nТурската лира започна да се възстановява малко след вдигането на ставката, укрепвайки с 3,4 процента до 6,18 лири за долара. По-рано днес курсът на лирата отчете понижение с 3 процента.\r\nВ изявлението си централната банка отбелязва, че местната икономика отслабва, а инфлацията се ускорява.\r\nВдигането на лихвата може да потисне растежа още, но според независими експерти е необходимо, за да се овладее инфлацията, която е около 18 на сто, и за да се подкрепи националната валута.", "date": "2018.09.13", "title": "24% лихва – Турската централна банка подкрепя лирата"}
{"url": "https://www.dnes.bg/zvezdi/2018/09/13/biibyr-gyst-s-tysta-si-ukrepvat-doverie.387747", "text": "Джъстин Бийбър и Стивън Болдуин показаха на света, че помежду им цари истинско уважение и взаимна симпатия. Канадската попзвезда наскоро се сгоди за дъщерята на холивудския актьор – Хейли Болдуин.\r\nМакар 21-годишната му дъщеря да е млада за брак, татко Стивън все пак даде благословията си, приемайки скандалния Джъстин за свой бъдещ зет.\r\n \r\nВчера пък се видя, че двамата мъже работят върху укрепването на отношенията си, появявайки се заедно на музикален фестивал в Гранд Рапидс, Мичиган.\r\n \r\nБъдещите зет и тъст изглеждаха в добро настроение, а най-вероятно Хейли, която е успешен модел, не е била с тях, тъй като има ангажименти в рамките на Седмицата на модата в Ню Йорк.\r\n \r\nСпоред последните слухове Бийбър и мис Болдуин ще сключат брак през следващата година.\r\n \r\n", "date": "2018.09.13", "title": "Бийбър – гъст с тъста си. Укрепват доверие!"}
{"url": "https://www.dnes.bg/balkani/2018/09/13/erdogan-naredi-sdelki-za-imoti-samo-v-liri.387717", "text": "Турският президент Реджеп Ердоган разпореди продажбата на имоти и договорите за отдаване под наем да бъдат извършвани единствено в турски лири. Това е пореден опит на властите в Анкара да подкрепят местната валута, която от началото на годината загуби близо 40% от цената си спрямо долара.\r\nРешението, публикувано в турския Държавен вестник в четвъртък, посочва, че вече съществуващите договори за продажба и наем в чуждестранна валута също трябва да бъдат обърнати в лири в рамките на 30 дни, съобщава Ройтерс.\r\nПродажбите и наемите на недвижимо имущество в чуждестранна валута са често срещани в Турция, особено в сектора на търговията на дребно.\r\nТурската лира се обезцени значително заради притесненията за влиянието на президента Ердоган върху паричните политики на страната, както и на фона на поредния дипломатически конфликт между Турция и САЩ, този път във връзка със съдбата на американския пастор Андрю Брънсън, който бе арестуван в Турция по обвинения в тероризъм.\r\n                    \n                    \n                Обявяването на решението, поредното от няколко спорни такива, идва часове преди среща на Турската централна банка, на която се очаква да бъде взето решение за увеличаване на лихвените проценти.\r\nСпоред проучване на Ройтерс те ще бъдат увеличени с между 225 и 725 базисни пункта.\r\n\r\n ", "date": "2018.09.13", "title": "Ердоган нареди: Сделки за имоти – само в лири!  "}
{"url": "https://www.dnes.bg/balkani/2018/09/13/makedonska-rech-v-ep-zaev-zagovori-za-borisov-bylgarsko-malcinstvo.387736", "text": "Македонският премиер Зоран Заев държа днес за първи път реч в Европейския парламент на македонски език. Той бе поканен от институцията да говори преди насрочения за 30 септември референдум за споразумението за името на страната с Гърция.\r\nАтина и Скопие се договориха през юни Бившата югославска република Македония да вземе името Република Северна Македония.\r\n\"Знаем какъв е залогът и какви са ползите. Знаем, че това е пропускът ни за ЕС и за НАТО\", заяви премиерът, говорейки за предстоящото допитване и подчерта, че независимостта на Македония може да бъде гарантирана, само ако тя стане част от двете организации.\r\nЗаев каза, че страната му е горда от споразуменията, постигнати с България и с Гърция и благодари на Бойко Борисов и на Алексис Ципрас за тях.\r\n                    \n                    \n                Той добави, че Скопие и Атина са направили взаимни отстъпки, за да решат 25-годишния спор за името, който блокираше македонското членство в ЕС и в НАТО и посочи, че те свалят пречките пред бъдещето на страната му.\r\nМакедонският премиер заяви, че всички малцинства в страната, сред тях и българското, разбират вярват в европейското бъдеще на страната си.\r\nЗаев посочи, че в Македония живеят 9 национални общности, включително египтяни и българи и турци.\r\n\"Вярвам, че референдумът ще успее и гражданите ще дадат гласа си за европейското бъдеще на Македония\", заяви премиерът Заев в Страсбург.\r\nПредседателят на Европарламента Антонио Таяни изрази подкрепа за Заев и за референдума за името, а европейските социалисти призоваха ЕНП да убеди сестринската си партия ВМРО на Никола Груевски да се откаже от бойкота на гласуването.\r\nРеферендумът за името на 30 септември е втори в историята на Македония, след допитването от 1991 г. за независимостта на страната.\r\nМеждувременно, евродепутатите дадоха зелена светлина за свалянето на визите за Косово. Прищина е единствената държава в Европа за чиито граждани се изискват визи за пътуване в ЕС. Окончателното решение обаче е на страните членки.\r\nПрез пролетта Германия и Холандия изразиха резерви към безвизовото пътуване заради високия процент нелегална имиграция от страната и престъпната дейност на косовски банди на територията на Съюза.", "date": "2018.09.13", "title": "Македонска реч в ЕП! Заев заговори за Борисов, българско малцинство..."}
{"url": "https://www.dnes.bg/temida/2018/09/13/seriiniiat-iznasilvach-ot-plovdiv-shte-leji-10-godini.387740", "text": "Сериен изнасилвач, който нападна две жени в коли в пловдивския квартал \"Кючук Париж\", влиза зад решетките за 10 г.\n\n\r\nНа всяка от жертвите Владимир Петков ще трябва да плати по 20 000 лева, реши районният съд в града.\r\nПървото престъпление е извършено на 7 декември м. г. около 22:15 ч.\r\nПетков бил в района на бул. \"Александър Стамболийски\", където забелязал спряно \"Ауди\", пише .\r\nВ него се намирала 19-годишна, която чакала своя приятелка. Мъжът отворил вратата и нахлул в автомобила. Заплашил момичето и подкарал колата. След 50 м спрял в странична уличка и изнасилил пътничката.\r\nТри дни по-късно по същия начин се гаврил с 21-годишна, която заплашил със сгъваем нож.\r\nПетков вече е осъждан за изнасилване на 4 г. и три месеца. От затвора излязъл през април 2017 г.", "date": "2018.09.13", "title": "Серийният изнасилвач от Пловдив ще лежи 10 години"}
{"url": "https://www.dnes.bg/stranata/2018/09/13/shte-ima-hubavo-vino-rekoltata-ot-grozde-bila-dobra.387737", "text": "Земеделският министър Румен Порожанов обяви, че се очаква добра реколта от грозде тази година, с добра захарност.\r\nМежду 150 и 160 хил. тона грозде ще бъде прибрано за винопроизводство. Други 100 000 тона  стандартно се ползват за подготовката на производство на ракия. От 50-60 хил. тона се приготвя оцет във винарните, е съобщил министърът при откриване на гроздобера в с. Могилово, община Чирпан.\r\nПо думите му у нас се отглеждат близо 600 хил. дка лозя, като 55 на сто от тях са червени, а 45 на сто са бели и към тях спадат десертните сортове.\r\nЦените, на които се изкупува гроздето, са в рамките на стандартните - между 60 и 80 стотинки.\r\n\"Винарският сектор е сред водещите за България, с добре структуриран бизнес, най-вече в преработката, но и в реализацията. Имаме над 166 лицензирани изби, други между 15 и 18 са в процес на подготовка. Очакваме постепенно и плавно надграждане във винения сектор. Не можем да разширяваме масивите от гледна точка на ограниченията, които са дадени в рамките на Европейския съюз, защото България има квота за лозята и опции до 1 на сто увеличение на година\", казал Порожанов, цитиран от МЗХГ.\r\n                    \n                    \n                В новата лозарска програма по настояване на бранша е включена и мярката за съфинансиране на застрахователните премии.", "date": "2018.09.13", "title": "Ще има хубаво вино! Реколтата от грозде била добра"}
{"url": "https://www.dnes.bg/notifikacii/2018/09/13/do-haskovo-s-taksi-za-da-dade-na-alo-mafiiata-zlato-i-pari.387724", "text": "68-годишна жена пътува 40 км с такси, за да даде пари на ало-измамници, съобщиха от МВР.\r\nЖената се возила от Кърджали до Хасково. Била подведена, че трябвало да помогне на полицията и по-най бързия начин да стигне до другия град.\r\n68-годиишната дама дала на измамниците 1 000 лв и всичките си златни накити.\r\nОще 10 неуспешни опита за измама били регистрирани в полицията само за ден.\r\nВъв всички случаи е използвана популярната версия за оказване на съдействие на полицията за задържане на измамна група", "date": "2018.09.13", "title": "До Хасково с такси, за да даде на ало мафията злато и пари!"}
{"url": "https://www.dnes.bg/notifikacii/2018/09/13/prezident-futbolist-nacional-djord-uea-igra-za-liberiia-na-51-g.387698", "text": "\n\r\nПрезидентът на Либерия Джордж Уеа, който е истинска икона за африканския футбол, се завърна на терена с националния отбор на своята страна на 51-годишна възраст.\r\nЛегендата на Милан, Челси и ПСЖ бе избран за президент на своята родина в края на миналата година, а от близо 15 години не е активен футболист. Въпреки това единственият африкански футболист носител на Златната топка се завърна в националния отбор на своята страна по време на контролата срещу Нигерия, загубена с 1:2. \n\r\nВсъщност, домакините организираха приятелската среща, за да извадят от употреба легендарната фланелка с №14, с която игра легендата на Милан по време на върха в кариерата си. Феновете на стадиона обаче изпаднаха в екстаз, когато лично Уеа се появи на терена за националния отбор и го поведе в срещата. Tой дори записа близо 80 минути в игра въпреки възрастта си и при смяната си получи аплаузите на феновете.\n                \n                \r\nДжорж Уеа има 60 мача за своята страна и 22 гола. През своята бляскава кариера той е защитавал цветовете на отбори като Монако, ПСЖ, Милан, Челси, Манчестър Сити и Олимпик Марсилия.\r\nЛюбопитно е, че синът му Тимъти е част от националния отбор на САЩ по футбол и в началото на тази година влезе в историята, след като стана първия футболист, роден през XXI век, с минути за представителния тим на САЩ.\r\n", "date": "2018.09.13", "title": "Президент, футболист, национал... Джорд Уеа игра за Либерия на 51 г."}
{"url": "https://www.dnes.bg/politika/2018/09/13/radev-s-priziv-kym-es-efektivnost-na-resheniiata-pri-krizi.387756", "text": "Европейският съюз се нуждае от много по-ефективен механизъм за вземане на решения, особено в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата \"Арайолуш\", която се провежда в столицата на Латвия, Рига.\r\nФорумът за политически диалог обединява 14 президенти на държави-членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността. \n\r\nБългарският президент подчерта, че дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. По думите на Румен Радев това с особена сила важи по отношение на миграцията.\r\n                    \n                    \n                \"Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите\", подчерта президентът, цитиран от прессекретариата му. \n\r\nДържавният глава призова страните членки да преосмислят следваните подходи към сигурността, която не зависи само от обмен на информация между службите за сигурност, но и от способността на ЕС да отстоява своите позиции в международен план. Според президента без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни. \n\r\nТрябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа, в отделните общества и по отношение на днешните социално-икономическите процеси, заяви още Румен Радев.\r\nДържавният глава добави, че държавите в света не се делят на големи и малки, а в зависимост от амбициите и целите, които си поставят в отстояване на своите интереси.", "date": "2018.09.13", "title": "Радев с призив към ЕС: Ефективност на решенията при кризи!"}
{"url": "https://www.dnes.bg/zvezdi/2018/09/13/dyshteriata-na-madona-pokazva-prelesti-iz-niu-iork.387751", "text": "Най-голямата дъщеря на Мадона – Лурдес Леон, дефилира на подиума на Нюйоркската седмица на модата. 21-годишната красавица представи дрехи на Gypsy Sport’s Spring 2019. \r\nЛурдес публикува снимка от събитието в профила си в Instagram. На нея тя е с оскъдно бюстие, направено само от мидени черупки и позлатени вериги. Моделът носи зелени пера в косите и разкъсани дънки, чиято долна част, която се влачи, държи в ръцете си.\r\n \r\n„Момичето на мама“, написа Мадона в социалната мрежа и сподели същата снимка.\r\n \r\nСедмицата на модата в Ню Йорк започна на 6 септември и ще завърши на 14-и. Лурдес участва за първи път в подобно събитие. Тя започна своята кариера на модел през 2016 г., когато бе избрана за лице на парфюм на Stella McCartney’s.\r\n \r\nЛурдес е от връзката на Мадона с бившето ѝ гадже Карлос Леон.\r\n \r\n ", "date": "2018.09.13", "title": "Дъщерята на Мадона показва прелести из Ню Йорк"}
{"url": "https://www.dnes.bg/sofia/2018/09/13/razbraha-se-spirat-sporniia-stroej-v-ovcha-kupel.387731", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жителите на столичния квартал \"Овча купел\" на протест пред сградата на Столичната община. Хората настояват да бъде спряно строителството в района, предадеBulgaria ON AIR.\n\n\r\nПреди дни кола пропадна в строителен изкоп пред блок №412. При свличането беше засегнат и водопровод.\n\r\nПротестът на жителите на \"Овча купел\" започна в 9 часа сутринта пред сградата на Столичната община. 15 минути след началото на протеста хора от администрацията слязоха при протестиращите и ги поканиха на среща, за да обсъдят проблемите на квартала и евентуалните им решения.\n                    \n                    \n                \r\nОт Столичната община съобщиха, че кметът на София Йорданка Фандъкова е издала заповед за спиране на строежа. Освен това служители на ДНСК вече правят проверка на разрешителните на строежа до блок 412, като се очаква след близо седмица резултатите да бъдат обявени.\n\r\nЗа по-голяма безопасност проверка на конструкцията и стабилността е назначена и за блок 412. Общинарите обясниха, че към момента не са постъпвали сигнали за незаконно строителство в \"Овча купел\". Следващата среща между общината и протестиращите ще се състои на 28 септември.\n\r\nТогава ще бъдат представени и резултатите на част от проверките. Протестиращите остават в протестна готовност.\n\r\n\n\r\n ", "date": "2018.09.13", "title": "Разбраха се! Спират спорния строеж в \"Овча купел\""}
{"url": "https://www.dnes.bg/mish-mash/2018/09/13/shtedri-kreativni-zashto-veznite-sa-dobri-priiateli.387754", "text": "В днешно време е трудно да намериш истински приятели, на които може да се разчита. Забързаното ежедневие кара повечето хора да мислят само за себе си и да не се интересуват от живота на околните. \r\nАко се нуждаете от интелигентен, тактичен и забавен приятел, с когото да споделяте хубави и не чак толкова приятни моменти, потърсете човек със зодия Везни. Те лесно се сприятеляват и няма да ви предадат.\r\n \r\nВижте защо представителите на този знак са страхотни приятели:\r\n \r\n\r\n \r\nВезните не понасят кавгите. Те винаги гледат да избегнат споровете и да охладят страстите при напрегната ситуация. Родени са за дипломати, затова внасят мир във всеки конфликт. Подобно на уреда везна, хората с този знак винаги „претеглят“ предимствата и недостатъците, за да избегнат агресията и нападките.\r\n \r\n\r\n \r\nТе са нерешителни, дори може да се каже, че не знаят какво искат от живота. Това им създава проблем при вземането на ежедневни решения. Но от друга страна винаги ще приемат това, което им кажете, защото лесно се повлияват от чуждото мнение. Например, ако отидете на кино, ще ви оставят вие да изберете филма.\r\n \r\nНерешителността на везните ги прави добри приятели и гаджета на онези, които обичат да имат водеща роля.\r\n \r\n", "date": "2018.09.13", "title": "Щедри, креативни - защо Везните са добри приятели? "}
{"url": "https://www.dnes.bg/eu/2018/09/13/greshnoto-visokomerie-v-evropa-zapadyt-ne-razbira-iztoka.387620", "text": "Раните от комунизма си личат в цяла Източна Европа. Хората там са недоверчиви към институции и елити. Усещането, че са били лъгани и използвани, е дълбоко вкоренено. А Западът ще направи добре да не ги гледа отвисоко, пише \n\r\nИзтокът си остава пълна загадка за Запада. Западна Европа настръхва при мисълта за \"нелибералните демокрации\" в Полша и Унгария или за шествията на неонацисти из източногерманския Кемниц. Хората в Централна и Източна Европа са доста по-различни в политическо отношение, те са по-консервативни и критични към всичко чуждо, защото комунизмът е обърнал наопаки духовните представи на хората в тези страни, пише Ерик Гуйер в \"Нойе Цюрхер Цайтунг\" (НЦЦ).\n                    \n                    \n                \r\nРазликите във възприятията на хората от Изтока и Запада, според автора, са си проличали още на 3 октомври 1990 година. „Западногерманците тогава се надяваха, че повторното Обединение на Германия е сложило окончателен край на разделението на нацията, докато източногерманците бяха наясно, че Обединението едва-що започва“, се казва в публикацията. Ето какво четем там още:\n\r\nДиктатурата на пролетариата обезправи хората и то не само в политическо отношение, а и във всички останали сфери на живота. Местата в детските ясли, в университетите, работните места, та дори и картите за почивка – всичко беше отпускано и разпределяно „отгоре“. Свикнал с това да му налагат чужди решения, социалистическият човек продължи да се чувства като обект, а не като субект на историята даже и след краха на съветското господство.\n\r\nИ до днес много хора в Източна Европа не смятат, че са господари на собствената си съдба, а се виждат като играчка в ръцете на чужди сили - бил той Брюксел, някой западен политик или медиите. Житейският им опит от времето на диктатурата и последвалият крах на този строй ги направи недоверчиви към всякакви институции и елити. Усещането, че са били лъгани и използвани, им е дълбоко вкоренено. Такава е днес ситуацията в източногерманските провинции, същата беше и в Западна Германия след 1945 година. Социологът Хелмут Шелски навремето нарече това явление \"скептично поколение\". Чак през 1990-те години западногерманците започнаха да приемат безрезервно Федералната република.\n\r\nПроцесът на формиране на гражданско самосъзнание във Федералната република отне половин век. И в бившата ГДР това няма да стане по-бързо. Дотогава медиите ще си останат \"лъжлива преса\", а хората - лесна плячка за всякакви протестни партии - без значение дали това е Левицата или \"Алтернатива за Германия\". Осакатяванията, причинени от диктатурата, се предават от поколение на поколение и могат да избият на повърхността дори и след десетилетия. Нападенията срещу мигранти след убийството на един германски гражданин, вината за което носят навярно двама бежанци, са далечен отзвук от бившата ГДР. Там имаше силен расизъм, но темата беше изцяло покрита с мълчание.\n\r\nРеши ли, че е застрашена неговата идентичност, източният човек реагира много остро – например, когато някой започне да настанява бежанци в общини, които дотогава са били с хомогенно източногерманско население. Защо източноевропейските държави да са длъжни с готовност да приемат бежанци, след като собствените им граждани не виждат друга перспектива, освен да търсят по-добър живот на Запад?\n\r\nНо не всичко се дължи на посттравматичния синдром. Грешно е всички проблеми да се обясняват само с трудностите преди и непосредствено след 1989 година, защото това би означавало да се циментира фаталната роля на жертви, в която са влезли много от източноевропейците. Това пък, де факто, би означавало те повторно да бъдат обезправени. \n\r\nИзточногерманците забелязват редовните прояви на западно високомерие. Заради изстъпленията в Кемниц цяла Саксония беше обявена за \"проблемна провинция\". След посегателствата в новогодишната нощ в Кьолн или размириците по време на срещата на Г-7 в Хамбург никъде не беше казано, че Северен Рейн-Вестфалия или Хамбург позорят Германия. Саксония обаче беше сравнена с „екстремистко блато“. \n\r\nМного е лесно да клеймиш като екстремистко и радикално всичко, което не се вписва в западните шаблони. Който използва тези определения, където трябва и където не трябва, както става често, не е по-различен от онези, които по рефлекс реагират на всяка критика с викове \"лъжлива преса!\". Източногерманците, повечето от които осъществиха смяната на системата, без много-много да се вайкат, не са заслужили подобно високомерие. Нито пък смелите поляци и унгарци, които се борят срещу посегателствата към гражданското общество в техните страни. Който е готов да се отнася към тези хора без надменност и високомерие, трябва да приеме, че много от нещата, на които ги е научил комунизмът, не се вписват в западните модели на мислене. И навярно никога няма да съвпаднат изцяло с тях.\r\n \r\n", "date": "2018.09.13", "title": "Грешното високомерие: В Европа Западът не разбира Изтока!"}
{"url": "https://www.dnes.bg/obshtestvo/2018/09/13/pri-kakvi-usloviia-rabotiat-bylgarskite-ogneborci.387758", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Утре пожарникарите имат празник - онези, които първи влизат в огъня и рискуват живота си, за да спасят нечий друг. Същите, които доскоро протестираха за униформи, защото техните се оказват опасни и онези, които се вдигнаха, след като техен колега загина, а други двама бяха затиснати от пожарен автомобил. \n\r\nПри какви условия работят българските пожари - в навечерието на Деня на пожарникаря в предаването \"Директно\" по телевизия Bulgaria ON AIR коментира гл. комисар Николай Николов - директор на Главна дирекция \"Пожарна безопасност и защита на населението\".\n\r\nБитовите пожари най-често взимат жертви, а ако трябва да проследим цифрите, нещата изглеждат много страшни. Това са и най-често инцидентите, пре които пожарникарите реагират. Жилищата, които горят, обаче, са най-трудно достъпни от огнеборците. \n                    \n                    \n                \r\n\"Тази година, слава богу, има занижение на броя на загиналите при битови пожари, но на такива места трудно можем да работим\", коментира Николай Николов. \n\r\nТой обясни, че в случай на пожар у дома металните врати, които гражданите слагат уж за своя безопасност, могат да изиграят лоша шега. \n\r\n\"Повечето се отварят навън, а освен това при пожар те се запечатват, а отварянето им отнема време. В момента точно заради това сме активни в училищата да осигурим безопасността на нашите деца. Държим всички врати по пътищата за евакуация да могат лесно да се отварят навътре\", коментира още Николов. \n\r\nПо думите му от службите освен това са предприети и инициативи по градовете да се инсталират датчици в жилищата на трудно подвижни хора, които към момента дават добър резултат. \n\r\nОказва се, обаче, че огнеборците работят при недобри условия. Пореден случай само отпреди няколко дни даде повод на институциите да направят проверка на пожарните автомобили. \n\r\nОпасни ли са и как стои въпросът, ако те се окажат неизправни? В безопасна среда ли работят огнеборците? \n\r\n ", "date": "2018.09.13", "title": "При какви условия работят българските огнеборци? "}
{"url": "https://www.dnes.bg/eu/2018/09/13/es-udylji-za-9-i-pyt-sankciite-sreshtu-rusiia.387744", "text": "Европейските посланици към ЕС подписаха ново удължаване с 6 месеца на персоналните санкции срещу Русия заради отцепването на Крим от Украйна, както и заради военни действия на сепаратистите в източните части на страната.\r\nПродължението е девето по ред, след като ограниченията бяха въведени през лятото на 2014 г. Списъкът ще бъде публикуван утре в Официалния вестник на ЕС и ще важи до 15 март 2019 г.\n\n\n\r\nСпоред Съвета на ЕС няма промяна в ситуацията на място, която да позволява санкциите да бъдат премахнати. Сред лицата, които нямат право да влизат в ЕС, а сметките им в европейски банки са блокирани, са висшето цивилно и военно ръководство на Крим, депутати от руската Дума и членове Съвета на Руската федерация, военни, разузнавачи, съветници на Владимир Путин.\r\n                    \n                    \n                Сред тях и руският вицепремиер Дмитрий Рогозин. Всички те са в листа заради открити призиви или участие в действия, свързани с анексията на Крим и войната в Домбаския регион на Украйна.\r\nВ групата е и президентът на Чечения Рамзан Кадиров, както и неколцина бизнесмени, близки до Путин като Константин Малофеев, Аркадий Ротенберг, Николай Шамалов и други.\r\nВ отговор на персоналните ограничения руският президент Владимир Путин наложи забрана за внос на европейска селскостопанска продукция в Русия.", "date": "2018.09.13", "title": "ЕС удължи за 9-и път санкциите срещу Русия"}
{"url": "https://www.dnes.bg/notifikacii/2018/09/13/myka-myka-da-si-myj-na-fariorskite-ostrovi-niama-jeni.387693", "text": "Мъжете от Фарьорските острови имат проблем – много от тях не могат да си намерят съпруга. Причината: на островите има твърде малко жени. Някои фарьорци са намерили интересно решение на проблема. Други са напълно отчаяни.\n\r\nФарьорските острови се намират в северната част на Атлантическия океан - между Норвегия и Исландия. Те принадлежат към територията на кралство Дания, но имат автономен статут. \n\r\nНа островите живеят около 50 000 души, но от десетилетия мъжете са с поне 2000 повече от жените, пише \n\r\nОт години там се разказва все едно и също: мъжете ходят на риболов, а жените отиват да учат в чужбина и повече не се връщат.\n                \n                \r\n\"Може би не сме толкова интересни\", предполага Дан Томсън, местен рибар, женен за филипинка. Днес много от жените, омъжили се за фарьорци, са именно от Филипините и Тайланд.\n\r\nЧужденките запълват празнотата, оставена от младите фарьорки. И открай време това е така. Само че никой вече не си спомня кога е било поставено началото. В момента на Фарьорските острови живеят 156 филипинки и 109 тайландки.\n\r\n37-годишният Бьорн Келсой е един от многото фарьорци, които все още са без съпруга. Рибарят прекарва по два месеца в морето, а после - два месеца на суша. Когато си е у дома, прави всичко възможно, за да не мисли за самотата - занимава се активно с кикбокс и йога и свири на китара. \n\r\n\"Иначе бих се чувствал много самотен\", признава той. Преди време пуснал запитване във Facebook, в което търсел партньорка за курс по танци. В крайна сметка започнал да танцува с един травестит, защото никой друг не откликнал на пуснатата от него обява.\n\r\nФарьорецът живее в едно малко селце, чието население наброява 650 души. 14 от тях са от филипинки. Бьорн споделя, че повечето му приятели са обвързани с жени от Филипините, Куба или Бразилия. Запознанствата се осъществяват предимно в интернет - единственият шанс за самотните фарьорци да намерят любовта. Бьорн Келсой също си е създал профил в сайт за запознанства, макар и да не е почитател на общуването онлайн.\n\r\nМладият мъж вече не вярва, че ще срещне любовта на живота си в своята родина. \n\r\nОсвен че на Фарьорските острови има твърде малко необвързани местни жени, много от жителите на островите са роднини, което също създава трудности при намирането на партньорка. \n\r\nРибарят разказва, че когато бившата му приятелка забременяла, изпаднал в паника, защото знаел, че имат някаква роднинска връзка. Все пак се оказало, че са едва пети братовчеди. Днес синът му Макс е на 8 години, а 37-годишният рибар е все така ерген.\n\r\nБьорн си спомня, че преди време се бил разнесъл слух, че един от пасторите в селото притежавал каталог с кандидат-съпруги. Тъй като все повече и повече мъже се осмелявали да го попитат за каталога, един ден пасторът изнесъл специална проповед за случая: обявил, че ще се моли за многото самотни мъже в селото, но подчертал, че не може да направи нищо повече за тях.\n\r\nЗа разлика от Бьорн Келсой, Дан Томсън е от късметлиите, които са успели да си намерят съпруга. Дан е на 30 години, когато за първи път вижда 18-годишната филипинка Мери Джой на снимка. Показва му я нейна братовчедка, която пък е омъжена за братовчед на майка му. Двамата започват да си пишат писма, а още в първото Дан споменава, че си търси половинка за цял живот. И така минават цели две години, през които Мери Джой успява да завърши следването си. В крайна сметка двамата минават под венчилото и заживяват щастливо. Днес те имат три деца. \n\r\nНе винаги обаче смесените бракове имат хепиенд. Езиковите бариери понякога пречат и развалят връзките. Освен това много от филипинските и тайландските съпруги не успяват да понесат студа и самотата на Фарьорските острови и се прибират на топло в родните си страни.\n\r\n37-годишният Бьорн Келсой е напълно отчаян: \"Вероятно накрая ще заживея на самотен остров, без съпруга, но пък с куче\". Решил е да напусне островите, когато навърши 40 години, и да тръгне на пътешествия по света. И все пак най-голямата му мечта си остава тази: стара къща с каменни стени и трева на покрива, а в нея - неговата съпруга, седнала кротко с книга в ръка.\r\n \r\n", "date": "2018.09.13", "title": "Мъка, мъка... Да си мъж на Фарьорските острови: Няма жени!?"}
{"url": "https://www.dnes.bg/politika/2018/09/13/manolev-sam-se-otteglial-mai-borisov-e-kazal-tejkata-duma.387727", "text": "Според лидера на \"Атака\" Волен Сидеров вероятно премиерът Бойко Борисов е решил Алексанър Манолев, който той посочи като кандидат за министър на транспорта на мястото на подалия оставка Ивайло Московски, да се оттегли от номинацията.\n\n\n\r\n\"Познавайки как Бойко Борисов реагира в такива случаи, той със сигурност е решил Александър Манолев да се оттегли, за да няма никаква сянка на съмнение. Има една доста концентрирана атака, на който се сетим могат да му извадят неща от 15-20 години, които така да се навържат, че той да изглежда лош\", коментира Сидеров.\r\nКато мотив за решението си Манолев по-рано днес посочи \"координирана атака от определена група, която със скалъпени твърдения се опитва да саботира работата му като министър. \r\n                    \n                    \n                Вероятната причина за оттеглянето му са медийни писания, че е бил подсъдим за катастрофа с причинена телесна повреда през 2012 г. \r\nДруги публикации пък твърдят, че той има странни бизнес съдружия, за които премиерът или не е знаел, или е подминал, издигайки номинацията му за транспортен министър. \r\nМанолев само обяви днес, че оставя на премиера да реши дали да остане зам.-министър на икономиката.\r\nСидеров пък потвърди, че ще има нов коалиционен съвет в понеделник, а квотата за транспортен министър е на ГЕРБ, така че те ще предложат кой да замести Манолев. \r\n\"ГЕРБ ще трябва да посочат друг кандидат и много по-внимателно да се вгледат в биографията му\", каза още председателят на ПГ на \"Обединени патриоти\". \r\n\"Решението го взима Бойко Борисов. Не виждам основание ние да претендираме за министерството\", обяви Сидеров.", "date": "2018.09.13", "title": "Манолев сам се оттеглял? Май Борисов е казал тежката дума!"}
{"url": "https://www.dnes.bg/politika/2018/09/13/saityt-na-noi-probit-kato-dupka-vsichko-za-vseki.387743", "text": "Уеб сайтът на Националния осигурителен институт (НОИ) може да бъде пробит за по-малко от минута от всеки технически грамотен гражданин.\r\nСлед получени сигнали в редакцията проверка на Investor.bg показа, че бутонът за искане на валидация на поддомейна за справки по ЕГН и ПИК на Националната агенция по приходите (НАП), на адрес https://pic.nssi.bg/egn, може да бъде заобиколен много лесно, след което потребителят получава възможността да вижда данни за всяко едно лице, за което разполага с ЕГН.\r\nСайтът не разполага с back-end валидация, която да блокира злонамерените действия.\r\nПроблемът не е само със справката за осигурителните доходи, защото ако се разкрият и радио бутоните на началната страница, се получава вариант за промяна на координати за получаване на съобщения, за пенсии, парични обезщетения и др., коментират източници на .\r\n                    \n                    \n                От НОИ обещаха пред медията да коментират темата, след като се запознаят по-подробно с обстоятелствата, а междувременно адресът за справки е временно недостъпен.\r\nПо късно от там съобщиха, че се извършва интензивна проверка на случая и до пълното изясняване на обстоятелствата достъпът до тези справки - по ЕГН и ПИК, е блокиран. Всички други електронни услуги със свободен или ограничен достъп функционират нормално.", "date": "2018.09.13", "title": "Сайтът на НОИ – пробит като дупка. Всичко за всеки!"}
{"url": "https://www.dnes.bg/obrazovanie/2018/09/13/blagopoluchieto-na-uchenicite-nai-nisko-v-elitnite-shkola.387708", "text": "Едва 4% от децата имат висок успех и се чувстват добре. 38% от седмокласниците имат ниско до средно благополучие, сочи проучване, направено в 100 училища от цялата страна.\r\nНационално представително  проучване \"Благополучието на учениците в седми клас\" е дело на Центъра за приобщаващо образование. В него се представя и индекс  на успешното училище, който определя какво искат децата, за да се  чувстват добре като ученици.\r\n\"Благополучието е това не как децата се чувстват в училище в момента, а един по-комплексен поглед върху това как те се чувстват – имат ли доверие в учителите, имат ли добри взаимоотношения със съучениците си, чувстват ли, че допринасят в училище, чувстват ли се ценни, имат ли някаква гордост, чувство за успех в живота, какви емоции повече изпитват – отрицателни или положителни\", обясни пред БНР Ива Бонева – изпълнителен директор на Центъра.\r\n                    \n                    \n                Много изследвания през последните години доказват, че, когато децата се чувстват благополучни в детска възраст, това е предпоставка за техния успех като възрастни – да се чувстват щастливи и успешни, допълни тя.\r\nПо думите й седем основни проблема подчертават децата, за да не се чувстват благополучни.\r\n\"Когато учениците нямат усещане за общност, когато атмосферата е силно конкурентна и затова в най-елитните училища благополучието на децата е най-ниско. Учениците имат усещанията, че учителите фаворизират едни ученици за сметка на други. Социалните различия не остават извън света на училището. Учениците не се чувстват значими за училището. Те забелязват, че има разминаване между публичния външен имидж на училището и този, видян отвътре. В света на тези училища има една единствена йерархия на постиженията и това е йерархията по успех\", обобщи Бонева.\r\nДецата посочват като най-важен фактор да се чувстват добре - отношението на учителите към тях", "date": "2018.09.13", "title": "Благополучието на учениците – най-ниско в... елитните школа!?"}
{"url": "https://www.dnes.bg/index/2018/09/13/nai-starata-izvestna-risunka-e-na-73-000-godini.387707", "text": "Малък камък с надраскани с охра кръстосани линии преди 73 000 години е най-старата известна човешка рисунка, съобщиха световните информационни агенции.\n\r\nАбстрактната рисунка е създадена от хората, обитавали периодично пещерата Бломбос на 300 км източно от Кейптаун. Тя е по-стара от предишните известни подобни примери с поне 30 000 години.\n\r\nРисунката се състои от шест прави линии, пресечени от три леко извити линии. Тя изглежда елементарна, но е значима, защото е показателна за когнитивни умения и способност за абстрактно мислене на човека през средната каменна епоха. Камъкът е дълъг едва 39 мм, но очевидно е бил по-голям, защото в края му линиите прекъсват рязко.\n\r\n\"Не бихме нарекли това изкуство. Това определено е абстрактен дизайн и почти сигурно е имал някакво значение за създателя му, като вероятно е от система символи, разбираема за други хора в групата\", каза ръководителят на изследването, археологът Кристофър Хеншулуд от университета на Берген и университета на Витватерсранд.\n                \n                \r\nПодобни знаци има и върху други артефакти от пещерата, а и в други примери на древно скално изкуство. Те са направени от ранни африкански представители на Хомо сапиенс.\n\r\nХомо сапиенс се появява преди повече от 315 000 години в Африка, а след това се разселва в други части на земята.\r\n \r\n/БТА/", "date": "2018.09.13", "title": "Най-старата известна рисунка е на 73 000 години"}
{"url": "https://www.dnes.bg/balkani/2018/09/13/svlachishte-na-grycki-plaj-turisti-sa-v-neizvestnost.387749", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Огромна скална маса се свлече на един от най-известните гръцки плажове - Навагио на остров Закинтос - този следобед, съобщи Bulgaria ON AIR.\r\nЕдин човек е ранен, а трима са в неизвестност. Плажът е една от най-популярните дестинации в цялата страна и всекидневно е посещаван от хиляди туристи и много българи.\r\n ", "date": "2018.09.13", "title": "Свлачище на гръцки плаж, туристи са в неизвестност"}
{"url": "https://www.dnes.bg/temida/2018/09/13/deputatyt-stoilov-brat-mi-e-na-lechenie-v-chujbina.387730", "text": "Георги Стоилов от БСП, чийто брат Илия Стоилов стана повод за поредния скандал в парламента, не се бил крил, а отишъл на лечение в чужбина.\n\n\n\r\nБизнесменът Илия Стоилов, който е обвинен за ръководител на организирана престъпна група за рекет, е напуснал страната легално на 6 септември, след като е бил пуснат от ареста. Той беше арестуван след акция на ГДБОП и спецпрокуратурата през октомври миналата година в Русе и оставен в ареста. \r\nНа 29 август бе пуснат от Спецсъда срещу най-леката мярка за неотклонение - подписка. Прокурор оспорва решението и на 11 септември трима апелативни съдии са отменили подписката и са разпоредили Илия Стоилов да бъде върнат в ареста, но се оказало, че той не е в страната.\r\n                    \n                    \n                \"Брат ми е на лечение в чужбина. Това научих от защитата. Инстанцията Специализиран съд е уведомена за това още вчера\", отсече социалистът Георги Стоилов пред Нова тв.\r\n\"Говорих със защитата, за да ми обяснят какво става. Според тях това е политическа поръчка. Цялото това нещо се базира на случки от 2015 г., които са прекратявани многократно от прокуратурата. Основните потърпевши, които се водят, са разследвани за системни кражби от заведения. Срещу тях ще има обвинения скоро\", заяви още Стоилов. \r\nСпоред него липсват всякакви данни за престъпленията, в които е обвиняван брат му. \r\n\"Самият прокурор в момента е разследван за системни професионални нарушения\", коментира Стоилов.\n\r\n ", "date": "2018.09.13", "title": "Депутатът Стоилов: Брат ми е на лечение в чужбина!"}
{"url": "https://www.dnes.bg/notifikacii/2018/09/13/bravo-momicheta-bylgariia-s-pyrvi-medal-v-otbornoto-ot-17-g.387748", "text": "България спечели първи медал от световното първенство по художествена гимнастика в \"Арена Армеец\" в София.\r\nТимът ни в състав Катрин Тасева, Невяна Владинова и Боряна Калейн завоюва сребърното отличие в отборната надпревара, след като трите грации събраха сбор от 150.975 точки.\r\nТова е първи медал в отборното за България от световно първенство от 2001 година насам, когато в Мадрид Симона Пейчева, Елизабет Паисиева и Юлияна Найденова взимат бронз.\r\nСветовната титла на шампионата в София спечели Русия (Арина Аверина, Дина Аверина и Александра Солдатова) със 161.325 точки.\r\nБронзовото отличие е за Италия (Александра Аджурджукулезе, Милена Балдасари, Алесия Русо) със 147.550 точки.", "date": "2018.09.13", "title": "Браво, момичета! България с първи медал в отборното от 17 г."}
{"url": "https://www.dnes.bg/stranata/2018/09/13/trenioryt-na-pavlikeni-ne-znam-kakvo-shte-pravim-4-pogrebeniia.387718", "text": "Старши треньорът на Павликени Димитър Тодоров говори за трагедията в отбора, след като четирима футболисти от тима загинаха при тежка катастрофа снощи. Това е станало след мач на отбора от Аматьорската футболна лига срещу отбора на \"Земеделец-93\" от свищовското село Козловец, спечелен от отбора.\n\r\n\"Разделихме се като свърши мача, аз тръгнах с моята кола с три момчета за Севлиево. Другите две коли с футболисти също си тръгнаха за Велико Търново, а те явно са останали при приятели в Козловец. Със сигурност е карал 19-годишния Ивелин Ивов и в полунощ не са спрели на стопа, където пресичат главния път Русе-Плевен в посока Павликени\", разказа потресеният треньор пред \"\".\r\n                    \n                    \n                Той уточни, че на отиване фаталното BMW на играчите е карало през целия път след неговата кола.\r\n\"Не знам какво ще правим оттук нататък - 4 погребения. Събирам останалите футболисти и ще говорим с кмета на Павликени, за да уточним траурните церемонии\", допълни Тодоров, който преди години водеше в А група севлиевския Видима Раковски.\r\nДвама от загиналите - Георги Вълчев и Генчо Стефанов са от Павликени. Димитър Кушев е от Велико Търново, където преди години бе един от основните реализатори на местния Етър, а най-младият - Ивелин Ивов е от село Българене.\r\nСамият Кушев е бил с контузия и не е играл в срещата, но е тръгнал за гостуването за подкрепа на по-младите си колеги. Той и още един от загиналите оставят малки деца.\r\nСъщевременно стана ясно, че 38-годишен шофьор от Пернишко е бил зад волана на тира \"Скания\" с ремарке, който е помел неспрелия на знак \"Стоп\" автомобил на играчите.\r\nПробите за алкохол и наркотици на водача са отрицателни. Пред разследващите той обяснил, че  колата е излязла внезапно и непосредствено пред тира му и той не е могъл да спре навреме.\r\nЗаради трагедията утрешният 14 септември е обявен за ден на траур в Павликени. ", "date": "2018.09.13", "title": "Треньорът на Павликени: Не знам какво ще правим... 4 погребения!"}
{"url": "https://www.dnes.bg/politika/2018/09/13/svilenski-za-ottegleniia-manolev-bezsilie-na-pravitelstvoto.387739", "text": "Според червения депутат Георги Свиленски управляващите действат в ситуация на паника. Така той коментира отказа на Александър Манолев да стане министър на транспорта.\n\n\n\r\nПо-рано самият Манолев обяви решението си и го мотивира с това, че има \"координирана атака от определена група, която със скалъпени твърдения се опитва да саботира работата му като министър\".\r\n\"Когато предлагаш екип, с който да работиш, трябва да го познаваш и най-малкото да знаеш миналото на тези хора. Това показва безсилието на правителството, на премиера\", коментира Свиленски.\r\nПо думите му в последните дни има непрекъснато чудене какво да се прави с предложения за министри и съгласуване с коалиционните партньори.\r\n\"Т.е. не можем да кажем утре какво ще случи, камо ли другата седмица какви кандидати ще бъдат предложени\", добави Свиленски.", "date": "2018.09.13", "title": "Свиленски за оттегления Манолев: Безсилие на правителството!"}
{"url": "https://www.dnes.bg/akoshtete-vqrvaite/2018/09/13/3-zodii-obojavat-planinata-eto-koi-sa-te.387689", "text": "Природата зарежда с енергия, сила и добро настроение. Има 3 зодии, които обожават да прекарват време навън, но особено - на планина. Височината, красивите гледки, планинското катерене са нещата, които ги правят истински щастливи. Използват всеки свободен момент за такива екскурзии. Ето кои са най-големите любители. \r\n\r\nТелците обичат някои материални неща и са големи инати, но природата е това, което ги успокоява и което ценят повече от всички скъпи вещи. Те са земни знаци и чувстват планината като свой дом. Сякаш наистина могат да заживеят там и няма да почувстват скука или еднообразие. Спират се на всяка крачка - да помиришат цветята, да се насладят на гледката. Често си правят пикник в планината - защото обичат да хапват навън, на красиви места.\r\n \r\n\r\nТези знаци сякаш постоянно са на мисия и на работа, дори когато са сред природата. Но там поне успяват да си починат. Дори в планината, те помагат на другите, събират отпадъци, играят с децата. Но така не се натоварват, защото чистият въздух им дава енергия. Това е и любимият им начин на спортуване и поддържане на форма. Обожават да изкачват върхове. Наслаждават се на всяка минута сред планинските пейзажи и вярват, че това е най-голямото богатство на света.", "date": "2018.09.13", "title": "3 зодии обожават планината! Ето кои са те"}
{"url": "https://www.dnes.bg/notifikacii/2018/09/13/pone-7-postradali-pri-srutvaneto-na-skali-na-navagio.387755", "text": "Най-малко седем души пострадаха днес при срутване на скали на прочутия плаж Навагио на остров Закинтос в Йонийско море, предаде агенция Ройтерс, като се позова на гръцките власти.\n\r\nНараняванията на хората не са животозастрашаващи, съобщиха от бреговата охрана и пожарната служба. По време на срутването на плажа е имало стотици туристи.\nСвидетели, цитирани от местни медии, разказаха, че първоначално голяма канара е паднала от скалата в морето и е предизвикала огромна вълна, която е преобърнала малки лодки, предаде БТА.\r\nАсошиейтед прес пояснява, че този залив е достъпен само по море, но е много популярен сред туристите. Варовикови скали се извисяват над залив с бял пясък и кристална вода, а на брега има останки от малък товарен кораб, който е бил изхвърлен от морето през 80-те години. Туристите и местните жители стигат до мястото с малки туристически или частни лодки.\n                \n                \r\nВ началото на септември плажът Навагио зае пето място в анкетата на сайта \"Флайт нетуърк\" (FlightNetwork) за най-красивите плажове в света.\n\r\nНяма информация за изчезнали туристи, но властите са изпратили екипи по въздух и море, и провеждат издирвателна операция като превантивна мярка, в случай че има хора, блокирани от скалите.\n\r\n\"До момента не сме намерили блокирани хора, но ще продължим издирването\", заяви служител на пожарната служба.\n\r\nЧешка туристка е получила наранявания на гърба и е откарана в болница, информира служител на бреговата охрана.\n\r\nСред останалите шестима пострадали има две деца. Всички са получили медицинска помощ за леки наранявания, заяви служител на болницата в Закинтос. \r\n ", "date": "2018.09.13", "title": "Поне 7 пострадали при срутването на скали на Навагио"}
{"url": "https://www.dnes.bg/cars/2018/09/13/da-predpochetesh-rychnite-skorosti-eto-14-te-prichini-za-tova.387723", "text": "Автоматичните скоростни кутии стават все по-популярни сред автомобилите, като в някои държави те отдавна са изпреварили механичните трансмисии. И все пак, въпреки модата, има много случаи, в които механиката е за предпочитане.\r\nЕксперти посочха 14 причини за това да се избере вариант с ръчна смяна на предавките, а AutoMedia.bg ги събра за вас. Ето ги!\r\n\n\r\nАвтомобилът с механични скорости е по-евтин, като разликата с автомата все пак зависи от класа на машината. Факт е, че някои модели – най-вече при скъпи и луксозни коли, вече не се предлагат с ръчни скорости. Но пък при масовите модели разликата между двата типа трансмисии може да бъде доста сериозна.\n                    \n                    \n                \r\n\n\r\nВ повечето случи автомобилът с механична скоростна кутия ускорява по-бързо от автоматика. Тук трябва да се поясни обаче, че това се отново най-вече за моделите от по-ниските класове, на които се поставят по-евтини и съответно по-несъвършенни като конструкция автоматици.\n\r\n\n\r\nРазходът на гориво при версиите с механични скорости, по правило, е по-нисък от този на същия автомобил с автоматик. И тук обаче става дума за масовите и по-евтини модели, а не за тези с високотехнологични автоматични скоростни кутии.\n\r\n\n\r\nПри механичните скорости шофьорът сам решава кога да смени предавката. Тоест, която скорост е избрал сам, на нея ще се движи. При автомата това е изключено, като в зависимост от настройките и избрания режим той може да сменя скоростите, веднага след като шофьорът натисне педала на газта или си махне крака от него.\n\r\n\n\r\nПоведението на автовобила при задминаване с механична скоростна кутия е напълно предсказуемо. Шофьорът по-рано включва нужната предавка и съответно знае какво да очаква, като е сигурен, че тягата няма да изчезне по време на маневрата. При автомата това не е така, тъй като той зависи от степента на натискане на газта. Така може да се стигне до смяна на скоростите в най-неподходящия момент.\n\r\n\n\r\nИзмъкването от снежен или кален \"капан\" при автомобил с механични скорости е по-лесно, отколкото това с автоматика. Водачът може сам да сменя предавките, докато автомобилът се люлее или буксува. Автоматът не позволява бърза смяна на предавките от предна към задна, а освен това може и да прегрее при подобни условия.\n\r\n\n\r\nТегленето на ремарке или взимането на буксир на друг автомобил при машината с механични скорости е далеч по-безопасно с оглед съхраняване на трансмисия. Достатъчно е да се внимава със съединителя при тръгване и превключване, а механиката върши всичко останало. При автоматика натоварването е по-сериозно.\n\r\nПовреден автомобил с механични скорости може да бъде теглен без ограничения във времето и скоростта. При колите с автоматик обаче действат жестоки ограничения. В повечето случаи действа правилото 50:50 – скорост до 50 км/ч и разстояние от максимум 50 км. А много от производителите не позволяват дори и толкова. \n\r\n\n\r\nКогато акумулаторът падне или се счупи стартера, обикновено се стига до опит за запалване на мотора с бутане. При колите с механични скорости проблем няма, но при автоматиците това е невъзможно. Тоест, трябва да се извика пътна помощ и автомобилът да се закара в сервиз.\n\r\n\n\r\nРесурсът на механичната скоростна кутия често превъзхожда този на останалите основни компоненти от автомобила. При автоматиците той обикновено е 200 000 – 250 000 км. Някои кутии се нуждаят от ремонт още при пробег от 100 000 км.\n\r\n\n\r\nДори при студено време механичната скоростна кутия не се нуждае от загряване, за да работи нормално. При някои от автоматиците (най-вече при тези от нисък клас) движението с незагряло масло е крайно нежелателно.\n\r\n\n\r\nОбслужването на механичните скоростни кутии е по-просто и съответно по-евтино. Маслото в механиката е не повече от 4 литра, като се сменя на големи интервали, често превишаващи 100 000 км. При автоматика маслото е 6-8 литра, а освен това се сменя и по-често.\n\r\n\n\r\nАко механичната скоростна кутия се счупи, то нейният ремонт ще е по-евтин от този на автоматика. Дори смяна на цялата кутия ще струва по-малко на собственика на автомобила в сравнение с поставяне на автоматична трансмисия.\n\r\n\n\r\nТози известен рекламен лозунг описва пълния контрол върху движеието на автомобила с механични скорости. Особено, ако се движиш по път с много завои, но в случая това до голяма степен зависи и от опита на шофьора. За тези, които нямат такъв, автоматът е по-подходящ.,\r\n", "date": "2018.09.13", "title": "Да предпочетеш ръчните скорости: Ето 14-те причини за това"}
{"url": "https://www.dnes.bg/temida/2018/09/13/bolni-ili-ne-ivancheva-petrova-i-diulgerov-ostavat-v-aresta.387750", "text": "Отстранената от поста кмет на район Младост Десислава Иванчева , бившата й заместничка Биляна Петрова и бившия районен кмет Петко Дюлгеров остават в ареста. \n\nТова реши Специализираният наказателен съд, отхвърляйки искането на адвокатите на тримата подсъдими за промяна на мярката им за неотклонение заради здравословното им състояние, предаде БНР.\r\nСрещу тях е повдигнато обвинение за искане и получаване на подкуп в особено големи размери.\r\nПо-рано днес съдът отхвърли и аргументите на защитниците, според които от обвиненията в опит за вземане на подкуп за разрешение за строеж не се разбира кой подсъдим в какво е обвинен, както и какъв е мотивът за извършеното престъпление.\r\n                    \n                    \n                Така на делото беше даден ход, макар и с близо седмица закъснение заради забавеното връчване на обвинителния акт.\n\r\nПреди седмица съдът насрочи делото за 13 септември, след искането на защитата на Иванчева за даване на време за запознаване с обвинителния акт и преразглеждане на мярката за постоянното ѝ задържане.\r\nЕдинствената отстъпка е, че вместо в сливенския затвор, двете жени ще чакат старта на делото в ареста в София. Така по-лесно щели да имат достъп до адвокатите си и материалите по делото.\n\r\n\n\r\n ", "date": "2018.09.13", "title": "Болни или не: Иванчева, Петрова и Дюлгеров остават в ареста"}
{"url": "https://www.dnes.bg/politika/2018/09/13/umishleno-ili-ne-zashto-prezidentyt-ne-osvobodi-glavsekyt-na-mvr.387711", "text": "Имало ли е умисъл в действията на президента Румен Радев да не подпише указа за освобождаването на главния секретар Младен Маринов и по този начин да се забави гласуването на оставките и назначаването на новите министри? Този въпрос някои народни представители не искаха да коментират, а други видяха в ситуацията лоша комуникация между институциите.\n\r\nПо-рано стана ясно, че държавният глава не е подписал указа за освобождаване на главния секретар, който е кандидат да бъде новият вътрешен министър. Оказа се, че Румен Радев е в Латвия днес и утре и ще може да подпише документа чак другата седмица. Така назначаването на новите министри, което бе в дневния ред за днес, се отмени.\n\r\nПредседателят на Народното събрание Цвета Караянчева лаконично коментира действията на президента и обобщи, че това е негово решение. Все пак тя разкри, че е говорила с него вчера по обяд и е останала с впечатлението, че той ще подпише указа за освобождаване на Маринов.\n\n\n\r\n                    \n                    \n                \"Вчера по обяд разговарях лично с президента по обяд да попитам кога има намерение да подпише документа. Останах с впечатление, че до края на деня ще го имаме. Но все пак това е негово решение и аз го уважавам и очаквам да постъпи акта в НС другата седмица\", каза Караянчева.\n\r\nТя настоя и че няма проблеми с комуникацията между институциите.\n\r\n\"Говорим и с премиера, и с министър-председателя, така че нямам причина да се притеснявам от отношенията с първите мъже в държавата\", каза тя.\n\r\nШефката на НС прогнозира и че ремонтът в кабинета ще бъде другата седмица.\n\r\n\"Ако другата седмица президентът подпише, защото разбрах, че четвъртък и петък отсъства, най-вероятно сряда, четвъртък очакваме документа от него. Когато го подпише, тогава!\", каза тя.\n\r\nОт БСП също били изненадани от действията на президента и отдават ситуацията на лоша комуникация между администрацията на президентството и Министерския съвет.\n\r\n\"Това се дължи на лошата комуникация. В тази държава институциите трябва да работят и е хубаво да има комуникация. Не виждам умисъл\", каза червеният Драгомир Стойнев, но все пак добави, че е в задълженията на държавния глава да даде разяснение защо веднага не е подписал освобождаването на главния секретар.\n\r\nЛидерът на \"Атака\" Волен Сидеров пък коментира, че по този начин президентът блокира желанието на парламентарното мнозинство да избере нови министри, което не било държавнически ход.\n\r\nСпоред него обаче това няма да предизвика правителствена криза, като бави указа за освобождаването на Младен Маринов.\r\n \r\nСидеров смята, че Радев би трябвало да обясни какви са причините, за да не бъде подписан указът за освобождаването на Младен Маринов.\n\r\nЛидерът на ДПС Мустафа Карадайъ призова да не се коментира темата, преди да е ясна фактологията.\n\r\n\"Не знам кога е постъпило в президентството уведомлението. Първо фактическата картина, а после изводите\", настоя Карадайъ и заяви, че координациите между институциите не е на ниво.\n\r\n\"Дали сме оценката си за това управление - формулата е грешна и това управление нищо добро не може да роди за нашето общество\", заключи той.", "date": "2018.09.13", "title": "Умишлено или не? Защо президентът не освободи главсекът на МВР?"}
{"url": "https://www.dnes.bg/stranata/2018/09/13/23-pyrvolaci-v-obshtina-tryn-20-ot-romski-proizhod.387703", "text": "В община Трън само 23 първокласници ще прекрачат училищния праг, съобщи директорът на единственото учебно заведение в града - СУ \"Гео Милев\" Костадинка Крумова. \r\nТе са с шест повече от миналата година. \r\nДвайсет първокласници са от ромски произход.\r\nПоради липса на работни места хората напускат Трънско и не можем да сформираме пълни паралелки, посочи Крумова. \r\nПо думите й във втори клас ще учат 17 деца. Единствено в трети клас от началния етап има пълна паралелка.\r\nОбщо 257 деца учат в трънското училище от първи до дванайсети клас. От десет години училището е средищно и защитено.\r\nИма учители по всички предмети. Въпреки че преобладават деца от уязвими групи, резултатите от държавните зрелостни изпити са много добри, посочи Крумова, цитирана от БТА.\r\nМатериалната база на СУ \"Гео Милев\" е много добра. Тази година с усилията на учителите са направени вътрешни подобрения, допълни Крумова.\r\n ", "date": "2018.09.13", "title": "23 първолаци в община Трън, 20 – от ромски произход "}
{"url": "https://www.dnes.bg/notifikacii/2018/09/13/lavrov-es-triabva-da-e-po-nezavisim-ot-sasht.387688", "text": "Има ли напрежение между Русия и Германия и нуждае ли се ЕС от повече независимост от САЩ - на тези въпроси отговаря руският външен министър Сергей Лавров в пространно интервю за агенция ДПА. \n\r\nЛавров пътува утре за Берлин за церемония, на която с германския си колега Хайко Маас ще сложат край на годината на сътрудничество между германските и руските градове.\n\r\nЛавров, който е на 68 години, е руски външен министър от 14 години, припомня агенцията, цитирана от БТА. Преди това роденият в Москва дипломат представляваше страната си в ООН. При представянето на Лавров в началото на интервюто ДПА припомня и че той е страстен пушач, който стана известен с това, че през 2003 г. се противопостави на забрана за пушене.\n                \n                \r\nВ отговор на въпрос дали отношенията на Германия и на Русия са напрегнати, Лавров казва, че има \"политически разногласия, които водят до някои сложни моменти в структурата на двустранните отношения\". \n\r\n\"Но общото историческо, културно и социално сближаване, икономиката и ако искате дори човешката мъдрост са установили основа, която дава възможност на народите на нашите две страни да вярват в едно хубаво, предсказуемо бъдеще - такова, което можем да направим заедно\", допълва той и посочва като добър пример в тази насока годината на сътрудничество на регионално и общинско ниво между Русия и Германия. \n\r\nЛавров подчертава, че взаимното разбирателството между двете страни не е било подкопано от Русия.\n\r\nГоворейки за отношенията със Запада, Лавров казва, че западните правителства през последния четвърт век се опитват да ограничат Русия. \"Кулминацията на това бе във вътрешната политическа криза в Украйна през 2014 г.\", посочва външният министър. \n\r\n\"Напреженията между Русия и западните правителства ни костваха много, загуби понесоха международната сигурност и стабилност. Но не е много късно да преобърнем тези тенденции. За да това постигнем, ние трябва да се фокусираме върху честността и взаимното уважение, зачитайки интересите едни на други\", казва Лавров относно отношенията между Русия и Запада.\n\r\nВ отговор на въпрос за мнението на Русия за ЕС Лавров подчертава, че руската дипломация не гледа на двустранните отношения посредством понятия като \"ние\" и \"те\". \n\r\n\"За Русия ЕС не е неприятел, а е по-скоро важен съсед и партньор. Нашата обща енергийна и транспортна инфраструктура ни правят взаимозависими в положителен смисъл\", подчертава той. \n\r\n\"За жалост отношенията между Русия и ЕС понастоящем не са в добра форма. Ние съжаляваме, че Брюксел не е по-независим и че бе въвлечен в спиралата на антируски санкции по повелята на Вашингтон\", отбелязва външният министър. \n\r\n\"Бяхме много изненадани от бързината, с която ЕС се съгласи да изгуби милиарди във финансово отношение. Американците не търпят никакви загуби. Ние вярваме, че в крайна сметка здравият разум ще надделее и ние ще се върнем на пътя на диалога, в който има взаимно уважение\", посочва Лавров.\n\r\nОтносно САЩ той припомня, че руската позиция е ясна. \"Ние приемаме насериозно изявленията на Тръмп, че иска да нормализира диалога между нашите страни. Ние сме готови да направим онова, което зависи от нас, за да изведем двустранните връзки от тази задънена улица\", казва министърът. \n\r\nТой обаче допълва, че искрен интерес за конструктивно сътрудничество може да бъде демонстриран само чрез практически стъпки, а засега Русия не вижда подобно нещо.\n\r\nОчаква се на срещата на Лавров с Маас да бъде повдигнат и въпросът за сирийската криза и за възстановяването на Сирия след войната. В отговор на въпрос какви надежди възлага Русия на Германия относно уреждането на сирийския конфликт Лавров казва: \"Ние сме готови за сътрудничество с всеки партньор, заинтересовани сме от бързото постигане на уреждане в Сирия, което да облекчи страданията на сирийския народ. Помощта за сирийците ще бъде важна част от международното сътрудничество. За жалост ние все още не сме установили подобно сътрудничество с Германия. Германската позиция не преминава отвъд тази на ЕС, която обвързва подкрепата за Сирия със \"заслужаващ доверие политически процес\", без да уточнява критерии за това\", казва Лавров и припомня, че в сила остават и икономически и финансови санкции спрямо Сирия.\n\r\n\"Русия работи активно с партньорите си от процеса от Астана (Иран и Турция) и с ООН за започване на конституционна реформа за Сирия. Готови сме да търсим обща позиция между процеса от Астана и така наречената \"малка група\" от страни, които включват Германия. Това трябва да бъде постигнато въз основа на международните закони и на фокусирането върху съществуващите решения, които предвиждат единство, независимост, суверенитет и неделимост на Сирия\", казва Лавров.\r\n ", "date": "2018.09.13", "title": "Лавров: ЕС трябва да е по-независим от САЩ"}
{"url": "https://www.dnes.bg/akoshtete-vqrvaite/2018/09/13/za-istinsko-shtastie-kolednata-ukrasata-sega.387687", "text": "Да сложиш по-рано коледната, великденската, хелоуинската или каквато и да било украса, може да те направи доста по-щастлив, смятат учените.\r\n\"В свят, пълен със стрес и тревожност, хората обичат да се свързват с неща, които ги правят щастливи, например коледната украса предизвиква емоции, свързани с детството, безгрижието\", коментира психоаналитика Стийв МкКеун пред Unilad.\r\nСпоред него украсите са път към магическите емоции, чувството на радост, вълнението, познати от детските години. Затова той съветва да сложите коледните лампички и гирлянди по-рано, а не чак в края на ноември, например.\r\n \r\nДруго предимство на ранното украсяване на дома е, че така може да намерите нови приятели, според статии в научно списание за психология на средата. Ако закачите венци и други украшения на входната врата, показвате на съседите, че сте приветливи, лъчезарни и вероятно - услужливи. Нищо чудно по-лесно да завързвате разговори със съседите и да се сближите с някои от тях.\r\n \r\nУкрасите ни карат по-често да си спомняме щастливи случки от детството.", "date": "2018.09.13", "title": "За истинско щастие: Коледната украсата! Сега!"}
{"url": "https://www.dnes.bg/notifikacii/2018/09/13/ad-na-pytia-chetirima-futbolisti-zaginaha-v-katastrofa-v-svishtovsko.387699", "text": "Четирима младежи са загинали при тежка катастрофа тази нощ. Сблъсък е бил между лек автомобил и ТИР на пътя Плевен - Русе в района на свищовското село Горна Студена, съобщи БНР.\n\r\nПо първоначална информация причина за катастрофата е неспазване на знак \"Стоп\" от водача на лекия автомобил.\r\nЗагиналите са четирима от най-добрите футболисти на \"Павликени\" - Димитър Кушев, Георги Вълчев – Машинката, Генчо Стефанов и Ивелин Иванов, съобщава \"Янтра днес\".\n\r\nБМВ-то с плевенска регистрация е било по непотвърдена информация шофирано от Ивелин Иванов, който е юноша на \"Етър\". \n\r\n\"Павликени\" игра вчера мач за Купата на Аматьорската футболна лига в Козловец срещу местния \"Земеделец-93\" и спечели с 3:1. Единият от головете вкарал именно Ивелин Иванов. Част от футболистите пътували за мача с колите си.\n                \n                \r\n\"Потресен съм, просто не мога да говоря. Димитър Кушев беше с контузия и му казах да не идва за мача, но той реши да подкрепи момчетата. Четиримата останаха  в Козловец след мача с намерение да се приберат по-късно\", сподели потресеният треньор на \"Павликени\" Димитър Тодоров.\n\r\nДимитър Кушев бе голмайстор на отбора и играещ помощник треньор, Генчо Стефанов бе опитен вратар, Георги Вълчев – Машинката също е отлично познато име във футбола, а Ивелин Иванов бе най-младият от четиримата.", "date": "2018.09.13", "title": "Ад на пътя: Четирима футболисти загинаха в катастрофа в Свищовско"}
{"url": "https://www.dnes.bg/politika/2018/09/13/ns-butna-vetoto-na-radev-vyrhu-apk-i-skypite-sydebni-taksi.387700", "text": "Парламентът отхвърли ветото на президента Румен Радев върху поправките в Административнопроцесуалния кодекс. С 146 \"за\" и 69 \"против\" депутатите приеха отново промените, като само от левицата подкрепиха мотивите на държавния глава и бяха против.\n\r\nОсновната цел на промените в Административнопроцесуалния кодекс са да се разтовари Върховният административен съд /ВАС/ и да се разпредели натовареността между другите административни съдилища. С поправките се вдигат и таксите за касационно обжалване и така обикновената такса в касационно производство от 5 лв. става 70 лв. Целта е да се ограничи възможността за злоупотреба с безконтролното обжалване.\n\r\nСпоред държавния глава Румен Радев обаче с поправките уредбата се отдалечава от основни конституционни начала и деформира традиционни принципи и постижения на административното право. С тях ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение, мотивира се президентът. По думите му тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.\n                    \n                    \n                \r\nПо време на дебатите соцлидерката Корнелия Нинова заяви, че ако бъде приет този закон повторно, от левицата ще внесат в деня на обнародването му жалба в Конституционния съд. \n\r\nСпоред нея с тези предложения се обръща досегашният принцип на правовата държава и конституционния ред. Тя отчете и че увеличението на таксите за касационно обажалване скачат от 5 на 70 лева, което е с 14 пъти.\n\r\n\"Властта си осигурява решения на тъмно, обществото няма да има достатъчно информация. Увеличихте ли им доходите, та да им увеличавате таксите. Не стига ли увеличението за вода, стоки, храни, та сега и това?! Ограничавате правото човек да търси правосъдие на всички инстанции\", настоя червената лидерка.\n\r\n\"Нарушен е основно принципът за разделение на властите, това е сериозен удар върху правовата държава. Изправяте държава срещу народ\", заключи Нинова.\n\r\nШефът на правната комисия Данаил Кирилов от ГЕРБ я контрира, че гражданите са освободени от такси, когато е доказано, че нямат средства да я заплатят.\n\n\n\n\r\n\"Взима се предвид финансовото състояние, здравословното и семейно състояние, възрастта, други относими обстоятелства. Предоставили сме адекватна социална защита на хората в неравнопоставено положение\", настоя той.\n\r\nДанаил Кирилов добави и че от опозицията удобно пропускат да кажат, че вдигането на таксите се касае само за касационното произнасяне. \n\r\nХамид Хамид от ДПС обяви, че движението ще подкрепи повторното приемане на закона и обясни колко дълго е продължила работата по поправките в АПК. Той обърна внимание и че повече от половината текстове в хода на работата са били предложени от опозицията.\n\r\n\"Тук не може да се каже, че няма чуваемост. 70% от тексответе са изменени. Ново беше присъствието на гостите на правната комисия във вторник, които идваха за първи път по този законопроект. Къде бяха те преди 2 години да бранят аргументите на Румен Радев\", запита той. \n\r\nХамид настоя, че законодателството е насочено към гражданина и ще му бъдат спестени други разходи.\n\r\n\"Не е ли затруднение Бай Пенчо да го водиш в София да си води делото, вместо както сега се предвижда, да си води делото съда в Шумен. Казвате за таксата, която става от 5 лв. - 70. Никой обаче не говори за спестените средства да идва до София\", настоя Хамид.\n\r\nПо думите му в закона са предвидени възможности гражданите да бъдат освободени от такси, когато докажат, че нямат възможност. \"Несъстоятелни са твърденията, че който няма пари, няма право на съд\", каза той.", "date": "2018.09.13", "title": "НС бутна ветото на Радев върху АПК и скъпите съдебни такси"}
{"url": "https://www.dnes.bg/mish-mash/2018/09/13/dokazaha-pyrvite-zyrneni-kulturi-ne-za-hliab-a-za-bira.387696", "text": "Американски учени откриха ясни доказателства, че хората са започнали да варят бира преди 13 000 години, няколко хилядолетия преди началото на зърнопроизводството в Близкия изток, съобщи ЮПИ.\n\r\nОткритието подкрепя теорията, че бирата, а не хлябът, е вдъхновила най-ранните зърнопроизводители.\n\r\nУчените открили характерни растителни останки върху камъни, използвани за смилане на храни в пещера, в която натуфианци са погребвали мъртвите си близо до днешна Хайфа.\n\r\n\"Не търсехме следи от алкохол по камъните, а само искахме да разберем какви растения са яли хората\", каза Ли Лиу от Станфордския университет. Тя и колегите й мислят, че натуфианците са потапяли зърна пшеница и ечемик във вода и след това са ги изсушавали. Така са получавали малц. \n                    \n                    \n                \r\nИзсушен, малцът може да се използва по-късно. За да сварят бира, те са стривали малца и са го загрявали във вода. След това сместа е оставяна да ферментира, подпомагана от диви дрожди във въздуха.\n\r\nКогато учените възпроизвели древната пивоварна техника в лаборатория, получили гранули скорбяла като намерените в пещерата.\n\r\nТова са най-старите данни за произвеждан от човека алкохол в света. Натуфианците са варили и пиели бира за погребалните си церемонии и ритуали, отбелязва БТА.", "date": "2018.09.13", "title": "Доказаха: Първите зърнени култури не за хляб, а за бира! "}
{"url": "https://www.dnes.bg/cars/2018/09/13/hyundai-mahna-pokriva-na-santa-fe.387702", "text": "Според експерти на автомобилния пазар, корейският производител Hyundai може да направи истински пробив, ако въведе кабриолет в моделната си гама. Австралийският филиал на компанията направи \"опит\" в това отношение, като махна покрива на всъдехода Santa Fe. Получи се интересен резултат - симбиоза на мощ и елегантност.\r\nКато се вгледате по-внимателно в този автомобил, ще видите, че той всъщност не е истински кабриолет, защото няма механизъм за сваляне и съответно за вдигане на покрива. Трябва да се отбележи също, че тази кола е само в един екземпляр.\r\nКомпанията не крои планове, поне засега, за серийно производство на такава модификация на всъдехода.\r\nС махането на покрива сътрудниците на Hyundai Australia подготвиха автомобила за рекламни снимки. С този опит австралийците искаха да облекчат работата на фотографите, за да могат те в пълна степен да заснемат цялата прелест на просторния Santa Fe, както и вътрешното му оборудване.\r\n                    \n                    \n                ", "date": "2018.09.13", "title": "Hyundai махна покрива на Santa Fe"}
{"url": "https://www.dnes.bg/eu/2018/09/13/sled-reshenieto-na-ep-ungariia-niama-da-napusne-es.387691", "text": "Изданията в Централна Европа коментират решението от вчера на Европейския парламент за Унгария.\n\r\nУнгария може да подаде жалба в Европейския съд, но няма да напусне ЕС, извежда в заглавие пражкият \"Лидове новини\" думи на унгарски експерт. \n\r\nСпоред Самуел Агощон Мраз, директор на мозъчен тръст, близък до партията \"Фидес\" на премиера Виктор Орбан, решението на Европейския парламент (ЕП) за започване на наказателна процедура срещу Будапеща е до голяма степен в зависимост от интерпретацията на резултата от гласуването. \n\r\nПравната служба на ЕП е решила депутатите, които са се въздържали, да не бъдат броени, сякаш не са били там. Ако не беше така, изходът щеше да бъде съвсем различен и окончателният резултат не бил над необходимите две трети мнозинство, казва в интервю за вестника Мраз. Той смята, че именно по този начин са били събрани 69 на сто от гласовете, тоест над две трети, за да се приеме решение за започване на процедурата.\n\n\r\n                    \n                    \n                Експертът не изключва унгарската страна да се обърне към върховната съдебна инстанция на ЕС, за да се изясни дали е правилно резултатът от един вот да зависи от това как са третирани няколко души - като отсъстващи или присъстващи.\n\r\nСпоред унгареца втората последица от вчерашното решение на евродепутатите е това, че Унгария става главна тема преди изборите за ЕП догодина, въпреки че статутът на Унгария в Европейския съюз остава непроменен. Единственият открит въпрос сега е дали партията \"Фидес\" ще бъде изключена от Европейската народна партия (ЕНП) преди или след изборите, казва пред \"Лидове новини\" Мраз. \n\r\nТой отбелязва, че вчерашното решение на евродепутатите всъщност слага начало на плана на френския президент Еманюел Макрон, който иска да разцепи групата на ЕНП в Европарламента и да създаде нова група с мнозинство в следващия състав на парламента, която да прокарва политиката на Елисейския дворец.\n\r\nУнгария и партията \"Фидес\" на Виктор Орбан никога не са били толкова близо до наказание заради нарушаване на правилата на Европейския съюз, пише братиславският \"Сме\". Вестникът цитира холандския евродепутат Юдит Сарджентини, която описва Унгария като страна, в която медиите са завладени от олигарси, приемат се спорни закони срещу неправителствените организация и съмнителни реформи в съдопроизводството и образование, като всичко това е \"систематична заплаха за демокрацията\".\n\r\n\"Сме\" припомня, че в ЕНП членуват словашките партии Християндемократическо движение и \"Мост-Хид\", чешките и немските християндемократи, председателят на Европейската комисия Жан-Клод Юнкер, председателят на Европейския съвет Доналд Туск, както и премиерът на Унгария Виктор Орбан. Силата на Орбан е в това, че с помощта на ЕНП може да легитимира на европейско ниво своята политическа система и тъй като унгарският премиер иска да играе важна роля на международната сцена, за целта му е необходимо да членува именно в най-влиятелната европейска партия, констатира братиславскиото издание.\n\r\nПолският \"Газета правна\" акцентира на челно място, че безпрецедентното решение на евродепутатите за активиране на член 7 от Лисабонския договор е взето с 448 гласа \"за\", 197 \"против\" и 48 \"въздържал се\" в 750-местния парламента. За да бъде приета резолюцията и предадена на Съвета на ЕС, бе необходимо абсолютно мнозинство, тоест 376 гласа при участвали в гласуването две трети от депутатите, пише изданието.\n\r\nВаршавският \"Жечпосполита\", цитиран от БТА, припомня, че досега член 7 е бил активиран само веднъж - срещу Полша. Вестникът отбелязва, че в изявлението си вчера в Страсбург Орбан е възразявал срещу доклада за нарушенията на Унгария и и посочвал десетки грешки на авторите му. Той е окачествил всичко това като отмъщение заради позицията на неговата страна срещу мигрантите. \n\r\n\"Съвсем категорично трябва да отхвърля този шантаж, че трябва да подпомагаме миграцията независимо от мнението на нашия народ\", каза той и добави: \"Ще браним границите си, за да спираме нелегалната миграция и да защищаваме своите права\", цитира \"Жечпосполита\" защитната пледоария на унгарския премиер.\r\n ", "date": "2018.09.13", "title": "След решението на ЕП: Унгария няма да напусне ЕС"}
{"url": "https://www.dnes.bg/health/2018/09/13/5-te-neshta-koito-nikoga-da-ne-slagate-na-liceto-si.387652", "text": "Може и да търсите алтернативни и природни начини да подхраните кожата на лицето си, да се предпазите от бръчки или да облекчите акнето, но не всичко, що е натурално, е подходящо за тази деликатна зона.\r\nКои неща, смятани за полезни, не е добре да ползвате в ежедневната си рутина в грижа за кожата на лицето?\r\n\r\nАко имате мазна кожа, кокосовото масло не е подходящо за вас. То е основна съставна част в много домашни маски за лице и е широко промотирано като невероятно полезно, изпълнено с антиоксиданти и мастни киселини, хидратиращи в дълбочина.\r\nУпотребата на кокосово масло върху мазна кожа обаче може да навреди много повече, отколкото да помогне. Прекалено мазната му структура запушва порите и образува нещо като тапа, предизвикваща поява на още повече черни точки, още повече гнойни пробиви и увеличено количество себум.\r\n                    \n                    \n                \r\nОще една много използвана съставка в домашните маски за лице – лимонът, е всъщност сред непрепоръчителните в грижата за кожата. Той е полезен за консумация, но не и за прилагане външно, още по-малко върху нежната кожа на лицето. Неговите киселини могат да предизвикат изгаряне, наречено фитофотодерматит – вид химическо изгаряне.\r\n", "date": "2018.09.13", "title": "5-те неща, които никога да не слагате на лицето си"}
{"url": "https://www.dnes.bg/temida/2018/09/13/deputatskiiat-brat-zaminal-za-praga-prez-kalotina-s-goliama-suma.387701", "text": "Главният прокурор Сотир Цацаров обяви, че държавното обвинение разполага с данни за колата, с която обвинения като шеф на престъпна банда за рекет Илия Стоилов е напуснал страната, лицето което го е придружавало и евентуалната им цел на пътуването им.\r\nБизнесменът от Русе Илия Стоилов, който е брат на депутата от БСП Георги Стоилов, беше арестуван през октомври миналата година при акция на ГДБОП.\n\n\n\n\r\nПовдигнати му бяха обвинения като член на група за рекет на длъжници, разпространение на наркотици и склоняване към проституция, но на 29 август бе пуснат от ареста от Спецсъда срещу най-леката мярка за неотклонение – \"подписка\".\r\n                    \n                    \n                Прокурор оспорва решението и на 11 септември трима апелативни съдии са отменили подписката и са разпоредили Илия Стоилов да бъде върнат в ареста.\r\nНа 6 септември, дни след като е напуснал килията, той е напуснал страната през ГКПП \"Калотина\", съобщи пред депутатите МВР шефът в оставка Валентин Радев.\r\nМинистърът добави, че към тази дата Стоилов не е бил обявен за издирване и не са му били наложени никакви ограничения за напускане на страната.\r\nСпоред Радев обаче бандата, ръководена от Стоилов, е била изключително опасна.\r\nИлия Стоилов вече е обявен за издирване, след като Съдебна полиция не го е открила в изпълнение на разпореждане на съда да го върне зад решетките.\r\nПо неофициална информация той е за заминал за чешката столица Прага с голяма сума пари.", "date": "2018.09.13", "title": "Депутатският брат заминал за Прага – през Калотина, с голяма сума"}
{"url": "https://www.dnes.bg/health/2018/09/13/10-neshta-namaliavashti-riska-ot-rak.387653", "text": "Ракът е едно от най-опасните заболявания, добиващо огромни размери през последните десетилетия. Различните видове рак се предизвикват по различни механизми. \r\nНякои възникват заради генетични предразположености. Други се предизвикват от вируси, трети – от лош начин на живот.\r\nТъй като е трудно да противодействаме на всички зловредни механизми, можем да направим най-лесното – да променим живота си, за да намалим риска не само от рак, но и от редица други опасни заболявания с висок риск от преждевременна смъртност.\r\nНяколко промени в ежедневието могат значително да подобрят здравния статус и да допринесат за по-пълноценен и дълголетен живот.\r\n\r\n                    \n                    \n                Един от най-вредните навици, пушенето, увеличава неколкократно риска от рак. Спирането на цигарите може да ви помогне да се предпазите не само от рак на белия дроб, но и на много други органи, засегнати косвено от отровния дим.\r\n\r\nЛимитирането на всеизвестните вредни храни и наблягането на изпълнените с полезни натурални хранителни вещества ще ви помогне да детоксикирате организма от излишни елементи и да намалите риска от рак, най-вече на дебелото черво, стомаха, хранопровода.\r\n", "date": "2018.09.13", "title": "10 неща, намаляващи риска от рак"}
{"url": "https://www.dnes.bg/akoshtete-vqrvaite/2018/09/13/deca-podariavat-syrca-v-metroto-pytnicite-agresivni.387694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\n\r\nДеца решават да подаряват усмивки на непознати чрез хартиени сърца и така да повдигнат настроението на всички в столичното метро.\r\n                    \n                    \n                Пътниците, обаче, изглежда не откликват на нестандартния жест по положителен начин, а някои дори проявяват и агресия. Това ли е настроението на целия народ или просто сме неспособни да се усмихнем и да обърнем внимание на малките жестове в забързаното си ежедневие? \n\r\nИдеята е провокирана, след като едно от момичетата инициатори получава хартиено сърце от непознат докато пътува. Мишо, Нети и Радост решават да направят същото за някой друг. Пред телевизия  младежите споделят, че искат да накарат омърлушените пътници в градския транспорт просто да се почувстват по-добре и да се усмихнат. \n\r\n\"Момче на около 20 години видя, че съм омърлушена и реши да направи сърчице от билетчето, което вече нямаше да използва. Почувствах се много добре от това, че ми го даде“, споделя Радост. \n\r\nЗа жалост, обаче, сякаш не обръщаме внимание на хубавите неща, които се случват около нас. Изглежда сме забили поглед в кафето си, в смартфона и се стараем да игнорираме по всякакъв начин заобикалящия ни свят. Ако някой непознат ни се усмихне просто така – нещо не ни е наред.\r\n\n\r\n\"Имаше хора, които ни казаха \"не мерси“ и \"махни се\".  Имаше скептицизъм и.. онази злобна искра в очите\", разказва Нети. \n\r\nНе всички, обаче, все пак реагират негативно. Деница е един от хората, които приемат нестандартната инициатива като нещо приятно и положително. \n\r\n\"Те ме усмихнаха, дадоха ми надежда. Има млади хора, които сочим с пръст и казваме, че новото поколение не са възпитани, не си заслужават. В един момент те стояха там и просто.. даваха. Даваха усмивки и надежди и ми оправиха деня!\", разказва Деница. \n\r\nПодобни малки жестове се случват навсякъде около нас, стига да имаме очи и сърца да ги видим.", "date": "2018.09.13", "title": "Деца подаряват сърца в метрото. Пътниците... агресивни!?"}
{"url": "https://www.dnes.bg/index/2018/09/13/legendata-na-folklora-guna-ivanova-50-g-na-scenata.387706", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛегендата на българския фолклор Гуна Иванова отбелязва 50 години на професионална сцена и 70 години жизнен път. Юбилейният концерт ще бъде на 30 октомври. В него Иванова ще представи избрани песни от дългогодишната си кариера.\r\n \r\n\"Юбилейният концерт ще се проведе в Зала 1 на НДК. Ще се изпеят избрани песни от моята кариера заедно с ансамбъл \"Майсторите на танца\" от Перник и танцов състав \"Творецът\" от Свищов. Фолклорният спектакъл ще се проведе под наслов \"Българийо, майчице свята\", обясни изпълнителката пред .\r\n                \n                Иванова отбеляза, че специални гости на концерта ще са талантливите ѝ внучки Ива и Велислава Костадинови, Райко Кирилов, вокално трио \"Евридика\", формация \"Армейска песен\", Даниел Спасов и Милен Иванов.\r\n\"Винаги нещо много дълбоко ме е връщало тук - в България, и винаги ще бъде така. Внучките ми също като мен пеят, въпреки че не исках да нагазват в тези води. Гледах ги, водех ги с мен по концерти и това се оказа решаващо\", сподели още певицата.", "date": "2018.09.13", "title": "Легендата на фолклора Гуна Иванова - 50 г. на сцената"}
{"url": "https://www.dnes.bg/zvezdi/2018/09/13/aktior-ot-kliukarkata-jertva-na-seksualno-nasilie.387684", "text": "Пен Баджли, който влезе в ролята на Дан Хъмфри в \"Клюкарката\", е бил насилван от фенове, призна самият той пред Daily Beast.\r\nТова е станало, когато е придобил световна слава с участието си в тийн сериала. В интервюто той подчерта, че има много негативни ефекти от славата, като например - хората да са обсебени от теб.\r\n\"Мисля, че като актьор ти ставаш обект на желание, а това е нещо, с което жените по света като цяло са свикнали малко повече. Не искам да звуча сензационно, но определено съм бил насилван, в буквалния смисъл на думата, от много хора\".\r\nТой смята, че и мъжете трябва да говорят открито за сексуалния тормоз, над който са подложени от жени.Пен казва, че се дразни от това, че публиката смята, че една известна личност трябва винаги да е развълнувана от вниманието, което получава, дори от маниите на феновете. Актьорът иска почитателите да знаят колко важно е личното пространствo.\n                    \n                    ", "date": "2018.09.13", "title": "Актьор от \"Клюкарката\" – жертва на сексуално насилие"}
{"url": "https://www.dnes.bg/sofia/2018/09/13/ovcha-kupel-na-noj-za-stroeja-kydeto-propadna-kola.387704", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖителите на столичния квартал \"Овча купел\" се събират на протест пред сградата на Столичната община.\r\nПо време на заседанието на общинския съвет те отново ще поставят исканията си за спиране на строителството в района.\r\nПред  общинският съветник и съпредседател на \"Политическа група 5\" Симеон Славчев посочи, че исканията на гражданите са справедливи и ги подкрепя на 100%.\n\n\r\n\"С колегите от партията ни ще се погрижим случаят да мине през всички заседания на комисиите и да влезе за решение в общинския съвет. Търпението на всички ни се изчерпа. Крайно време е моделът на управление не само в София, а в цялата държава да се промени\", отсече той.\n                    \n                    \n                \r\nПреди дни кола пропадна в строителен изкоп пред блок №412. При свличането беше засегнат и водопровод.\n\r\nПо-късно днес гражданите ще се срещнат и с кмета на район \"Овча купел\".", "date": "2018.09.13", "title": "\"Овча купел\" на нож за строежа, където пропадна кола"}
{"url": "https://www.dnes.bg/notifikacii/2018/09/13/ne-sme-sred-nai-byrzo-rastiashtite-jilishtni-pazari.387690", "text": "България излиза от топ 10 на жилищните пазари с най-бърз ръст на цените в света, заемайки 12-о място в Глобалния индекс на цените на жилищата на консултантската компания Knight Frank за второто тримесечие на годината. В индекса са включени 57 страни и територии.\r\nЦените на жилищата у нас през вторите три месеца на 2018 г. са нараснали с 8,2% на годишна основа и с 3,6% спрямо четвъртото тримесечие на миналата година. Спрямо първото тримесечие на 2018 г. цените на жилищата са се повишили с 1,6%. Страната ни слиза с пет позиции надолу спрямо класацията от първото тримесечие, когато заемаше седмо място в индекса на Knight Frank, но все пак остава в „червената зона“, където попадат най-бързо растящите пазари в света. България се нарежда непосредствено след Хърватия и преди Чехия и Колумбия.\r\n                \n                През второто тримесечие Малта изпреварва Хонконг и оглавява индекса на Knight Frank. Според данните на Малтийската централна банка цените на жилищата в страната са нараснали с близо 17% на годишна основа и с 9,4% спрямо последното тримесечие на миналата година. На тримесечна основа ръстът на цените е 3,6%. Ограниченото предлагане наред със силната икономика, която постигна ръст от 6,6% през 2017 г., и процъфтяващата технологична индустрия тласкат търсенето нагоре.\r\nХонконг заема второ място с ръст на цените на жилищата с 15,9% на годишна основа и с 10,4% на шестмесечна основа. Спрямо първото тримесечие те са нараснали с 5,2%. Knight Frank прогнозира охлаждане на пазара в града в идните месеци заради растящите лихви по ипотеките. Третото място е за Латвия с годишен ръст на цените на жилищата от 13,7% и 7,5% спрямо последното тримесечие на миналата година и спрямо първото тримесечие на тази година.\r\nДесетката се допълва от Словения, Унгария, Ирландия, Турция, Мексико, Сингапур и Холандия.\r\nУкрайна остава най-слабият жилищен пазар в света с годишен спад на цените от 4,5% през второто тримесечие, въпреки че спрямо първите три месеца отбелязва скромен ръст от 0,7%. Десетката на най-слабите жилищни пазари в света се допълва от Перу, Саудитска Арабия, Бразилия, Италия, Финландия, Израел, Швеция, Мароко и Гърция.\r\nГлобалният индекс на цените на жилищата, изчисляван от Knight Frank, приключва второто тримесечие на 2018 г. с ръст от 4,7% на годишна база, което е най-бавният годишен растеж от третото тримесечие на 2016 г. За сравнение, през първото тримесечие той беше на ниво от 4,8%.\r\nПовече по темата вижте в ", "date": "2018.09.13", "title": "Не сме сред най-бързо растящите жилищни пазари!?"}
{"url": "https://www.dnes.bg/politika/2018/09/13/nankov-za-otlojenite-ostavki-situaciiata-ne-e-priiatna.387714", "text": "Регионалният министър в оставка Николай Нанков отказа да коментира има ли умисъл в действията на държавния глава да не подпише указа за освобождаването на главния секретар на МВР Младен Маринов, но увери, че продължава да изпълнява задълженията си.\n\n\n\r\nСутринта стана ясно, че държавният глава не е подписал указа за освобождаване на Маринов, който е кандидат за вътрешен министър. \r\nТака назначаването на новите министри, което бе в дневния ред за днес, се отложи, тъй като държавният глава е в Латвия днес и утре.\r\n\"Ситуацията за нас не е приятна. Не мога да коментирам действията на президента. Все още съм министър и съм в парламента заради закона за ТОЛ таксите. Очаквах сутринта да присъствам тук по друг повод, но продължаваме работата си като министри\", обясни Нанков.\r\n                    \n                    \n                Той увери, че министрите в оставка не абдикират от ангажиментите, които имат.\r\nНанков каза и че има позитивни планове какво ще прави, след като освободи министерския си пост.\r\n ", "date": "2018.09.13", "title": "Нанков за отложените оставки: Ситуацията не е приятна"}
{"url": "https://www.dnes.bg/obshtestvo/2018/09/13/predlojenie-jilishta-bez-dds-za-mladite-ni-semeistva.387661", "text": "Данъчни стимули за покупка на първи имот от млади семейства предлагат строителни предприемачи. “Подобряването на достъпността на жилищата трябва да се случи чрез промяна в данъчната политика, а именно намаляване на ДДС при покупка на първо жилище от млади семейства”, казва Красимир Шалев, член на УС на Националната асоциация на строителните предприемачи, цитиран от \"Труд\". \n\r\nТакъв работещ пример има в Сърбия, където имотът на тези хора излиза с 18% по-евтин, а държавата се отказва от данъка, за да пребори демографската криза.\r\n90% от празните жилища у нас са в малките градове, заради демографската криза. А в София само 5% от апартаментите са необитаеми, каза председателят на асоциацията Георги Шопов във връзка със статистиката, че броят на необитаемите жилища в България е нараснал до 1,2 млн. или 31% от всички имоти в страната.\n                    \n                    \n                \r\nНационалната жилищна стратегия, по която регионалното министерство работи, цели да намали броя на необитаемите жилища и да стимулира собствениците им да ги отдават под наем или да ги продадат. \n\r\nДругата идея е да се стимулира поддръжката на сградния фонд, тъй като повече от три четвърти от апартаментите са в сгради на възраст над 30 години.\n\r\nПо думите на строителния предприемач Шопов експлоатационният срок на панелните блокове е повече от 50 години, но при достигане на тази възраст трябва да се подменят покрива и електрическата инсталация на входа.\n\r\nПо данни на асоциацията 30% от купувачите в София търсят апартаменти ново строителство. \n\r\nЖилището е основна инвестиция и богатство на над 60% от българските домакинства. \n\r\nДанните на Националната жилищна стратегия показват, че строителството непрекъснато расте и до 2020 г. ще бъде надминат строителния бум от 2007-2009 г. с изграждане на около 20 хил. жилища на година.\r\n ", "date": "2018.09.13", "title": "Предложение: Жилища без ДДС за младите ни семейства "}
{"url": "https://www.dnes.bg/snimka-na-denia/2018/09/13/vremeto-prez-uikenda-bezoblachno-morsko-i-mor-32-c.387629", "text": "Днес над по-голямата част от страната ще е предимно ясно, но следобед над източните райони облачността ще се увеличи и на отделни места ще превали, сочи  на синоптиците от НИМХ.\n\r\nНад западната половина от страната ще преобладава слънчево време. Над източната, а след обяд - и над планинските райони, облачността ще бъде значителна и там, на отделни места, ще има краткотрайни валежи от дъжд, придружени от гръмотевици.\r\nЩе духа слаб, в източната половина от страната - до умерен, вятър от изток-североизток. Максималните температури ще бъдат между 25 и 30 градуса.\r\nПо Черноморието облачността ще бъде значителна и на много места ще има краткотрайни валежи от дъжд. По-значителни и интензивни ще бъдат главно след обяд по южното крайбрежие. Ще духа умерен североизточен вятър.\r\n                \n                Максималните температури ще бъдат 25-26 градуса, колкото ще бъде и температурата на морската вода. Вълнението на морето ще бъде 2-3 бала.\r\nПреди обяд в планините ще бъде предимно слънчево, но в следобедните часове облачността ще се увеличи и на места, главно в масивите от Централна и Източна България, ще превали. Ще духа умерен вятър от изток-североизток. Максималната температура на височина 1200 м ще бъде около 16 градуса, на 2000 м - около 9 градуса.\r\nВ петък, събота и неделя времето над страната ще бъде предимно слънчево.\r\nОще в петък вятърът ще отслабне и събота ще бъде до умерен, от северозапад. \r\nБързо ще се затопли и дневните температури от събота нататък ще достигат 27-32 градуса; сутрешните ще бъдат между 12 и 17 градуса.", "date": "2018.09.13", "title": "Времето през уикенда: Безоблачно, морско и мор – 32°C"}
{"url": "https://www.dnes.bg/notifikacii/2018/09/13/dalai-lama-evropa-prinadleji-na-evropeicite.387662", "text": "Будисткият духовен водач Далай Лама заяви на конференция в шведския град Малмьо, че \"Европа принадлежи на европейците\" и че е желателно след време бежанците да се завърнат у дома, \"за да възстановят собствените си страни\", предаде Франс прес.\r\nПолучилият Нобелова награда за мир Далай Лама каза още, че Европа е \"морално отговорна\" в случай, че трябва да се помогне на \"бежанец, чийто живот е наистина в опасност\".\r\n\"Приемайте ги, помагайте им, давайте им образование. След време обаче те трябва да развиват собствените си страни\", заяви лидерът на тибетския будизъм, който през 1959 г. избяга от Тибет, за да отиде като изгнаник в Индия след репресиите на китайските комунистически власти в отговор на тибетско въстание.\r\nДалай Лама е смятан от своите многобройни последователи за велик мислител, сравним с Махатма Ганди или Мартин Лутер Кинг, отбелязва Франс прес, цитирана от БТА.\r\n ", "date": "2018.09.13", "title": "Далай Лама: Европа принадлежи на европейците!"}
{"url": "https://www.dnes.bg/notifikacii/2018/09/13/cveti-pironkova-na-31-tenis-zvezda-i-grijovna-maika.387585", "text": "\n\r\nНа днешния 13 септември рожден ден празнува най-успешната българска тенисистка в последните години – Цветана Пиронкова. Родена през 1987 година в Пловдив, Цвети започва своята професионална кариера през 2002 година.\n\r\nВ своята кариера досега тя има спечелени 7 титли – 1 от WTA турнири и 6 от веригата на ITF. През 2010 г. става първата българка, която достига до полуфинал на Уимбълдън.\n\r\n\n\r\nБъдещата тенис звезда израства в изцяло спортно семейство. Баща й Кирил е републикански шампион по кану, а майка й Радосвета е многократна медалистка по плуване. \n\r\nПиронкова има брат и сестра, които също се занимават със спорт.\n                \n                \r\nТенисистката е внучка на известния български художник Енчо Пиронков.\n\r\nБъдещата тенис звезда започва да тренира още на 4-годишна възраст.\n\r\nНа 5 юли 2010 г. е удостоена със званието почетен гражданин на Пловдив. 22-годишната тогава тенисистка става най-младия почетен гражданин на града.\n\r\nПрез 2005 година влиза за първи път в топ 100 на света.\n\r\nПреди 2 години Цвети сключи брак със своя любим Михаил Мирчев. В края на март тя роди и своето първо дете – син Александър.\r\n ", "date": "2018.09.13", "title": "Цвети Пиронкова на 31: Тенис звезда и грижовна майка"}
{"url": "https://www.dnes.bg/eu/2018/09/13/ep-prizova-za-mejdunarodna-zabrana-na-robotite-ubiici.387664", "text": "Европейският парламент прие резолюция, с която призовава за международна забрана на разработването, производството и използването на \"роботи убийци\", предаде Ройтерс.\n\r\nСтава дума за оръжия, които убиват, без човек да взима решението за произвеждане на изстрела. \n\r\n\"Роботите убийци\" са машини, програмирани да избират и да атакуват мишени с помощта на изкуствен интелект и без човешки контрол. Критиците им се опасяват, че те могат да станат неконтролируеми при кибератака или при грешка в програмирането.\n\r\n\"Съзнавам, че това може да изглежда като дебат за някакво далечно бъдеще или научна фантастика, но не е\", заяви ръководителката на европейската дипломация Федерика Могерини на обсъждането на проблема в Европейския парламент.\n                    \n                    \n                \r\nПриетата от ЕП резолюция цели да се попречи на създаването и употребата на \"роботи убийци\", пише БТА.\n\r\nДържави като САЩ, Китай, Израел, Южна Корея, Русия и Великобритания са все по-близо до създаването на автономни оръжейни системи. Руската агенция ТАСС съобщи миналата година, че концернът \"Калашников\" е разработил автоматизирано оръжие, способно да \"идентифицира мишени и да взима решения\".\n\r\nПовечето от членовете на Европейския парламент подкрепиха във вторник по време на дискусията приетата резолюция, но някои изразиха тревога, че приемането на подобно законодателство може да ограничи научния прогрес при изучаването на изкуствения интелект, предназначен за всекидневни нужди.\n\r\nДруги изтъкнаха, че ЕС може да си навреди в областта на сигурността, ако забрани използването на роботизирани оръжия, а другите страни не го направят.\n\r\nПриетата резолюция призовава Европейския съюз да изгради обща позиция преди международните преговори по темата в ООН, планирани за ноември, отбелязва Ройтерс.\r\n ", "date": "2018.09.13", "title": "ЕП призова за международна забрана на роботите убийци"}
{"url": "https://www.dnes.bg/notifikacii/2018/09/13/snegyt-e-na-pyt-da-izchezne-v-shveicariia.387663", "text": "Учени от университета на Женева предупредиха, че снегът е на път да изчезне в Швейцария, не само в равнините, но и в планините, съобщи АФП.\n\r\nИзследването се основава върху анализ на спътникови данни за цялата територия на Швейцария, събирани 22 години.\n\r\n\"Като се има пред вид колко чувствителен е снегът към промените в климата, ясно е, че сигналът, който наблюдавахме, е свързан с климатичната криза\" - каза Грегори Джулиани от екипа.\n\r\nДокато зоните, където не вали или вали малко сняг (от 0 до 20 процента вероятност за снеговалеж), са били 36 процента от територията на Швейцария от 1995 г. до 2005 г., те са станали 44 процента през периода от 2005 г. до 2017 г. Това нарастване с 5300 кв. км \"е извън всяка възможна допустима грешка\".\n                \n                \r\nЗоните на \"вечен сняг\", където вероятността от снеговалежи е от 80 процента до 100 процента, са били 27 процента от швейцарската територия от 1995 г. до 2005 г. Десет години по-късно, те са 23 процента - с 2100 кв. км по-малко.\n\r\nПо данни от 2017 г. средната температура в Швейцария се е увеличила с 2 градуса Целзий от началото на измерванията през 1864 г. Това е два пъти повече от глобалното покачване (0,9 градуса). \r\n \r\n/БТА/\n\r\n\n\r\n\r\n ", "date": "2018.09.13", "title": "Снегът е на път да изчезне в… Швейцария"}
{"url": "https://www.dnes.bg/usa/2018/09/13/floryns-nablijava-bregovete-s-25-metrovi-vylni.387668", "text": "Ураганът \"Флорънс\" леко отслабна, докато се движи към крайбрежието на Южна и Северна Каролина, съобщи Националният център за наблюдение на ураганите, цитиран от Ройтерс.\n\r\nБазираният в Маями център обаче предупреди, че все още очакват опасни за живота бури и проливни дъждове.\n\r\nУраганът \"Флорънс\" наближава бреговете на Северна и Южна Каролина с 25-метрови вълни. В същото време Хаваите са залети с поройни дъждове от бурята Оливия.\n\r\n\"Флорънс\" продължава своето настъпление към източното крайбрежие, въпреки че в последните часове отслаби леко силата си и остана в категория 3. Очаква се до няколко часа той отново да стигне 4-та категория и именно с тази мощ да удари населените места.\n\n\r\n                    \n                    \n                \"Флорънс\" е на около 595 км източно-югоизточно от курорта Мъртъл бийч в Южна Каролина. Той е с максимални постоянни ветрове от 185 км/ч.\n\r\nОгромните вълни се очаква да залеят бреговете на Северна и Южна Каролина, а застрахователите предвиждат, че това ще стане най-скъпата буря, която някога е удряла континенталната част на САЩ, предаде БНР.\n\r\nОт Националния център за ураганите заявиха, че масивните вълни са резултат от силни ветрове, движещи се в същата посока като бурята.\n\r\nПрогнозите са, че стихията ще настъпи на сушата късно в четвъртък или в петък сутринта. Очакват се силни наводнения. Националният метеорологичен център смята, че Флорънс ще бъде \"бурята на живота\" за хората от някои части на Каролина.\n\r\nВ същото време остров Мауи беше ударен от силен дъжд и силен вятър, докато постепенно отслабващата тропическа буря \"Оливия\" се приближава към Хаваите. Проливните дъждове започнаха още от сутринта на Мауи и в северната част на Големия остров Хавай. Кметът на Мауи Алън Аракава призова жителите да се запасят с питейна вода и предупреди, че се очакват прекъсвания в електрозахранването, свлачища, високи вълни, паднали дървета и наводнени пътища.\n\r\nУчилищата и правителствените служби са затворени до петък, а националната гвардия е мобилизирана, за да оказва помощ на засегнатите.\n\r\n ", "date": "2018.09.13", "title": "\"Флорънс\" наближава бреговете с 25-метрови вълни"}
{"url": "https://www.dnes.bg/obshtestvo/2018/09/13/nad-200-nashi-iznasilvachi-obikaliat-po-sveta.387665", "text": "Над 200 наши изнасилвачи обикалят по света, докато полиция, съд и прокуратура у нас ги издирват. Това показва проверка на „Монитор“ в регистрите на различните министерства.\r\nСамо онези, които са с влезли в сила присъди, са 211 за година, останалите се търсят от няколко години и се съдят задочно. \r\nБандитите, които пък трябва да лежат за убийства, са 148. От тях не малка част също се издирват.\r\nНай-голям е делът на крадците, които само за година са над 50 хил. От тях 1000 се издирват с европейска заповед за арест, тъй като са избягали в чужбина, преди да чуят присъдите си. \r\nХората с влезли в сила присъди, за които ангажимент има Интерпол и не са от български произход, за да ги върне зад решетките, пък са около 80. Това са хора, които са успели да избягат от правосъдието у нас в страни, където все още не могат да бъдат намерени или които не са сред 190-те членки на Интерпол.\r\n ", "date": "2018.09.13", "title": "Над 200 наши изнасилвачи обикалят по света"}
{"url": "https://www.dnes.bg/index/2018/09/13/receptata-dnes-posten-hliab-s-maslini-za-krystovden.387584", "text": "На 14 септември Православната църква отбелязва Кръстовден. На този празник се прави поклонение пред Светия Кръст Господен. Това поклонение се прави четири пъти в годината.\r\nЕто и рецепта за вкусен постен хляб с маслини, подходящ за празника:\r\n\r\n:\r\nВ голяма купа пресейте брашното. Към него сложете солта, захарта и зехтина и разбъркайте добре. След това сложете разтворената мая. Бъркайте добре и добавяйте постепенно брашно, докато се получи меко тесто. След като го омесите го поставете в купа или тавичка, покрийте го с кърпа и го оставете да втаса за 40 минути, на топло.\r\n                \n                След като тестото е бухнало, поръсете го с нарязани маслини. Започнете отново да месите докато маслините се разнесат в него равномерно. Поставете го в тавичка, намазнена с олио и леко набрашнена и печете в предварително загрята фурна на 200 градуса до готовност.\r\n\r\n ", "date": "2018.09.13", "title": "Рецептата Dnes: Постен хляб с маслини за Кръстовден"}
{"url": "https://www.dnes.bg/notifikacii/2018/09/13/chehiia-mesti-posolstvoto-si-ot-tel-aviv-v-erusalim.387666", "text": "Чехия смята да премести посолството си в Израел от Тел Авив в Ерусалим по примера на САЩ, които направиха това по-рано тази година, предаде ДПА.\r\nОткриването на чешки културен център в Ерусалим през ноември може да бъде възприето като \"първа стъпка\", каза говорител на президента Милош Земан.\r\nТой добави, че такъв ход може да бъде предприет само \"в съгласие с международното право\".\r\nСАЩ вбесиха палестинците, когато преместиха посолството си през май. Палестинците се надяват Източен Ерусалим един ден да стане столица на тяхната бъдеща държава, отбеляза ДПА, цитирана от БТА.\r\nИзраел смята Ерусалим за своя единна и неделима столица и през 1967 г. анексира източната част на града.\r\n ", "date": "2018.09.13", "title": "Чехия мести посолството си от Тел Авив в Ерусалим?"}
{"url": "https://www.dnes.bg/rusia/2018/09/13/aktivist-na-pusi-raiyt-sys-simptomi-na-otraviane.387667", "text": "Член на руската пънк банда \"Пуси райът\" е приет в болница в тежко състояние със симптоми на отравяне, предаде Асошиейтед прес, като се позова на местни медии.\r\nРадио \"Ехото на Москва\" и новинарският онлайн портал \"Медуза\" съобщиха, че Пьотър Верзилов е бил приет във вторник късно вечерта в отделението по токсикология на московска болница.\r\nТе цитират активистката на протестната организация Вероника Никулшина, според която симптомите на Верзилов включват загуба на зрение и на говор.\r\nВерзилов, Никулшина и още двама активисти бяха осъдени на 15 дни административен арест, след като нахлуха в полицейски униформи на терена по време на финалния мач от Световното първенство по футбол, припомня  БТА. \"Пуси райът\" каза, че по този начин те са протестирали срещу полицейското насилие в Русия.\r\n ", "date": "2018.09.13", "title": "Активист на \"Пуси райът\" със симптоми на отравяне"}
{"url": "https://www.dnes.bg/politika/2018/09/13/rokadite-v-ms-v-ns-trima-stavat-trima-siadat.387669", "text": "Оставките на тримата министри - Николай Нанков, Валентин Радев и Ивайло Московски, ще бъдат гласувани днес в пленарната зала. \r\nРешението за промени в кабинета бе внесено вчера от премиера Бойко Борисов в деловодството на Народното събрание.\r\nПредложените нови министри от премиера са от квотата на ГЕРБ. Начело на регионалното министерство се очаква да застане депутатката Петя Аврамова, а на транспортното - сегашният зам.-министър на икономиката Александър Манолев. Вътрешен министър пък ще е настоящият главен секретар на МВР Младен Маринов.\r\nОт партията на Валери Симеонов НФСБ обявиха, че ще гласуват \"Против\" освобождаването на сегашните министри, но \"За\" новите. \r\n                    \n                    \n                Атака и ВМРО, част от \"Обединените патриоти\", ще гласуват \"За\" и двете решения. \"Воля\" – също.\r\nБСП и ДПС искат оставката на цялото правителство, няма яснота какво ще гласуват и как ще се държат в пленарната зала, защото Столетницата обяви, че тръгва на совалки из страната и едва 20 нейни депутати ще стоят в НС.\r\nОсвобождаването и назначаването на министри са записани в едно решение, както предвижда конституцията. Не е задължително обаче то да се приеме наведнъж. \r\nОчаква се след като бъдат гласувани оставките им, Нанков, Радев и Московки да се върнат в парламента като депутати. \n\r\n ", "date": "2018.09.13", "title": "Рокадите в МС в НС: Трима стават, трима сядат"}
{"url": "https://www.dnes.bg/temida/2018/09/13/kara-bez-knijka-ubiva-sega-mylchi-zakonyt-mu-go-pozvoliava.387670", "text": "25-годишният шофьор без книжка, който блъсна и уби с БМВ на пешеходна пътека във Варна балетиста Мартин Чикалов, отказва да дава обяснения.\r\n\"Законът му дава това право\", коментира пред Нова тв зам.-окръжният прокурор на Варна Радослав Лазаров.\r\nЧака се химическа експертиза, която трябва да покаже дали водачът на БМВ-то е употребил наркотици, преди да избяга от мястото на кървавото ПТП.\r\n\"Той го помете и замина, дори не искаше да види какво е направил\", разказа жена, шофирала зад младия мъж.\r\nТя карала с около 50 км/ч, а БМВ-то пред нея с повече. Малко преди удара шофьорът ускорил и...\n\n\n\r\n                    \n                    \n                БМВ-то е собственост на задържания, който никога не е имал книжка, хващан е в нарушение, но само е глобяван. Бил непълнолетен, когато направил първото си нарушение.\r\nС него в германското возило пътувал още един човек, който е разпитан и остава свидетел по делото.\r\nНай-късно утре прокуратурата ще внесе искане за налагане на постоянна мярка \"задържане под стража\" на виновника за смъртта на балетиста.\r\nВчера по обед  колеги на варненския балетист го изпратиха в последния му път. Част от танцьорите и певците на Държавна опера-Варна се събраха пред Катедралата преди да се отправят към гробището в Тополи, където бе положено тялото на 39-годишния Мартин Чикалов.\r\nЛев Караван, който е отскоро в екипа на операта, ще запомни Мартин като човек с много добра и открита душа, който винаги е бил насреща.\r\n\"Млад шофьор съм. Всички обичаме да даваме газ, но лично аз не форсирам колата си. Дори и да светва зеленото човече за пешеходците, ще дам съвет на хората зад волана винаги да се оглеждат секунда-две, преди да тръгнат. Всички дават газ, някъде бързат. Колкото и всички да говорим и повтаряме, че искаме да се прекрати, това няма да се случи\", смята той.\r\nКараван припомни, че откриването на новия сезон за операта предстояло на 25 септември със спектакъл, в който Мартин е трябвало да играе солова роля.", "date": "2018.09.13", "title": "Кара без книжка, убива... сега мълчи! Законът му го позволява"}
{"url": "https://www.dnes.bg/politika/2018/09/13/ekotaksite-za-avtobusite-skypi-bileti.387671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНедоволните от въвеждането на нови екотакси за превозвачите прогнозират поскъпване на билетите за автобусите от общинската пътна мрежа. \r\nСпоред проекта на Министерството на околната среда и водите колкото по-старо е превозното, толкова повече ще плаща неговият собственик при първа регистрация. \r\nВъвеждат се и нови продуктови такси за някои категории нови превозни средства. Някои от промените вече са влезли в сила.\r\nСпоред Петър Захариев от Националното сдружение на автобусните превозвачи обаче тези екотакси вече са платени при произвеждането на автобуса и е незаконосъобразно да се въвежда такъв данък.\r\n\"Няма такава практика в Европа като цяло. Купувайки автобус от една за друга, никъде не се заплаща такава продуктова такса. Незаконосъобразна е, защото си противоречи с други закони. Някои заинтересовани страни вече са завели дело и са оспорили таксата в съда. Ако не намерим решение в България, ще се стигне до Европейския съд, където ще имаме успех\", категоричен бе Захариев пред .\r\n                    \n                    \n                По думите му екотаксата вече е въведена от 26 юли и фирми, закупили си автобуси от друга държава, вече са платили близо 2300 лв.\r\n\"Всички допълнителни разходи се отнасят към капиталовите разходи. Съответно това може да се отрази върху автобусния билет. Някои сметнаха, че с 5% може да скочи билетът заради тази допълнителна такса. Може да има преориентация към други транспорти, ако още малко поскъпне билетът\", допълни още той.", "date": "2018.09.13", "title": "Екотаксите за автобусите = скъпи билети"}
{"url": "https://www.dnes.bg/zvezdi/2018/09/13/vyv-vip-brother-koi-s-kogo-spi-e-iasno-no-mihailovski-ne.387672", "text": "Валентин Кулагин се очертава като \"златната кокошка\" за сеирджийската нишка във VIP Brother. Гримьорът явно е решил да си създава образ на новия Евгени Минчев и започна да подхваща съквартирантите кой с кого спи.\r\nТой вдигна кръвното на голяма част от съквартирантите, че шоуто върви под мотото \"Женско царство\", защото голяма част от мъжете са станали известни заради жените си. На мушката му попадна Наско Колев, като Кулагин заяви, че не знае нито една негова песен и станал популярен, защото преспал с Мария Илиева.\n\r\nКолев трудно прие атаките и видимо се нервира до степен \"дали да не го набия\", но успя да изстреля някакъв лаф от неговото обкръжение - \"Бахти наглото копче\". \r\n                    \n                    \n                \"Копчето\" пък се приши и за любимата му дъвка - Нора Недкова, като я заяде, че баща й имал приватизационни сделки в Златни пясъци по времето на Иван Костов. Това извади от равновесие плеймейтката и тя започна с несвързани закани.\r\nКулагин подхвана и рапърката Диона, която също не му остана длъжна. Гримьорът и напомни, че е виждал мъже да й плащат сметките, че знаел с кого имала отношения. Тя пък го предизвика да не се мисли за най-добрия във всичко. \r\nНедкова отново блесна със словоред, след като събра на събрание всички на масата. Тя предложи да разгледат \"Първа точка от дневния... член\". \r\nНики Кънчев пък се зае да изпитва участниците по \"Краезнание\", което изненада част от постоянните зрители, защото подобен сюжет се развива вече четири сезона в конкурентното шоу \"Фермата\".\r\nПървоначало започна с въпроса: Кой е написал химна на българската просвета \"Върви, народе възродени\", но за разлика от познанията кой с кого спи тук никой не се сети за стиховете на Стоян Михайловски.\r\nПосле на банките се изправиха момци срещу моми. Съвсем нормално младите Кулагин и Диона въобще не се сетиха какво е паламарка. След което Петко Димитров даде надежда на силния пол с верен отговор на тема конституциите на България. Това обаче се оказа за кратко и в крайна сметка дамите победиха. Определено Божана се оказа най-подготвена на входното ниво за знания на участниците.\r\nПобедата на момите свали наказанието на Божана да се къпе само със студен душ и вече тя ще има възможност да врътва и горещото кранче. ", "date": "2018.09.13", "title": "Във VIP Brother: Кой с кого спи е ясно, но Михайловски – не!"}
{"url": "https://www.dnes.bg/politika/2018/09/13/ostavkite-otpadnaha-ot-ns-i-sega-kakvo-pravim.387674", "text": "Изненадващо оставките на тримата министри и смяната им с нови отпадна от дневния ред на парламента.\n\r\nПричина за това стана липсата на указ на президента Румен Радев, с който той да освободи от поста главен секретар на МВР кандидатът за вътрешен министър Младен Маринов.\n\r\nВ сряда правителството прие решение, с което предложи на държавния глава да го освободи от поста.\n\r\nСпоред разпоредбите на Закона за МВР главният секретар на силовото ведомство се назначава и се освобождава от президента.\r\nТака че Младен Маринов може да стане министър само след като бъде освободен от ръководното място, което заема в момента, а Румен Радев, от когото зависи това, участва в срещата на държавните глави от групата \"Арайолуш\", която ще се проведе днес и утре в столицата на Латвия – Рига.\r\n                    \n                    \n                Очакванията на депутатите са били до края на работния ден вчера в деловодството на НС да постъпи указът за освобождаването му, но такъв не е постъпил.\n\r\nИ понеже предложението на Министерския съвет до НС е тримата стари и тримата нови да бъдат освободени и назначени с едно решение, шефката на парламента Цвета Караянчева предложи точката за промените в кабинета да отпадне от дневния ред на депутатите.\n\r\n121 се съгласиха с предложението й, 23 бяха против.\n\r\nТя увери, че след като бъде получен указът на президента, веднага ще бъдат обсъдени оставките и назначенията на новите министри.\n\r\nОставките на тримата министри Валентин Радев, Николай Нанков и Ивайло Московски вчера бяха внесени в парламента от премиера Бойко Борисов, заедно с новите предложения.\n\r\nИмената на тримата номинирани от ГЕРБ за нови министри бяха обявени след Коалиционния съвет в понеделник.\n\r\nЗам.-министърът на икономиката Александър Манолев е предложен да оглави транспортното министерство, за поста в МВР бе предложен досегашният главен секретар на министерството Младен Маринов.\n\r\nДепутатът от ГЕРБ Петя Аврамова се предлага да поеме регионалното министерство. Тя е била зам.-кмет на Враца и е член на ресорната парламентарна комисия.\n\r\nТова е втори ремонт на кабинета \"Борисов 3\" за малко повече от година, след като премиерът вече смени първия си министър на здравеопазването ген. Николай Петров с Кирил Ананиев.", "date": "2018.09.13", "title": "Оставките отпаднаха от НС! И сега какво правим?"}
{"url": "https://www.dnes.bg/usa/2018/09/13/masova-prestrelka-v-kaliforniia-shest-jertvi-za-minuti.387676", "text": "5 души са загинали при стрелба в щата Калифорния, съобщават световните агенции. \r\nВъоръжен мъж, чиято самоличност не е известна, е убил петима души в поредица от престрелки, които са се случили на няколко места в Южна Калифорния, а след това се е самоубил, съобщи Ройтерс. \r\nМъжът първо е взел живота на съпругата си, а след това е застрелял мъж от транспортна компания в Бейкърсфийлд, съобщават местните власти. \r\nСлед това е взел на прицел друг мъж от същата фирма. Преследвал го е известно време, а малко по-късно го е застрелял пред магазин за спортни стоки. \r\nВеднага след това е убил други двама души в жилищна сграда, а по-късно успява да открадне и автомобил от жена с дете. Властите докладват, че те не са пострадали. \r\n                    \n                    \n                Отправя се в неизвестна към момента посока, но е спрян от зам.-шерифа. Тогава решава да отнеме и собствения си живот. \r\nИнцидентът е станал в рамките на 10-15 минути, а властите описаха масовата престрелка като \"новото нормално нещо, ако хората в САЩ се огледат около себе си\".\r\n\"Шестима души загубиха живота си за отрицателно време\", казват още от полицейските служби. \r\nКъм момента властите работят по случая и се опитват да разберат какви са мотивите престрелката да започне и каква е връзката между жертвите. Полицията смята, че изборът на загиналите не е на случаен принцип. \r\nПо случая са взети показания от 30 души, станали свидетели на инцидента. \n\r\n ", "date": "2018.09.13", "title": "Масова престрелка в Калифорния – шест жертви за минути!"}
{"url": "https://www.dnes.bg/balkani/2018/09/13/romska-svada-i-masova-strelba-v-zagreb-7-sa-v-aresta.387675", "text": "Седем души са арестувани, а други 10 са под полицейски надзор след престрелка в Загреб снощи, в която няма ранени, предаде агенция Хина, цитирана от БТА.\r\nПолицията в Загреб получила сигнал за конфликт между две ромски семейства и последвала стрелба. Няма ранени, но са повредени седем паркирани наблизо автомобила.\r\nИнцидентът станал близо до основно училище. Предишния ден двете ромски семейства се заплашвали с пистолети, поради което през целия ден там е патрулирала полиция.\r\n\"Ютарни лист\" съобщава, че са били изстреляни най-малко 30 куршума.\r\nПреминаването през района е забранено, а улицата е блокирана от всички страни с полицейски коли.\r\nКметът на Загреб Милан Бандич посети мястото на инцидента, но не пожела да направи изявления пред журналистите. Той призова полицията да бъде оставена да си върши работата\r\n ", "date": "2018.09.13", "title": "Ромска свада и масова стрелба в Загреб! 7 са в ареста"}
{"url": "https://www.dnes.bg/sofia/2018/09/13/chasti-ot-sofiia-ostavat-bez-voda-v-petyk-14-septemvri.387681", "text": "На 14 септември 2018 г. (петък), във връзка с превключване на уличен водопровод на ул. „Самодивско изворче“, жк. „Разсадника – Коньовица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Самодивско изворче“ от ул. „Алеко Туранджа“ до бул. „Възкресение“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самодивско изворче“ на ъгъла с ул. „Алеко Туранджа“.\n\r\nНа 14 септември 2018 г. (петък), във връзка с подмяна на спирателен кран на бул. „Сливница“, кв. „Модерно предградие“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Сливница“ от ул. „Адам Мицкевич“ до ул. „Стефан Дуньов“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „Стефан Дуньов“.\n\r\nНа 14 септември 2018 г. (петък), във връзка с подмяна на сградно водопроводно отклонение на ул. „Александър Стамболийски“, гр. Банкя, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nул. „Александър Стамболийски“ от ул. „Христо Смирненски“ до ул. „Александър Стамболийски“ №107\r\nул. „Захари Стоянов“, ул. „Георги  Бенковски“ и ул. „Родина“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ №90.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.13", "title": "Части от София остават без вода в петък, 14 септември "}
{"url": "https://www.dnes.bg/rusia/2018/09/13/rusiia-e-miroliubiva-uveri-putin-na-voennite-ucheniia.387673", "text": "На полеви военен парад на полигона \"Цугол\" в руския Забайкалски край Владимир Путин отбеляза, че участниците в най-мащабните от 37 години военни маневри в Русия \"Восток-2018\" са ги провели на високо равнище - демонстрирали са войнско майсторство и успешно са изпълнили всички поставени бойни задачи. \n\r\nРуският президент благодари специално на военнослужещите от Китай и Монголия, добавяйки, че бойното ни братство има дълга и славна история, информира \"Газета\".\n\n\n\r\nЕлектронният вестник проследява онлайн хода на ученията, започнали вече на десетина полигона в Русия и в различни акватории. По време на основния етап – войски от Русия, Китай и Монголия отразиха атака на условен противник пред погледите на руския държавен глава, министъра на отбраната Сергей Шойгу, китайския му колега Вей Фънхъ и висши военни от трите страни-участнички, отбелязват централните издания.\n                    \n                    \n                \r\n\"Русия е миролюбива държава. Ние нямаме и няма как да имаме агресивни планове\", цитира \"Газета\" думи на Путин. Според руския президент политиката на Москва цели съзидателно сътрудничество с всички заинтересовани страни; тъкмо затова на маневрите присъстват 87 наблюдатели от 59 държави.\n\r\nДългът на руските военни пред Русия означава готовност да бранят държавния суверенитет, сигурността и националните интереси, \"ако потрябва - и да подкрепим съюзниците си\", добави главнокомандващият.\n\r\nВ маневрите участват близо 300 000 души. На полигона \"Цугол\" се проявиха към 25 хил. руски войници, над 7 хил. единици оръжие, военна и специална техника, около 250 самолета и хеликоптера; от китайска страна - 3500 военни, над 600 единици бойна техника и 30 летателни апарата, уточнява \"Комсомолская правда\".\n\r\nРуското онлайн издание \"Лайф\" акцентира върху участието на най-новите руски бойни машини за поддръжка на танкове \"Терминатор\", които се очаква да бъдат усъвършенствани и за борба с дронове на противника. \n\r\n\"РБК\" припомня думи на министър Шойгу, че ученията се провеждат в условия, максимално близки до бойните. В навечерието на маневрите се състоя внезапна проверка на бойната готовност, станала според него \"добра практика в живота и работата\", пише вестникът.\n\r\nНАТО обеща внимателно да следи ученията, които в очите на алианса са подготовка на Русия за \"мащабни конфликти\". \n\r\n(БТА)", "date": "2018.09.13", "title": "Русия е миролюбива... увери Путин на военните учения"}
{"url": "https://www.dnes.bg/world/2018/09/13/horyt-na-sikstinskata-kapela-razsledvan-za-dalaveri.387682", "text": "Папа Франциск е разпоредил разследване за финансови нередности в световноизвестния хор на Сикстинската капела, предаде Ройтерс.\r\nВ изявление на Ватикана се казва, че ватикански магистрати са започнали разследването преди няколко месеца и че то продължава. \r\nРазследвани са мениджърът на хора, който е светско лице, както и неговият директор, който е свещеник. Те са заподозрени във финансови злоупотреби и пране на пари, пише БТА.\r\nХорът на Сикстинската капела е основан през 1471 г. и се смята, че е най-старият в света, като корените му датират от средновековния папски хор Скола Канторум, основан от папа Григорий Велики около 600 г.", "date": "2018.09.13", "title": "Хорът на Сикстинската капела разследван за далавери"}
{"url": "https://www.dnes.bg/zvezdi/2018/09/13/doroteia-toleva-myjko-momiche-koeto-ne-se-blazni-ot-svetska-slava.387677", "text": "Актрисата Доротея Толева се определя като мъжко момиче, което не се страхува да изпитва себе си и да си поставя предизвикателства. Не се блазни от светска слава, не й допада на всяка цена да бъде в \"обръщение\". Доротея е сървайвър, не просто защото е участвала в риалити за оцеляване в екстремни условия, а защото ако нещо или някой не й носи смисъл и любов от пръв поглед, просто губи. Така се влюбва и в актьорската игра – от пръв поглед. Но има един човек, който е цялата любов за нея – сестра й Емануела. Вижте какво споделя актрисата за ролите си, за фашивите герои, но и истинските неща. \n\r\n\n                    \n                    \n                \r\nРолята на Ракша ми е любима. Още в предварителните разговори с Валери Милев, когато ми представяше проекта и героинята, много харесах концепцията. Нямах никакво колебание, че ако зависи от мен, аз ще я изиграя. Самата Ракша е ловец на глави, много смела и решителна жена, която има твърд и непоколебим характер. Смятам, че мустакът й е просто метафора на всички тези мъжки качества и е един съвсем логичен завършек на образа ѝ. Лично за мен тази роля е много важна, не само защото е първата ми главна, а и защото е благодатна в чисто актьорски план. Суетата остава на много заден план, ако въобще можем да говорим за суета, докато сме в образ. Мисля,, че намерих смисъла за себе си в тази роля  много бързо, тъй като винаги съм била мъжко момиче, без да се страхувам да поемам рискове.\n\r\n\n\r\nИстина е, че в шоурийла ми няма нито една сцена на български език, просто така се е случило. Някак подсъзнателно, може би, аз винаги съм  работила в посока да участвам в чужди проекти. В България имаме две американски филмови студиа, където нон стоп се снимат международни проекти. Това е такъв подарък за българските актьори, които мечтаят за световно кино... Да, съгласна съм, че голямата роля ще дойде по-трудно, може и да не дойде никога, но шансовете биха могли да бъдат доста големи, стига да се положат достатъчно усилия и труд в правилната посока. Аз съм снимала в чужди продукции и нека не си представяме, в някакви големи холивудски роли. Но всяка една от тях ме доближава до мечтаната такава. Започнах актьорската си кариера покрай кариерата си на модел. Стартирах от спец масовка, като неведнъж се е случвало да отида на терен като спец масовка, но по някаква причина режисьорът да види потенциал в мен и да ми възложи друга роля с повече текст и присъствие пред камерата. Така и се влюбих в тази професия. Тривиално ще прозвуча, но това си беше любов от пръв поглед. После реших да уча актьорско майсторство и да инвестирам време и средства в усъвършенстването на различни акценти на английски език, както и  умения важни за нас актьорите: езда, мотоциклетизъм, сценичен бой, бойни спортове, плуване и тн.\n\r\n\n\r\nПърво искам да перифразирам леко въпроса ви. Не аз се доверих на Димитър Гочев, а той на мен, и съм му безкрайно благодарна за това. Поради факта, че не съм снимала особено у нас, той не беше запознат с начина ми на работа, за това се надявам да съм оправдала очакванията му. Геронята ми всъщност е мой антипод. Натюрелът на Вики Кънчева е диаметрално различен от моя. Тук се крият и истинското удоволствие и предизвикателство за мен. Актьорската професия дава нещо, което никоя друга професия не може да даде, а именно възможността да бъдем различна версия на себе си всеки път, да разширяваме опита и опитността си, бидейки персонажи, които никога в реалния живот не бихме могли да бъдем, позволявайки си неща, които извън снимачната площадка не бихме могли да си позволим. За съвременните фалшиви герои ще кажа, че са всички онези, които нямат смелост да бъдат себе си и носят маски в обществото. Вярвам, че всичко е допустимо в здравословни граници, минавайки ги, злоупотребявайки с неискренността прекалено много, ставаме фалшиви герои.\n\r\n\n\r\nМного искам следващата ми роля да бъде драматична. Имам потребността да изиграя нещо подобно. Надявам се да ми се случи съвсем скоро.\n\r\nТеатърът е голяма моя страст, но като зрител. Ценя и уважавам трудността и красотата на това живо изкуство. Адмирирам таланта на театралните си колеги, както и смелостта им да играят без право на втори дубъл, но театърът не ме изкушава като актьор. Всеки има право на избор, нали така?\n\r\n\n\r\nПомага ми във всичко, с което се захвана. Професионализмът върви ръка за ръка с нея и в този ред на мисли, да, от полза ми е и като актриса.\n\r\n\n\r\nАз наистина вярвам, че човек сам подрежда приоритетите си и ако приятелите са такъв, то времето просто “не остава” за тях, а им се полага. Аз обичам приятелите си, не са толкова много и с всичките споделяме дружба от години. Най-близката ни приятелка с Еми е като наша сестра. Толкова сме преживяли заедно и така сме се обикнали и приели една друга, че сме семейство. Казва се Николета. Синът и Томми е наш кръщелник. Както казах-семейство… Свободното си време деля с любимите си хора, с някоя хубава книга, с бокса, и с планината.  Тъй като майка ми живее в Лондон, освен по работа, обичам да ходя при нея винаги, когато имам възможност.\n\r\n\n\r\nКато всяка жена, имам своите несигурности, които ме правят и суетна. Но по-скоро бих се определила като човек, който държи на чистотата и спретнатостта. Не съм от жените, които прекарват десетки минути пред огледалото, а и не съм почитател на излишностите, във всеки един смисъл.\n\r\n\n\r\nС вярата си. Тя е много важна за мен. Като всеки човек съм грешна, това е нашата природа, но никога съзнателно не бих пренебрегнала убежденията и принципите си.\n\r\nЗа Еми мога да не спирам да говоря. Тя е моят най-близък човек. Благодаря на Господ всеки ден, че я има. На нея мога да кажа всичко, с нея мога да споделям и неволите и успехите си и знам, че по-съпричастно не би се отнесъл никой към тях. Нейното добруване и това на сина й Васил, са от екзистенциална важност за моето. Може би речникът ми няма да стигне, за да обрисувам най-точно взаимоотношенията, които имаме, за това няма и да се опитвам повече. Ще кажа само, че Еми е щастие за мен и тя ми е най-големият подарък на тази земя…  Не вярвам, че има момент, когато ще си кажа, че съм готова да съм майка. Няма как да съм готова и по-важното, да знам, че съм готова за нещо, което никога не съм била, но на този въпрос бих отговорила така - да, искам да бъда майка. Мисля, че това е призвание на всяка жена, на мен също.\r\n", "date": "2018.09.13", "title": "Доротея Толева – мъжко момиче, което не се блазни от светска слава"}
{"url": "https://www.dnes.bg/notifikacii/2018/09/13/apple-predstavi-nai-golemiia-i-skyp-iphone.387685", "text": "Американският технологичен концерн представи новите си смартфони и часовници на церемония в театър \"Стив Джобс\", носещ името на покойния съосновател на компанията, в Купертино, Калифорния. \n\r\nСлед встъпителните думи на главния изпълнителен директор на концерна Тим Кук програмата продължи с представянето на четвъртата версия на смартчасовниците на Apple, които сега са с по-големи екрани и нови функции, сред които детектор, който може да регистрира нарушения в пулса и автоматично да изпрати обаждане до \"Спешна помощ\", ако потребителят падне. Предполага се, че тази функция ще го направи по-търсен от по-възрастните потребители. Джаджата може да прави дори ЕКГ.\n\r\nФокусът трябваше да бъде върху представянето на най-очаквания нов продукт на компанията - новите iPhone-и - iphone Xs  и iphone Xs Max, за които се твърди, че са \"най-усъвършенстваните\" модели на компанията. \n                \n                \r\nXs е с 5,8-инчов екран (14,7 см), по-добър процесор и подобрени камери, а iphone Xs Max е с 6,5-инчов екран (16,5 см).\n\r\nЦената на iphone Xs Max за клиентите в Европа започва от 1249 евро. IPhone XS, подобно на iPhone X, започва на цени от 1149 евро, за модела с 512 гигабайта памет обаче купувачите трябва да платят 1649 евро.  \n\r\nКакто се очакваше, има и по-евтин нов iPhone - iPhone XR, който ще се продава на цени от 849 евро. Телефонът ще се предлага в 6 цвята и ще има 64, 128 или 256 гигабайта вградена памет. \n\r\nПървите два модела ще се появят на пазара в България на 28 септември, а по-евтиният ще дойде през октомври.\r\nПовече по темата вижте в ", "date": "2018.09.13", "title": "Apple представи най-големия и скъп iPhone"}
{"url": "https://www.dnes.bg/politika/2018/09/13/zakonyt-za-socialnite-uslugi-pochti-gotov.387678", "text": "Напредва работата по Закона за социалните услуги. Развитието по законопроекта ще бъде представено днес от социалния министър Бисер Петков, съобщи .\r\nЗаконът засяга хората с увреждания, а от министерството обявиха, че проектът е почти готов, като се очаква до средата на октомври той да бъде публикуван за обществено обсъждане, а през ноември вече да влезе в Народното събрание.\n\n\n\r\nСпоред министър Петков разглеждането на трите законопроекта в пакет – за личната помощ, за хората с увреждания и за социалните услуги, ще се случи трудно. Това означава, че исканията на родителите на хора с увреждания може и да не могат да бъдат изпълнени.\r\n                    \n                    \n                Вариант това да се случи е, ако законопроектът за социалните услуги бъде припознат от депутати, а не минава през всички процедури, задължителни за проект на Министерски съвет.\r\nВ основата му стои изцяло нов модел на социалните услуги и сериозна реформа в тази сфера, уверяват от министерството.", "date": "2018.09.13", "title": "Законът за социалните услуги -– почти готов!"}
{"url": "https://www.dnes.bg/politika/2018/09/13/kyde-e-zadyrjaniiat-deputatski-brat-cacarov-i-radev-da-obiasniat.387695", "text": "Депутатите привикаха МВР шефа в оставка Валентин Радев и главния прокурор Сотир Цацаров заради брата на народния представител от БСП Георги Стоилов - Илия Стоилов.\r\nПредложението за това дойде от Маноил Манев от ГЕРБ, който обвини, че \"функционери на БСП се опитват да оказват натиск на правоохранителните и правораздавателни органи“.\r\nТой отсече, че в последните часове циркулира слухът, че Илия Стоилов, който е обвинен за ръководител на организирана престъпна група за рекет, е избягал зад граница, след като е бил пуснат от ареста.\n\n\n\n\r\nВ някои медии по-рано се появи информация, че Илия Стоилов е обявен за издирване, след като Съдебна полиция не го е открила на адреса му в изпълнение на разпореждане на съда да го върне зад решетките.\r\n                    \n                    \n                Бизснесменът беше арестуван след акция на ГДБОП и спецпрокуратурата през октомври миналата година в Русе и оставен в ареста. На 29 август бе пуснат от Спецсъда срещу най-леката мярка за неотклонение - подписка.\n\r\nПрокурор оспорва решението и на 11 септември трима апелативни съдии са отменили подписката и са разпоредили Илия Стоилов да бъде върнат в ареста.\r\nПо неофициална информация Стоилов е излязъл от България на 6 септември през ГКПП-Калотина с \"Ауди\" и оттам заминал за чешката столица Прага. Тръгнал с голяма сума пари.\r\nЗаради този случай Маноил Манев настоя, че депутатите трябва да бъдат информирани.\r\nГеорги Свиленски от БСП пък отсече, че настоява Валентин Радев и Сотир Цацаров да представят на депутатите информация за всички случаи на осъдени престъпници, които са напуснали страната.\r\nСъпартиецът му Таско Ерменков допълни: \"Манев каза, че в обществото има слухове и моля, ако ще се превръщаме в разследващ орган на слухове, нека за проверим и слуховете за биографията на един от кандидатите за министри“.\r\nА червеният Явор Божанков настоя в парламента да дойде и шефът на новата антикорупцинна комисия и да каже купил ли е премиерът Бойко Борисов къща в Барселона.", "date": "2018.09.13", "title": "Къде е задържаният депутатски брат? Цацаров и Радев да обяснят"}
{"url": "https://www.dnes.bg/politika/2018/09/13/noviiat-model-na-zdravno-osiguriavane-platen-jivot-2-12-leva.387679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНов модел на здравно осигуряване и застраховане предлагат управляващите. Вариантите, които в момента са в процес на обществено обсъждане, са два. В първия случай над здравната вноска от 8% се въвежда задължителна вноска от 2%, която трябва да се прави при застраховател. \n\r\nПри втория вариант вноската няма да се увеличава, а всеки здравноосигурен ще плаща задължителна застраховка за лечение в болница, която ще бъде на средна стойност 12 лева месечно.\n\n\r\n\"Вчера разговарях с министъра на здравеопазването, който твърди, че материал към момента няма, а дискусията със застрахователите ще започне от 25 септември. На практика те биха могли да се включат в модела на здравно осигуряване, въпросът обаче е по какъв начин\", коментира пред  председателят на Асоциацията на дружествата за здравно застраховане Мими Виткова.\r\n                    \n                    \n                Тя обясни, че на първо място, ако управляващите имат такива намерения, трябва да попитат в Конституционния съд, при наличието на задължително здравно осигуряване как се вписва задължителната здравна застраховка. \n\r\nСлед това било необходимо да пресметнат при 50% лично участие на гражданите в заплащането на здравните услуги в България, задължителната здравна застраховка как се вписва в тези проценти, тъй като те щели непременно да се повишат.\n\r\n\"След като информацията за предложения нов модел на здравно осигуряване изтече в медиите изскочиха редица въпросителни. Какво ще се случи с всички онези граждани, които държавата следва да осигурява, тъй като и в момента тя не го прави в пълния пакет. Става въпрос за деца, пенсионери, военни, полиция, администрация\", коментира финансистът Аркади Шарков.\n\r\n\"От гледна точка на потребителя би било най-добре изцяло да се премахне монопола на здравната каса, за да може всеки сам да избира къде да внесе основната си здравна осигуровка. Рискът от прилагането на този метод е доста по-малък\", посочи председателят на Центъра за защита на правата в здравеопазването д-р Стойчо Кацаров.\n\r\nВчера финансовият министър Владислав Горанов се обяви за пълна демонополизация на здравната каса и предоставяне на избор за хората дали да внасят цялата си здравна вноска в НЗОК или в частно застрахователно дружество.", "date": "2018.09.13", "title": "Новият модел на здравно осигуряване: Платен живот! 2%, 12 лева..."}
{"url": "https://www.dnes.bg/football/2018/09/13/uefa-dade-zaden-finalyt-na-shl-niama-da-e-v-niu-iork.387683", "text": "Президентът на УЕФА Александър Чеферин отрече информацията, че финалът на Шампионската лига в близко бъдеще може да се проведе в Ню Йорк.\r\n\"Тази идея изобщо не беше обсъдена. УЕФА няма намерение да провежда финала на Шампионската лига извън Европа\", заяви Чеферин.\r\nПо-рано директорът на испанската медийна група \"Mediapro\" Хайме Роса обяви възможността за провеждане на финалния мач в Ню Йорк.\r\nТой отбеляза, че УЕФА споделя позицията на лидерите на шампионата на Испания, които са подписали договор за провеждане на мачове от Ла Лига в САЩ.\r\n ", "date": "2018.09.13", "title": "УЕФА даде заден: Финалът на ШЛ няма да е в Ню Йорк"}
{"url": "https://www.dnes.bg/eu/2018/09/13/strelkite-strelkite-se-goniat-no-spirat-chudesna-novina-ili.387680", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Смяната на стрелките води до много вреди върху здравето на хората.  Увеличават се и рисковете за получаване на инфаркт на миокарда. Смяната  влияе и върху кръвното налягане и съня, нивата на различни хормони, които се регулират от нервната система. Това обясни доц. Кирил Карамфилов, началник на отделение по инвазивна кардиология\" в Александровска болница, в \"България сутрин\".\r\nВ речта си вчера пред евродепутатите председателят на Европейската комисия Жан-Клод Юнкер обеща смяната на времето да бъде премахната, а всяка държава членка да реши сама кое часово време да приеме. По думите му в бъдеще стрелките на часовниците няма да се сменят два пъти в годината. Темата от години е сериозно обсъждана. \n\n\n\nСтресът от смяната на работното време може да не се усеща от хората, но той съществува и се отразява силно върху нервната система, допълни доц. Карамфилов.\n                    \n                    \n                \r\n\"Някои хора имат по-трудна адаптация и именно затова е безсмислена тази смяна на времето. Всички изследвания казват, че промените на стрелките се отразяват неблагоприятно върху човешкия организъм. Няма значение дали ще запазим лятното или зимното часово време. Това е една добра вест за здравословния начин на живот\", смята докторът.\n\r\nПо думите на Ани Алашка от Българската стопанска камера новината е добра и за бизнеса, но тя се съмнява, че промяната ще стане толкова бързо с оглед на бавните процедури в европейските институции.\n\r\n\"В икономически план ще се преодолеят много негативи, които до момента съществуват заради смяната на стрелките. Имаме загуби от некачествена продукция, трудов травматизъм, пътна безопасност. Икономическите вреди от смяната на времето са несъизмерими - енергийните ползи пък са нищожни и недоказани\", подчерта Алашка пред \r\nНовината, че Еврокомисията най-сетне узря за тази мярка, е прекрасна, обощи тя и допълни, че у нас трябва да се направи една добра преценка кое време ще изберем - лятното или зимното.\r\nПо думите й у нас има логика да се запази лятното часово време, както избра и Турция заради туризма си.", "date": "2018.09.13", "title": "Стрелките, стрелките се гонят, но... спират! Чудесна новина или?"}
{"url": "https://www.dnes.bg/obshtestvo/2018/09/13/kak-shte-ni-stignat-amerikancite-proektyt-na-bylgare.387705", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАнсамбъл ''Българе'' с нов мащабен проект. Интригуващият музикално-танцов шоу спектакъл, чиято премиера бе в понеделник в Пловдив, представлява околосветско пътешествие и е завладяваща феерия от емблематичните музика и танци на много страни. \n\r\n\"Направихме шоу спектакъл \"Как ще ни стигнат американците\". Трябват им около 1000 години и много сърце и душа. Залата се превръща в пътнически лайнер и тръгваме на пътешествие до Америка и обратно. Навсякъде виждаме песните и танците на съответните държави. В цялото пътешествие с много хумор иронизираме някои държави и нас самите\", разказа продуцентът на ансамбъл ''Българе'' Христо Димитров.\n                    \n                    \n                \r\nПред той поясни, че спектакълът е многожанров, а ансамбъл ''Българе'' се изявява предимно накрая. Освен \"Българе\" на сцената има още 4 балета. \n\r\n\"Всеки проект е идея. Идеята се ражда. За мен идеята е нещо, което ти се дава в момент, в който ти дори не очакваш. В момента правим много по-голям спектакъл от този, който е световен проект. 5 държави ще участват с артисти в този проект. Неговата премиера очакваме в края на 2019, началото на 2020 г.\", каза още Димитров в \"България сутрин\".\r\n ", "date": "2018.09.13", "title": "Как ще ни стигнат американците... Проектът на ''Българе''"}
{"url": "https://www.dnes.bg/politika/2018/09/13/treti-pyt-francuzi-nashenci-sega-livanci-bez-proverka-na-aeroporta.387713", "text": "3 септември, Летище \"София\", каца полет от Бейрут с около 40 души на борда.\r\nЛетищните власти не правят проверка на багажа на пасажерите, които стоят на аеропорта, после се качват на друг полет и излитат за Лондон.\r\nЛетище \"София\" потвърждава, че инцидентът се е случил, като според тях е допуснато смесване на пътниците, пристигащи от \"трета страна\" с вече проверени заминаващи пътници.\n\n\n\n\r\nВластите са информирани веднага и са взети мерки за гарантиране на сигурността. \n\r\nДнес от Летище \"София\" обявиха, че заради тези пропуски е уволнен служител от Дирекция \"Сигурност\".\r\n                    \n                    \n                Супервайзори и началници на отдели пък са наказани с предупреждение за уволнение, забележка и понижение в длъжност.\r\nГранична полиция на свой ред настоя, че при транзитни пътници отговорността е изцяло на летището.\r\nМинистърът на вътрешните работи в оставка Валентин Радев коментира, че отговорността в конкретния случай е на летищните власти, не на неговите подчинени.\r\nСамо за тази година това е трети път, в който през аеропорта преминават непроверени пътници и багаж.\r\nНай-пресният случай е от средата на юли, когато частен самолет с българи на борда, каца на летището, на път за Гърция.\r\nПрез проверка тогава минава само пилотът – бизнесменът Мирослав Хинков, а четиримата пътници са прекарали над 1 час в помещение на летището, след което спокойно отлетели за съседната страна.\r\nПрокуратурата започна проверка на полета, който се оказа без граничен и митнически контрол. Яснота още няма.\r\nПървият случай е от 20 март, тогава в България свободно влязоха над 40 пътници от полет от Франция.\r\nСлед като скандалът се раздуха, премиерът Бойко Борисов поиска виновните граничари да бъдат наказани тежко.\r\nСлед проверка МВР шефът Валентин Радев заяви, че ще бъдат отстранени 13 гранични полицаи, отговорни за пропуска.", "date": "2018.09.13", "title": "Трети път: Французи, нашенци, сега ливанци – без проверка на аеропорта"}
{"url": "https://www.dnes.bg/obshtestvo/2018/09/13/ban-predlaga-kostadin-ganev-da-poeme-nimh-vremenno.387710", "text": "Управителният съвет на БАН предлага кандидатурата на чл.-кор. дн Костадин Ганев за временно изпълняващ длъжността директор на НИМХ - БАН, съобщиха от Академията. \r\nРешението е взето на извънредно заседание на Управителния съвет на БАН.\n\n\n\r\nОсвен това УС декларира готовност да разгледа и кандидатури, предложени от Общото събрание на учените на НИМХ-БАН, различни от тази на освободения директор и постъпили до 12 часа на 17 септември. \r\nВ този случай УС на БАН ще ги обсъди на свое извънредно заседание същия ден.\r\nВ случай, че няма постъпили кандидатури от ОСУ на НИМХ-БАН, УС предлага на Председателя на БАН да назначи Костадин Ганев за временно изпълняващ длъжността директор на НИМХ.\r\nСъветът ще съдейства, съгласно своите правомощия, за осигуряване на нормална дейност на НИМХ БАН до излизането на Института от структурата на БАН, спазвайки нормативните актове на Република България, както и Закона за БАН и Устава на БАН. (БТА)", "date": "2018.09.13", "title": "БАН предлага Костадин Ганев да поеме НИМХ, временно"}
{"url": "https://www.dnes.bg/cars/2018/09/13/okonchatelno-tol-sistemata-trygva-ot-avgust-2019-a.387721", "text": "ТОЛ - системата ще започне да функционира на 16 август 2019 година. Това решиха депутатите като окончателно приеха промени в Закона за пътищата.\n\r\nРазмерът на таксите ще се определя по предложение на финансовия и на регионалния министър.\n\r\nКамионите, автобусите и всички превозни средства с допустима маса над 3.5 тона ще използват ТОЛ - система на база изминатото разстояние.\n\n\n\n\n\r\nТо ще се изчислява с монтирано в превозното средство бордово устройство, което регистрира данните за изминатото разстояние и позицията с помощта на глобална навигационна сателитна система.\n\r\nЗа превозните средства, които нямат такова устройство, законът предвижда използването на маршрутна карта. За изминаването на едно и също разстояние ще се плаща различна сума в зависимост от състоянието на пътя.\n                    \n                    \n                \r\nЕлектронната винетка за леките коли пък влиза в сила на 1 януари, като в рамките на месец валидните годишни хартиени стикери ще могат да се заменят с дигитални.\n\r\nЕдна от новостите, които са предвидени в Закона за пътищата, е въвеждането на уикенд винетка, която ще важи от 24.00 ч. в петък до полунощ в неделя.\n\r\nОсвен това, от 1 януари 2019 г. ще бъде въведена електронната винетка за леките автомобили. Те ще бъдат валидни една година, три месеца, месец, седмица и уикенд.\n\r\nЦените на новите винетни стикери трябва да бъдат определени от Министерския съвет.\n\r\nРаботното времето днес не стигна на народните избраници да приемат всички промени в закона.\n\r\nЗа утре остана да обсъдят текстовете, с които се въвежда задължението всички автобуси да бъдат оборудвани с колани.\n\r\nСпоред промените, внесени от депутати от ГЕРБ, които предстои да бъдат гласувани, след година и половина в автобусите, които пътуват на разстояние над 30 километра, вече ще има задължително камери и колани.\n\r\nСрокът, който ще бъде даден на превозвачите да сложат камери, с които ще се следи пътят пред автобусите, както и колани за пътниците, е 18 месеца от датата на обнародване на поправите в закона в „Държавен вестник“.\n\r\nГлобата за шофьор, чийто автобус е без колани или без задължителното видеонаблюдение, ще е 500 лева. За превозвач тя е по- висока – 3000 лева.\n\r\nИма и санкция от 1500 лева за фирма, която не си пази записите от камерите.\n\r\nРедът и времето, за което ще бъде съхранена информацията от наблюдението, ще бъде определян от транспортния министър.\n\r\nДосега колани имаха само новите автобуси, а и никой не задължаваше пътниците да ги поставят.\n\r\nСлед пътния ад край Своге на 25 август, в който загинаха 17 души, пътували в автобус, произведен преди 2006 г., когато не е имало изискване за монтиране на колани, премиерът Бойко Борисов поиска министерски оставки и настоя за спешната поправка в закона, която беше одобрена днес.\n\r\nПо данните на „Автомобилна администрация“ автобусите, които ще трябва да бъдат преоборудвани са около 6000.", "date": "2018.09.13", "title": "Окончателно: ТОЛ системата тръгва от август 2019-а"}
{"url": "https://www.dnes.bg/politika/2018/09/13/transportyt-tyrsi-drug-manolev-oshte-neizbran-a-se-otteglia.387722", "text": "\n\r\nАлександър Манолев изненадващо се отказа от поста министър на транспорта, обяви самият той на брифинг в Министерския съвет.\r\nКато мотив за решението си той посочи \"координирана атака от определена група, която със скалъпени твърдения се опитва да саботира работата му като министър. Предстои да се срещна с адвокати, за да защитя името си\", заяви Манолев.\n\n\r\nВероятната причина за оттеглянето му са медийни писания, че е бил подсъдим за катастрофа с причинена телесна повреда през 2012 г.\r\nДруги публикации пък твърдят, че той има странни бизнес съдружия, за които премиерът или не е знаел, или е подминал, издигайки номинацията му за транспортен министър.\r\n                    \n                    \n                \"Явно някой се притеснява от реформите и политиката, които бих провеждал в Министерството на транспорта\", обясни решението си той.\r\n\"Аз съм прагматичен човек. Не мога да допусна да ме вкарат в обяснителен режим. Още по-малко ГЕРБ и премиера. Днес имахме много открит и мъжки разговор с него и с нашия ресорен вицепремиер Валери Симеонов. Получих над 6700 преференции, срещал съм се с много хора по време на последните парламентарни изброи и подобни \"твърдения\" никога не са били тема. Явно е, че точно сега е моментът да се атакува. Разбирам много добре каква щета се цели с това и не мога да го допусна\", коментира още той.\r\nПо думите му това е най-правилната стъпка в този момент – оставката му.\r\n\"Предстои да се срещна с адвокати, за да обсъдим и моите контрадействия, за да мога да защитя името си\", допълни Манолев.\r\nВ заключение той обяви, че оставя на премиера да реши дали да остане зам.-министър на икономиката.\r\nАлександър Манолев бе предложен да заеме мястото на Ивайло Московски, който заедно с министрите на регионалното развитие и вътрешните работи - Николай Нанков и Валентин Радев, подадоха оставки заради трагичния инцидент край Своге.\r\nРокадите в правителството трябваше да бъдат гласувани от парламента днес, но това не се случи, тъй като президентът Румен Радев не издаде указ за освобождаването на Младен Маринов като главен секретар на МВР, за да оглави министерството.\r\nПреди парламентарното заседание от Президентството съобщиха, че Радев ще подпише указа за освобождаване на Маринов след завръщането си от срещата в Рига на групата \"Арайолуш\", където е заминал в четвъртък сутринта.", "date": "2018.09.13", "title": "Транспортът търси друг! Манолев още неизбран, а се оттегля"}
{"url": "https://www.dnes.bg/za-da-se-razbirame/2018/09/13/bdi-bydi-budi-i-bodi-17-godishno-bylgarche-pyrviiat-naet-ot-it-gigant.387712", "text": "\n\r\nДнес ще ви срещнем с едно младо и будно в пълния смисъл на думата момче. Давид Мавродиев е от онези хора, които много трудно могат да бъдат описани просто и кратко, защото те събират в себе си толкова много енергия, блян, интелект и постижения, че впечатляват само и единствено с автобиографията си. Когато започнат да говорят, те оставят съвсем безмълвен, защото могат с лекота да сложат голяма част от връстниците си в малкия си джоб.\r\nТова е Давид – 17-годишно момче, което има толкова много постижения и награди, че не могат да се преброят на пръсти. Едно будно дете (макар че вече никак не е дете, а и той самият не се възприема като такова), което ясно съзнава какво означава да имаш гражданска позиция, да се бориш за каузите, в които истински вярваш, и да преследваш мечтите си, които не само са възможни, а и почти осъществени.\r\n                    \n                    \n                Започва да тренира бойни изкуства, когато е едва на 6 г. Когато е на 12 става двукратен републикански шампион и бронзов медалист от Световното първенство по Шотокан карате-до.\r\nБойното изкуство го научава на самодисциплина, твърдост в битката, смелост в действията, сила на духа, вяра в успеха, уважение към противника и много, много труд, за да си победител не само на терена. Това по-късно оказва и огромно влияние върху житейския му път.\r\nЗапочва да пише стихове, когато е едва на 7 г., а талантът му бързо е забелязан и първите награди не закъсняват и на 10-годишен вече има първите си публикации. По-късно ще научим, че наградите се трупат право пропорционално на всичките му постижения. С поезията си печели и международни отличия заради стиховете си на английски. Голяма част от произведенията му са публикувани в интернет и печатни издания от различни конкурси, сред които международната антология \"Зелени разкази (ама наистина)\". Освен това стиховете му са избрани от деца и младежи в някои от неделните български училища в Испания и Италия, за да бъдат четени в часовете по български език и литература.\r\nТворбите на Давид носят социални послания за конкретни доброволчески и благотворителни каузи, зад които той самия стои. Заради будния си дух е номиниран неколкократно от Фондацията на Димитър Бербатов, за която също ще разкажем.\r\nСамият Давид се занимава активно с доброволчество.\r\n, споделя пред Dnes.bg младежът.\r\nДнес голяма част от младите напускат пределите на България и търсят развитието си в чужбина. За Давид обаче това не е пътят, по който би искал да върви.\r\n, категорично заявява младежът.\r\nЧовек би останал с впечатлението, че това момче е един буден гражданин, и с право! Момчето има гражданска позиция от малък и заради своите есета в мерена реч е номиниран неколкократно от Фондация \"Димитър Бербатов\" – цели пет поредни години. Първият път е едва на 13.\r\n разказва Давид.\r\nСподеля, че има щастието и изключителната привилегия да расте в семейство, в което цари разбирането за свободния дух. А традиционно всички заедно сядат на масата и споделят как е минал денят. Коментират и новините.\r\n, заявава Давид.\r\nКогато е едва на 11 написва първия си кратък разказ, посветен на негов съученик и така печели конкурса \"Познавам аутист\". Оттогава развива информационно-комуникационната кампания \"Да си различен е привилегия голяма\", посветена на децата и младежите от аутистичния спектър.\r\nТака три години поред Давид е част и от кампанията \"Вместо пари за букет, дари на аутист късмет!\", която се провежда на първия учебен ден в цялата страна. По време на първото издание от кампанията успяват да подпомогнат разширяването на Дневен център \"Дъга\", за да могат повече деца да се възползват от ресурсите му.\r\nЗаради поетичното си перо и будната си гражданска позиция, Давид е поканен като администратор от няколко интернет страници, които са създадени във връзка с конкретни граждански каузи, \"за които държавният апарат нехае\", както се изрази младежът.\r\n, споделя Давид.\r\nЗаради социалната си ангажираност към редица каузи 17-годишното момче е номинирано и от българската диаспора в Чикаго в конкурса \"CNN Heroes: Everyday people changing the world\".\r\n, казва Давид. \r\nИ затова младежът не мълчи. Това е и причината да напише писмо в рими до българските депутати във връзка с неприетата от Народното събрание съдебна реформа. Така и не получава отговор от нито един от 240-те в Парламента.\r\nА сега към Димитър Бербатов...\r\nЗаради успехите си в спорта и литературата Давид е приет във фондацията на футболната звезда още когато е едва 10-годишен. Номиниран е пет поредни пъти в категория \"Спорт\", \"Изкуство\" и \"Благотворителен проект\", в която три пъти печели плакет.\r\n\r\nПричината за това е подписаното от Бербатов писмо за застрояването на Пирин, в което има обидно съдържание срещу природозащитниците, наричани с определението \"псевдоеколози\". Давид е безкрайно разочарован и дори в началото не вярва, че неговият идол, който уж следи стъпките на всички деца от фондацията, би подписал документ, който е в пълен разрез с каузите, в които Давид вярва и за които се бори.\r\nМомчето търси лично отговор от футболната звезда, но без успех. Свързва се и с неговия личен PR и управител на Фондацията. Задава въпроса си под нейна публикация във Facebook. Не получава обаче никакъв отговор, а постът незабавно е изтрит.\r\nТака решава да върне наградата и то на церемонията по нейното връчване, на която по стечение на обстоятелствата, не може да отиде.\r\nИзбира свой личен представител, който е сметнат за \"неподходящ\" от фондацията. Момчето е било помолено да си избере друг, по-удобен представител, който дори е бил лично посочен от управителя на фондацията.\r\nДавид се съгласил и така на церемонията по връчването на наградите официалното лице, което трябвало да приеме наградата от негово име, става Милена Кънчева, която трябвало да прочете благодарственото писмо на младежа. В писмото ясно било описано защо Давид връща наградата.\r\nОт организацията разбрали за замисъла и отказали да дадат думата на Милена Кънчева. Пред аудиторията било заявено не от кого да е, а от самия Бербатов, че наградата на Давид ще бъде връчена лично на него.\r\n\r\nДавид написал отворено писмо до футболната звезда, което е публикувано още на следващия ден в \"БлуЛинк\".\r\n, споделя Давид в нашия разговор.\r\nСамото писмо е най-четената и споделяна творба на младежа, която разбира се достига и до Фондацията. Името на момчето е премахнато от всички списъци с наградени деца, изтрити са номинациите му във всички категории и го премахват от всички групи на децата в Клуба. От екипа дори заплашват него и семейството му със съд.\r\n\r\nИнтересите на младежа далеч не се ограничават само до това. Тук е моментът да споменем и останалите му успехи, които са в една по-далечна сфера – програмирането.\r\nСъдбата, по-думите му, е нещо предначертано.\r\n\r\nИ така, сякаш нанизани на гривна с мъниста, стоят всички аспекти от житейския му път, които накрая съвсем неслучайно се свързват в едно.\r\n разказва ни Давид.\r\nИ това го кара да се запише.\r\n\r\nДавид се превръща в първия човек, започнал от Детската академия и стигнал до най-високото ниво – Софтуерната академия, и то само за 4 години.\r\nА, ако някой си мисли, че поезията и програмирането нямат абсолютно нищо общо, то Давид е напълно готов да ги опровергае.\r\n, разказва Давид.\r\nА професията му дава възможност да остане в България – нещо, на което самият той много държи. Амбициозното момче се опитва да съчетава едновременно училището и Академията и успява въпреки трудностите.\r\nДавид споделя, че много от учителите са опитвали да го откажат. Не са искали да извиняват отсъствията му, не са зачитали извинителни бележки от Академията и дори напълно са отказали да го прехвърлят в дистанционна форма на обучение.\r\nМомчето дори споделя за системно нарушение на Закона за предучилищното и училищното образование от страна на директора на СМГ, който не позволил на Педагогическия съвет да излезе с решение по казуса с дистанционното обучение.\r\nПо закон момчето има право да се обучава дистанционно, ако е ученик с изявени дарби. Но директорът искал това да бъде доказано писмено с документ от институция.\r\n, пита ни Давид.\r\nВъпреки пречките, много деца решават да последват примера му и също се записват в Телерик, а от СМГ \"Паисий Хилендарски\" (училището, в което Давид учи тогава) се опитват по всякакъв начин да спрат останалите ученици, решили да тръгнат по стъпките на младежа.\r\nДавид звучи като едно дете, влязло в света на възрастните много рано. Едва навършил 14 години, той трябва да се справя с куп отговорности, които съпровождат успехите му, а това изглежда трудно постижение за едно дете.\r\n разказва Давид.\r\nИ като един малък голям човек още от малък започва да разработва софтуерни проекти за благородни каузи и да съчетава своите страсти в едно. Създава геометрична компютърна игра, която да подпомага дейността на хора, обучаващи деца от аутистичния спектър. Проектът му е въведен в доста дневни центрове в страната. Създава и система за подаване на сигнали за нарушения в защитени горски територии, която е отличена от \"Софтуниада\" на SoftUni и влиза в топ 10 на IT-разработките от Националния есенен турнир \"Джон Атанасов\".\r\nАмбициите му не спират дотук и в момента подготвя нов авторски проект, за който с намигване отказа да ни сподели на този етап.\r\n\r\n разказва Давид.\r\nВъпреки липсата си на висше образование, тъй като е едва на 17, от технологичния гигант забелязват потенциала му и веднага се свързват с него. Целият екип провежда три технически интервюта с младежа, бори се с бюрокрацията на различни институции и комисии, които трябва да разрешат на едно непълнолетно момче да работи в компанията.\r\nТака на 9 август тази година Давид подписва трудов договор с компанията, а на 13-ти вече е на работа.\r\n\" споделя 17-годишният младеж.\r\n. Други компании в сферата, сред които Google и Apple, също започват да въвеждат като опция назначаване на служители, които са на толкова крехка възраст.\r\n\r\nНо в крайна сметка Давид е едно безкрайно скромно момче, което въпреки многобройните си постижения, е здраво стъпил на земята.\r\n, казва Давид.\r\nИ с намигване споделя, че искрено се надява неговата история да е по-интересна от \"Биг Брадър\", за да мотивира и амбицира младите да не спират да се развиват.\r\n", "date": "2018.09.13", "title": "Бди, бъди, буди и боди... 17-годишно българче, първият нает от IT гигант"}
{"url": "https://www.dnes.bg/rusia/2018/09/13/otrovitelite-na-skripal-biahme-v-solsbyri-kato-turisti.387715", "text": "Двама руснаци се появиха днес по руска държавна телевизия и казаха, че са били несправедливо обвинени от Великобритания в опит за убийство на бивш руски шпионин и дъщеря му в Англия. Двамата подчертаха, че през март са посетили град Солсбъри като туристи, предаде Ройтерс.\n\n\n\r\nБритански прокурори миналата седмица идентифицираха двама руснаци, които според обвинението действали под фалшиви имена - Александър Петров и Руслан Боширов. \n\r\nДвамата бяха обвинени, че са се опитали да отровят Сергей и Юлия Скрипал с бойния нервно-паралитичен агент \"Новичок\" в Англия.\n\r\nДвамата руснаци, които говориха по държавния телевизионен канал RT, имат известна физическа прилика с мъжете от снимките на британската полиция, посочва Ройтерс, цитирана от БТА.\n                    \n                    \n                \r\n\"Приятели отдавна ни предлагаха да посетим този чудесен град. Това е туристически град\", каза единият от тях за Солсбъри в откъс от интервю, излъчен от RT.\n\r\nБоширов каза, че Солсбъри е туристически град с прочута катедрала, а пътуването им не било по работа. \"Планирахме да останем в Лондон за малко и после да отидем в Солсбъри\".", "date": "2018.09.13", "title": "\"Отровителите\" на Скрипал: Бяхме в Солсбъри като туристи"}
{"url": "https://www.dnes.bg/index/2018/09/13/brijit-makron-igrae-sebe-si-vyv-frenska-sapunka.387709", "text": "Съпругата на френския президент Еманюел Макрон - Брижит, е поканена да участва в телевизионен минисериал, предаде Франс прес.\n\r\nТя ще се появи в епизод на сериала \"Съблекални\", който ще бъде излъчен в събота. \n\r\nДействието в сериала се разиграва в спортен клуб за хора в неравностойно положение. Сега тече осмият му сезон. В епизода в събота госпожа Макрон ще играе самата себе си.\n\r\n\"Научихме, че госпожа Макрон е голям фен на сериала. И тъй като тя го харесва, я попитахме дали иска да участва в него\", разказва Ада Абдели, автор на сериала и един от актьорите в него. \n\r\nВ епизода, който ще бъде излъчен в събота в 20,40 ч., Брижит Макрон ще влезе в съблекалните на плувци и разговаря с тях. Тя ще бъде с небесно син костюм. Със същия тя беше облечена, когато Еманюел Макрон встъпи официално в длъжност през май 2017 г.\n                \n                \r\nПървата дама на Франция сподели, че се страхува страшно много от резултата от изявата си. В миналото тя е била преподавателка по литература и е водила театрален кръжок в гимназията, в която е учил Макрон. Той се влюбил в нея по време на репетиции за училищна пиеса.\n\r\nСамият Макрон се появи за кратко в документалния филм \"Преходът\", посветен на събитията във Франция през 1968 г. и режисиран от Ромен Гупил и бившия европейски депутат Даниел Кон-Бендит. Той бе представен извън конкурсната програма на кинофестивала в Кан.\r\n/БТА/\r\n ", "date": "2018.09.13", "title": "Брижит Макрон играе себе си във френска сапунка"}
{"url": "https://www.dnes.bg/notifikacii/2018/09/13/na-granicata-shveicarec-kola-s-oryjiia-kym-idlib.387720", "text": "Швейцарски гражданин е задържан при опит да премине с контрабандни оръжия през ГКПП \"Капитан Андреево\" на път за Сирия, съобщиха от Специализираната прокуратура. На задържания са му повдигнати обвинения за тероризъм и контрабанда на оръжия.\r\nВъв вторник вечерта на граничния пункт е задържан гражданин на Конфедерация Швейцария. Той е направил опит да премине в Република Турция с намерение да продължи пътуването си до Сирия.\r\nВ управлявания от него джип с швейцарска регистрация са открити три пушки (две автоматични карабини и една гладкоцевна ловна пушка), пистолет \"Зиг Зауер\", около 400 броя патрони за тях, както и множество хладни оръжия (24 ножа и др.). \r\n                \n                В личните вещи на швейцарския гражданин е намерена и карта с отбелязвания на маршрута му, с крайна цел град Идлиб, Сирия.\r\nМъжът и автомобилът са били обявени за издирване от швейцарските власти в Шенгенската информационна система, с информацията, че лицето е въоръжено.Предоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси.\r\nВчера на швейцарския гражданин са повдигнати обвинения за тероризъм и контрабанда на оръжия през държавната граница, като с постановление на наблюдаващия прокурор той е задържан за срок до 72 часа. Според първоначалните му обяснения, задържаният искал да окаже помощ на цивилни граждани в Сирия.\r\nНа 14 септември в Специализирания наказателен съд ще бъде внесено искане за задържане под стража. На обвиняемия е назначена и съдебно-психиатрична експертиза.", "date": "2018.09.13", "title": "На границата – швейцарец, кола с оръжия, към Идлиб"}
{"url": "https://www.dnes.bg/obshtestvo/2018/09/13/1-2-3-porcii-mlechnite-produkti-namaliavat-syrdechnite-bolesti.387716", "text": "Три порции млечни продукти дневно - мляко, сирене, масло или сметана, намаляват опасността от сърдечносъдови заболявания, установиха канадски учени, цитирани от в. \"Дейли мейл\".\r\nОт години лекарите съветват да се избягват пълномаслените млечни продукти, защото съдържат много наситени мазнини и повишават холестерола, а той предразполага към сърдечносъдови заболявания. Канадските учени обаче установиха, че тези, които консумират по три порции дневно, почти два пъти по-рядко страдат от сърдечносъдови заболявания и инфаркт в сравнение с пренебрегващите тези храни.\r\nЕдна порция е равна на чаша прясно или кисело мляко, 15 гр сирене или кашкавал, или лъжица масло. Млечните продукти имат много полезни съставки - калций, калий, магнезий, вит. К1 и К2, пробиотици в киселото мляко, които са важни за здравословното хранене. Затова учените от университета \"Макмастър\" в Онтарио са решили да проверят каква е връзката между консумацията им и хроничните заболявания.\r\n                    \n                    \n                Те са работили с данни от изследването PURE, обхванало 136 000 души от 21 държави и проследило въздействието на околната среда, обществото и биологията върху затлъстяването и хронични здравословни проблеми, като сърдечносъдови заболявания, диабет, рак.\r\nУчастниците са били на възраст от 35 до 70 години. Те са били разделени в четири групи - неконсумиращи млечни продукти, с по-малко от една порция дневно, с една -две порции и с повече от две порции дневно.\r\nРезултатите след девет години показали, че хората със средно три порции млечни продукти дневно са с по-малко сърдечносъдови заболявания в сравнение с групата без млечни продукти. Освен това залагащите на пълномаслените храни били с най-добри показатели. (БТА)", "date": "2018.09.13", "title": "1, 2, 3 порции – млечните продукти намаляват сърдечните болести"}
{"url": "https://www.dnes.bg/obrazovanie/2018/09/13/za-novata-uchebna-godina-60-000-pyrvoklasnici.387726", "text": "Около 60 000 се очаква да са първокласниците в страната за новата 2018/2019 учебна година и те ще са по-малко с няколко хиляди. Това каза пред журналисти министърът на образованието и науката Красимир Вълчев при посещението си в училище \"Митрополит Авксентий Велешки\" в Самоков.\r\nВипускът, който влиза в първи клас през тази учебна година, е основно от деца, родени през 2011 г., които са по-малко от родените деца през 2009 и 2010 г., обясни министърът, цитиран от БТА.\r\nТой съобщи, че екипите за обхващане на децата и учениците в образователната система работят на територията на цялата страна. Те проследяват обхващането на децата на 5 и 6 години в детските градини, на учениците от първи до седми клас, както и на учениците от гимназиалния етап.\r\n                    \n                    \n                По думите на министър Вълчев около 50 000 - 60 000 са децата в риск в образователната система. Сред тях има деца, които не са открити от мобилните екипи на техните адреси, има такива, които са открити и не са записани в училище, има и записани ученици, но има и много ученици, които не посещават редовно училище.\r\nОт следващата година ще има проект за допълнителна подкрепа за детските градини, които са с концентрация на деца от уязвимите групи - за допълнително обучение по български език, съобщи министър Вълчев.\r\nТой разгледа училището в Самоков и отбеляза, че то е едно от тези над 100 училища в страната, които вече са обновени по ОП \"Региони в растеж\". Общо над 500 образователни институции ще бъдат обновени изцяло по тази оперативна програма, информира министър Вълчев. ", "date": "2018.09.13", "title": "За новата учебна година: 60 000 първокласници "}
