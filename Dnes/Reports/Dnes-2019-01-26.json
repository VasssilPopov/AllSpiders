{"url": "https://www.dnes.bg/akoshtete-vqrvaite/2019/01/26/vezni-ribi-koi-sa-nai-lejernite-zodii.400334", "text": "В предишна статия ви описахме, кои са зодиите, които са склонни да изглеждат най-напрегнати, особено при ново запознанство. Зодиите, които са склонни да си причиняват допълнителен стрес в живота.\r\nТози път ще обърнем внимание на 3-те зодии, които са с най-спокоен и лежерен темперамент. Представителите на тези знаци рядко реагират остро или прибързано на нещата или на събитията около себе си.\r\n \r\nТе имат приятно, балансирано поведение и излъчване. Като цяло това са зодиите, които нямат нужда от излишна драма в живота си. Те предпочитат да действат тактично, кротко и сговорчиво. Тези зодии остават хладнокръвни дори в потенциално нестабилните ситуации.\r\n \r\nЕто и кои са те:\r\n \r\n\r\n \r\nВезните винаги се опитват да не реагират на момента, защото не искат да влошат нещата с неподходяща или не добре обмислена реплика или действие. По принцип представителите на тази зодия мразят конфликтите от дъното на душата си. Те никога не влошават сложните ситуации, а по-скоро търсят тяхното решение. Везните обичат да се наслаждават на простите удоволствия в живота и се опитват да търсят доброто във всичко около себе си. Те търсят хармония в живота си и не си усложняват житейския път с излишен негативизъм.\r\n\r\n\r\n\r\n\r\n\r\n\r\n \r\n", "date": "2019.01.26", "title": "Везни, Риби, кои са най-лежерните зодии?"}
{"url": "https://www.dnes.bg/akoshtete-vqrvaite/2019/01/26/6-zodii-koito-dopuskat-edni-i-syshti-greshki.400330", "text": "Когато повтаряме грешките си се учим от тях. Някои хора учат тези трудни уроци бързо, но на други им е необходимо повече време. А някои така и не си взимат поука. Повтарят все едни и същи грешки, които пречат на щастието им.\r\nЖивотът е низ от непрестанни опити за постигане на нещо по-добро, независимо дали става дума за любов, работа, приятелства или семейни отношения. Когато правим нещо по грешен за нас начин се стремим да не допускаме същите грешки отново и отново.\r\nНякои зодии обаче така и не успяват да се справят с научаването на тези уроци. Те повтарят грешките си под различна форма, което им пречи в емоционалното усъвършенстване.\r\n\r\nВ природата на Водолея е да се страхува от приключенията и от опитването на нови неща. До голяма степен това влияе върху взимането на поука от случки и ситуации. Водолеите са склонни да са малко по-вятърничави и повърхностни от другите зодии. Те не се задълбават в проблемите, за да ги анализират из основи, затова и трудно разбират къде и как са сгрешили, за да не повтарят грешката си следващия път.\r\n                    \n                    \n                В повечето случаи проблемът на Водолеите е, че те изобщо не осъзнават, че правят грешки, за да се поучат от тях. Дори някой да им го каже, те го приемат като неоправдана критика и не вярват на забележката.\r\n\r\nТелците наистина искат да се учат от грешките си. Дори са склонни да признаят, че са ги допуснали. Онова, което им пречи обаче е, че когато настъпи моментът да го направят, те променят посоката на мисълта и действията си и правят същото като предния път.\r\nСякаш щом дойде времето за промяната те се стряскат от новите стъпки, които трябва да предприемат и дават заден ход.\r\n", "date": "2019.01.26", "title": "6 зодии, които допускат едни и същи грешки"}
{"url": "https://www.dnes.bg/mish-mash/2019/01/26/kapitalyt-na-marks-veche-sred-liubimite-detski-knigi-v-kitai.400393", "text": "Илюстрирана версия на основополагащата творба \"Капиталът\" на Карл Маркс се оказа една от предпочитаните детски книги в Китай за 2018 година, предава DPA.\r\nОригиналът на книгата бе публикуван от Маркс през 1867 година и представлява остра критика на капиталистическата система и на индустриализиращата се Европа. Трудът отделя особено внимание на лошите условия на труд във фабриките.\r\nНовата китайска версия съкращава обема на \"Капиталът\" до 150 страници с цветни илюстрации, които да привлекат вниманието на 8-14 годишните.\r\nАлбумът бе публикуван в Китай във връзка с 200-та годишнина от рождението на Карл Маркс. Той бе посочен като една от най-успешните книги за миналата година от Института за нови издания в Китай.\r\n\r\n ", "date": "2019.01.26", "title": "\"Капиталът\" на Маркс - вече сред любимите детски книги в Китай "}
{"url": "https://www.dnes.bg/obshtestvo/2019/01/26/manolova-se-zakani-niama-da-im-se-razmine-na-mameshtite-s-hranite.400391", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Гласуването тази седмица в Комисията по петиции и по вътрешен пазар в ЕП по отношение на двойния стандарт при храните беше знаково\", коментира за предаването \"Брюксел 1\" по телевизия Bulgaria ON AIR омбудсманът Мая Манолова. \n\n\"Огромен напредък е, че тези производители, които си позволяват да произвеждат продукти от един и същи бранд, но с различни съставки и качество, вече ще влизат в черен списък. Те ще бъдат наказвани с драконовски санкции - 10 млн евро или 4% от годишния оборот, когато измамната практика се докаже в две страни, различни от страната-производител или в общо 3 страни в ЕС. Това има и огромен превантивен ефект. Откакто се заговори за двойните стандарти, част от производителите промениха тази практика,\" каза омбудсманът в разговор с Милена Милотинова.\r\n                    \n                    \n                Тази седмица тя представи и защити в Комисията по петиции в ЕП българската петиция срещу двойния стандарт при храните.\n\r\n\"ЕС показа, че стои зад своите граждани - както го направи, когато ставаше въпрос за роуминга и за забраната да се рекламират тютюневи изделия. Това ме изпълни с гордост, защото по въпроса за храните, става въпрос и за българската петиция\", посочи Манолова и продължи:\r\n\"Натискът, който оказахме с български граждани, се оказа изключително важен. За първи път виждам такова единомислие каквото видях на заседанието на Комисията по петиции - български евродепутати от всички политически групи ни подкрепиха, към тях се присъединиха и представители и на западни страни и застанаха на позицията, че трябва да има промени в европейското законодателство\", заяви още Манолова, като припомни, че и срещата на високо равнище в София в края на април ангажира евроинституциите на най-високо ниво по проблема.\n\r\n\"Няма да им се размине на тези, които искат да мамят с храните\", категоричен бе българският омбудсман. \"Дават се много възможности на органите по контрол. Изработена е и единна методология - по един и същи начин ще се правят изследванията в различните страни какви съставки се влагат и има ли двоен стандарт\", уточни Манолова.\r\n", "date": "2019.01.26", "title": "Манолова се закани: Няма да им се размине на мамещите с храните"}
{"url": "https://www.dnes.bg/eu/2019/01/26/es-gotvi-merki-ako-ne-bydat-svikani-izbori-vyv-venecuela.400394", "text": "Върховният представител на Европейския съюз по въпросите на външните работи и политиката на сигурност Федерика Могерини прикани Венецуела да организира нови, свободни и прозрачни президентски избори, за да изберат ръководство, което действително да представлява волята на нейните граждани, предаде Ройтерс. \n\n\"Ако няма съобщение за организирането на нови избори с необходимите гаранции през следващите дни, ЕС ще предприеме по-нататъшни действия, включително по въпроса за признаването на ръководството на страната в съответствие с член 233 от венецуелската конституция\", заяви в декларация Могерини.\r\nПо-рано през деня Испания, Франция, Германия и Великобритания обявиха, че ще признаят опозиционера Хуан Гуайдо за временен президент на Венецуела, ако до 8 дни сегашният държавен глава Николас Мадуро не свика избори. Малко по-късно към ултиматума им се присъединиха още Холандия и Португалия. ", "date": "2019.01.26", "title": "EС готви мерки, ако не бъдат свикани избори във Венецуела"}
{"url": "https://www.dnes.bg/akoshtete-vqrvaite/2019/01/26/6-hrani-koito-smiatame-za-imunostimulanti-no-ne-sa.400328", "text": "От ябълката на ден до греяната ракия, през чая с мед, пчелния клей или магическите сили на билките – свикнали сме да обожествяваме всякакви съмнителни натурални способи за мнимо повишаване на имунната система, които обаче медицината и специалистите обявяват за абсолютни митове.\r\nВсеки би могъл да сподели негативния си опит с вирусите, настинките и грипа въпреки усилията си по посока натурално стимулиране на имунната система.\r\nРазбира се, храните, които често биват сочени като повишаващи имунните защити са така или иначе полезни.\r\nВ тях се съдържат витамини, минерали, антиоксиданти и важни съединения, които влияят положително на целия организъм. Трябва да ги включваме в менюто си колкото се може по-често, но не трябва да разчитаме, че те ще ни спасят от всеки вирус и всяка бактерия, опитваща се да пробие защитите на организма ни.\r\n                    \n                    \n                \r\nВсеки иска, особено през зимния сезон, когато се разболяваме по-често. Трудно е да знаем в какво да вярваме, след като има толкова много народни лекове, митове и схващания по отношение на храните и напитките с предполагаеми целебни сили, сред които пилешка супа, мед, чай, ракия, гъби, билки, джинджифил, ехинацея и прочее.\r\nМайк Финкълщайн, специалист по вътрешни болести в Скарсдейл медикал груп споделя пред rd.com, че много от тези храни, които мислим за полезни за имунната система всъщност не притежават магическите способности, които често им приписваме.\r\nКои са те?\r\n\r\nЕдно от популярните схващания е, че ябълките са силен помощник на имунната система. Вероятно сте чували английската поговорка „една ябълка на ден държи доктора далеч от мен“. Ябълките наистина са много полезни. Препълнени са с витамини, вода, кислородни молекули. Помагат за почистването на зъбния емайл от зъбен камък, кръвоносните съдове от холестеролни плаки и поддържат стабилни нива на кръвна захар.\r\nНо от гледна точка на имунитета всъщност не допринасят особено.\r\n\r\nТози витамин подобрява здравето на костите, допринася за изграждане на мускулите и предотвратява главоболия и световъртежи. Но не подсилва имунната система. В интернет могат да се видят много статии, сочещи витамин D като полезен стимулант за имунната система, което крие риск от предозиране при неправилна употреба. Последиците могат да са сериозни.\r\n", "date": "2019.01.26", "title": "6 храни, които смятаме за имуностимуланти, но не са"}
{"url": "https://www.dnes.bg/temida/2019/01/26/ostaviha-v-aresta-policaite-obvineni-za-podkup.400395", "text": "Специализираният съд остави в ареста обвинените за участие в престъпна група за изнудване полицаи от столичното Четвърто РПУ. Според мотивите на съда, няма опасност от укриване, но е възможно задържаните да извършат друго престъпление. \n\nВ залата бяха доведени трима от задържаните, а четвъртия е влязъл по спешност в болница още в петък. \n\r\nСъдът смята, че има достатъчно събран доказателствен материал, за да се направи обосновано предположение, че лицата са извършили престъплението, за което са обвинени. \n\r\nНа 23 януари общо петима служители на сектор \"Икономическа полиция\" бяха задържани в сградата на полицейското управление. Обвинения за участие в престъпна група и търговия с влияние бяха повдигнати на четирима от тях, като прокуратурата поиска да останат за постоянно в ареста. \n                    \n                    \n                \r\nЗа лидер на групата е сочен началникът на Сектор \"Икономическа полиция\" в Четвърто РПУ Красимир Кръстев.\n\r\nСпоред събраните доказателства, групата е действала от началото на 2017 г. на територията на Четвърто РПУ, а сигналът срещу тях е получен в края на септември миналата година. \n\r\nПолицаите са рекетирали десетки търговци в столичния квартал \"Лозенец\", които са плащали, за да не бъдат проверявани или да бъдат предупреждавани за проверки. \r\n ", "date": "2019.01.26", "title": "Оставиха в ареста полицаите, обвинени за подкуп"}
{"url": "https://www.dnes.bg/usa/2019/01/26/jestokost-el-chapo-pogrebval-jivi-vragovete-si.400292", "text": "Хоакин Гусман (Ел Чапо) близо четвърт век е глава на най-големият наркокартел в света. Дребосъкът, както е прякорът му, е вторият най-влиятелен бос след Пабло Ескобар, но за разлика от Краля на кокаина, той няма да отърве решетките.\n\n\n\r\nЕл Чапо бе заловен през 2017 година, след като два пъти се опита да избяга и да се върне обратно в Мексико. А през ноември 2018 започна процеса срещу него и свидетелите на престъпленията му се множат с всеки изминал ден.\r\nНо може би най-страшни са показанията на бившия му бодигард, който няколко пъти с очите си е виждал, как Дребосъка извършва убийства.\r\nИсаяс Валдез Риос е заловен от полицията през 2014 година, но едва по-късно се съгласява да съдейства на властите, за да хванат Ел Чапо.\r\n                    \n                    \n                За боса той започва да работи като бодигард през 2004 година, а преди това бил част от спецчастите на мексикантската армия. По думите му, през 2006 или 2007, в бърлогата на Ел Чапо бил доведен мъж от картела Tijuana. По тялото му вече се виждали следи от тормоз с гореща ютия.\r\nГусман държал заложника няколко дни, а на два пъти се опитвал да го разпита. Накрая, босът поръчал на слугите си да изкопаят гроб. Застрелял го, но не го убил. Бутнал го в гроба и гледал как подчинените му го погребват жив.\r\nВалдез също така става свидетел и на това, как двама членове на Zetas, друг вражески клан, били измъчвани около три часа, след което Ел Чапо отново поръчал да бъде изкопана яма, но този път на дъното й да бъде запален огън. След като застрелял двамата мъже, ги бутнал в пламъците и заявил, че иска всичко да изгори и костица да не остане от тях.\r\nГусман поръчал и убийството на Валдез, защото погрешно го обвинил в кражба на пари. Но оттеглил тази заповед, след като разбрал, че бодигардът му не е взимал никакви пари.\r\nОбвинението ще приключи със своите свидетели в понеделник, а след това ще дойде ред на защитата на Ел Чапо.\r\nТяхната версия е, че Гусман е натопен от друг наркодилър – Исмаел Замбада. Не е ясно дали Дребосъкът ще свидетелства в своя защита.\r\nАко адвокатите му не успеят – Ел Чапо ще остане до живот в затвора.", "date": "2019.01.26", "title": "Жестокост! Ел Чапо погребвал живи враговете си"}
{"url": "https://www.dnes.bg/notifikacii/2019/01/26/shte-izleze-li-venecuela-skypo-na-moskva.400388", "text": "Русия ще бъде големият губещ, ако режимът на Мадуро във Венецуела действително падне. Руските кредитори ще има защо да се тревожат за своите заеми. А цената на петрола на световните пазари може да падне, пише в свой анализ .\r\nВъв Венецуела се води борба за власт между режима на Николас Мадуро и опозиционното мнозинство. Дълго време Кремъл подкрепяше Мадуро. Възниква обаче въпросът какво би означавала за Русия загубата на един дългогодишен съюзник? \n\n\n\nВсички погледи сега са отправени към най-големия руски държавен петролен концерн \"Роснефт\", чийто председател на надзорния съвет е бившият германски канцлер Герхард Шрьодер. \"Роснефт\" участва в общо пет проекта на държавния венецуелски петролен и газов концерн PDVSA. Руските дялове в тези проекти варират между 26 и 40 процента. Колко голяма е вероятността тези активи да бъдат загубени?\r\n                \n                Изглежда съмнително, че едно ново правителство, в случай че Мадуро падне от власт, ще одържави активите на чуждестранните инвеститори. При положение, че дяловете са придобити законно и без корупция. Това означава, че инвеститорите, които тази седмица бързаха да са отърват от акциите на \"Роснефт\" на московската борса, са действали прибързано. По данни от 2017 година, \"Роснефт\" е отпуснал заем на Венецуела в размер на 6 милиарда долара. Този кредит се покрива чрез участието в гореспоменатите проекти и чрез добиваните количества суров петрол. Напоследък имаше закъснения на доставките и шефът на \"Роснефт\" Игор Сечин трябваше до лети до Каракас. Договорът за заема изтича още през 2019 година. Руският държавен концерн обаче вече е получил голяма част от сумата по заема.\n\r\n\n\r\nМалко по-сложна е ситуацията със заемите, които Русия отпуска на Венецуела за покупката на руски оръжия. Руските медии информират, че през последните 20 години Москва е превела на Каракас 11 милиарда долара за тази цел. Не е известно каква част от сумата вече е погасена. Има обаче информации, според които венецуелските дългове са били преструктурирани при изгодни условия.\r\nНе е ясно дали едно ново венецуелско правителство ще погаси тези кредити. Украйна например и до днес отказва да погаси милиарден кредит от Русия от 2013 година, отпуснат от Москва за подкрепа на тогавашния проруски президент Виктор Янукович.\r\nРуските пари във Венецуела обаче няма да бъдет напълно изгубени. Те се изразходват за покупката на руски калашници, бойни самолети, хеликоптери, танкове и друго оръжие и по този начин подкрепят руската индустрия.\n\r\n\n\r\nОбщите руски загуби, в случай на смяна на властта във Венецуела, могат да достигнат около 11 милиарда долара. Или малко повече. Това обаче би било нищо в сравнение с последиците от евентуално намаляване на добива на петрол и понижаване на цените на световните пазари за дълго време. Много често Венецуела се споменава като страната с най-големи петролни резерви в света. Но 20-годишното социалистическо управление на Уго Чавес и на Николас Мадуро доведе до упадък на петролната индустрия. Ситуацията е толкова драматична, че днес Венецуела не играе почти никаква роля на световния петролен пазар.\r\nАко властта се смени и добивът на петрол бъде ръководен ефикасно, и ако прогонените западни концерни се завърнат в страната, износът на петрол може да получи нов тласък. Бъдещите договори за доставка могат да бъдат сключени при нови условия и да понижат дългосрочно цената на суровия петрол на световните пазари. И това ще бъде истинският кошмар за Москва.\r\n", "date": "2019.01.26", "title": "Ще излезе ли Венецуела скъпо на Москва?"}
{"url": "https://www.dnes.bg/stranata/2019/01/26/grisho-se-pribra-v-rodnoto-haskovo.400397", "text": "\r\nПървата ракета на родния тенис Григор Димитров се прибра в България и посети родния си град Хасково. \r\nМиналата седмица Гришо отпадна на осминафиналите на Australian Open, след което потегли към Монте Карло. Той няма да играе в турнири в следващите 2 седмици, като следващата му изява ще бъде в Ротердам от11 февруари\r\nДимитров използва свободното време да се прибере до Хасково, а от общината се похвалиха с негови снимки в социалната мрежа Facebook.\r\nОт кадрите става ясно, че Гришо е посетил една от емблемите на града - статуята на Св. Богородица, а компания му прави неговата майка.\r\nНа този етап няма яснота колко дълго Димитров ще остане в България. \r\n ", "date": "2019.01.26", "title": "Гришо се прибра в родното Хасково"}
{"url": "https://www.dnes.bg/notifikacii/2019/01/26/venecuela-othvyrli-iskaniiata-na-evropeicite.400396", "text": "В ООН днес Венецуела отхвърли категорично ултиматума на няколко европопейски страни, които й дадоха 8 дни, за да свика избори, заплашвайки, че ако не го направи, ще признае властта на опозиционера Хуан Гуайдо, предаде Франс прес. \n\n\n\"Никой няма право да ни поставя срокове, нито да ни казва дали трбва да има избори или не\", заяви венецуелският министър на външните работи Хорхе Ареаса.\n\r\n\"Кои сте вие, че да поставяте ултиматум на едно суверенно правителство? Това е намеса, инфантилна намеса\", каза той по време на заседание на Съвета за сигурност. \n\r\nСъщевременно лидерът на опозицията Хуан Гуайдо благодари на испанския премиер Педро Санчес, френския президент Еманюел Макрон и говорителя на германското правителство Мартин Фиц за оказаната подкрепа като временен президент на Венецуела и за подкрепата им за мирните и демократични промени в политическата й система, предаде ТАСС.\n                \n                \r\nГуайдо вече беше признат за президент от страните от Групата от Лима, с изключение на Мексико, както и от Албания, Грузия, САЩ, Швейцария и Организацията на американските държави. \n\r\nВ подкрепа на Мадуро пък се обявиха Русия, Боливия, Иран, Куба, Никарагуа, Салвадор и Турция, а Беларус и Китай призоваха всички проблеми да се решат по мирен път и без външна намеса, припомня ТАСС. Генералният секретар на ООН призова за решаване на кризата чрез диалог.\n\r\nРуското външно министерство заяви, че исканията на европейските страни за организиране на избори във Венецуела до осем дни се дирижират от САЩ. Тези изявления са синхронни и старателно режисирани, няколко часа преди свиканото от Вашингтон обсъждане на положението във Венецуела от Съвета за сигурност на ООН, подчерта руското дипломатическо ведомство.\n\r\n\"Случващото се само утежнява вътрешнополитическата обстановка в приятелска Венецуела. Ситуацията изкуствено се нажежава отвън и се стимулират най-радикалните настроения\", отбелязва министерството, определяйки случващото се като \"цинична, неприкрита намеса във вътрешните работи на суверенна държава\", която трябва да престане.", "date": "2019.01.26", "title": "Венецуела отхвърли исканията на европейците "}
{"url": "https://www.dnes.bg/notifikacii/2019/01/26/pedro-eujenio-se-zavyrna-v-beroe.400398", "text": "Португалското крило Педро Еуженио отново ще играе за Берое, съобщиха официално от тима от Стара Загора.\r\nДнес той се присъедини към лагера на тима в Турция и от утре ще започне подготовка с тима. Интерес към него тази зима имаше още от Ботев Пловдив и Левски, но в крайна сметка атакуващият футболист избра да се върне при \"зелените\".\r\nВ началото на сезона Берое продаде Педро на турския Алтай, но на полусезона крилото разтрогна своя договор и се връща в Стара Загора като свободен агент.\r\nПрез изминалия сезон той взе участие в 32 мача на Берое, в които реализира 16 попадения и се превърна във водещ голмайстор на отбора, заедно с легендата Мартин Камбуров.", "date": "2019.01.26", "title": "Педро Еуженио се завърна в Берое"}
{"url": "https://www.dnes.bg/index/2019/01/26/izvestni-jeni-koito-predlojiha-brak-na-polovinkite-si.400324", "text": "Прието е мъжът да предложи брак на своята избраница, но животът често доказва, че си има свои правила, а именно да изненадва. Ето няколко жени, които се оказаха достатъчно смели, за да предложат сами на своята половинка без да се страхуват, че предложението им ще бъде отхвърлено. \r\n\r\n \r\nГуен Стефани болезнено преживя раздялата си с Гавин Росдел, от когото има три момчета – Кингстън, Зума и Аполо. Все пак тя реши да вземе ситуацията около романтичната част от живота си в свои ръце и стана лидер във връзката си с Блейк Шелтън. И докато феновете ѝ се чудиха кога Блейк ще ѝ направи предложение, стана така, че тя именно е тази, която прави първата крачка. Певицата и дизайнер явно не е сбъркала в намерението си, тъй като двамата вече съобщиха, че ще стават и родители. Гуен се е подложила на инвитро процедура и чакат тази година да увеличат семейството си.\r\n \r\n\r\n \r\nМарая Кери има навик да постига всичко, което иска. Това нейно качество ѝ помага и в отношенията ѝ със силния пол. Звездата се раздели вече с младото си гадже Брайън Танака, но все пак стана ясно, че по време на тяхната 5-месечна връзка тя е била тази, която му е предложила брак без да се притеснява от неговото решение. Певицата не е искала да чака, докато младият човек узрее за подобна идея и действала. За желанието си да се омъжи певицата съобщила, докато изпълнява лирична песен, посветена на нейния любим. Все пак връзката им така не продължи дълго, но причината за това не е предложението на Кери, а фактът, че звездата не спира да се чува с бившия си съпруг Ник Кенън и децата им. Брайън не издържал и ето, че двамата вече не са двойка.\r\n \r\n\r\n \r\nПинк неведнъж е разказвала за своята бурна младост. Никога не ѝ е липсвала смелост и след като през 2001 г. се запознава с професионалния мотоциклетист Кари Харт, двамата сключват брак на 7 януари 2006 г. \r\n \r\n", "date": "2019.01.26", "title": "Известни жени, които предложиха брак на половинките си"}
{"url": "https://www.dnes.bg/akoshtete-vqrvaite/2019/01/26/3-syveta-kak-da-otkriem-istinskata-liubov.400270", "text": "Няма правилна формула, по която да привлечете истинската любов в живота си и да намерите сродна душа.\r\nНо ако имате прекалено нереалистични представи и мечти, може това да саботира връзките и флиртовете.\r\nТрябва първо да се научите да уважавате себе си и да знаете какво точно търсите. Ето и няколко съвета за това как да намерите правилния човек. \r\n\r\n \r\nНе е хубаво да имате много нереалистични очаквания и да вярвате, че всичко може да се случва както е по филмите и приказките. Това обаче не означава да се примирите с нещо, което не харесвате съвсем или да занижавате стандартите си. Съвсем нормално е да имате високи очаквания. Високите очаквания не са нереалистични очаквания, а много хора ги бъркат за такива.\r\nТрябва да цените себе си, да поставяте своите искания и желания на първо място, а не да слушате приятели. Вие сами знаете какво търсите и какво харесвате, не оставяйте някой да ви влияе. Ако сте уверени в себе си, цените се, интелигентни сте, решителни, би следвало да привличате и хора с такива качества в живота си.\r\n \r\n\r\n \r\nВажно е да поставите граници и да знаете кога те не трябва да бъдат преминавани. Не търпете да ви унижават или да ви обиждат, защото копнеете да намерите любов. Трябва да сте сигурни какво не бихте търпяли и как не бихте понасяли някой да се държи с вас.\r\nНе е хубаво да правите компромиси с ценностите си и принципите си заради връзка. Правилният човек ще ви приеме каквито сте, ще уважава вижданията ви и няма да си позволи да ви обижда и наскърбява.\r\n \r\n", "date": "2019.01.26", "title": "3 съвета: Как да открием истинската любов?"}
{"url": "https://www.dnes.bg/obshtestvo/2019/01/26/sgradna-instalaciia-se-opredelia-neprozrachno-smiata-manolova.400386", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТакса \"Сградна инсталация\" се определя по непрозрачен и необясним за хората начин и в много случаи заема 50-60% от сметките, което е нечестно. Това заяви за предаването \"Брюксел 1\" омбудсманът Мая Манолова.\n\r\n\"В Брюксел тази седмица с еврокомисаря Вера Юрова обсъдихме и темата Топлофикация,\" заяви Манолова и продължи: \"Комисар Юрова също е притеснена от това, че потребителите са принудени да плащат за услуга, която не са поискали,\" каза омбудсманът по повод плащането на такса сградна инсталация от потребители в топлофицирани сгради, които обаче не ползват парно в жилищата си.\r\n\"Няма логика във формулата, по която се определя такса сградна инсталация. Съдът отмени формулата, но енергийният министър вместо да промени тази формула, обжалва решението,\" каза омбудсманът.\r\n                    \n                    \n                \"Нека си го кажем направо - в ръцете на българските депутати е възможността да променят това. Те могат да заложат правила, чрез които да се определя въпросната сградна инсталация и тя да заема минимален процент от сметките на хората, ако не решат да я отменят изобщо, което би било още по-честното  поведение,\" каза омбудсманът.\r\n\"Тук е и ролята на Столичния общински съвет и  на Столична община, които са принципали на столичната Топлофикация. Защото жалбите от граждани от други градове са минимални. Става въпрос за мениджмънта на това дружество, което не уважава своите клиенти, не прави нищо, за да направи тази услуга атрактивна, достъпна, желана. В Столичния общински съвет се обсъждат планове и различни проблеми за Топлофикация, но така и не се намери воля да има правила и да се възложат задачи на мениджмънта да обърне политиката на това дружество,\" каза Манолова.\r\n \r\n\"С комисар Юрова си обещахме, че в следващия мандат на Еврокомисията, независимо на каква позиция ще бъде и тя, ще продължим да работим в защита на потребителите от монополите\", заяви омбудсманът в разговор с Милена Милотинова.\r\nЦелия разговор за българската петиция в ЕП срещу двойния стандарт при храните, за мръсния въздух, за даването на гражданство срещу инвестиции - ", "date": "2019.01.26", "title": "\"Сградна инсталация\" се определя непрозрачно, смята Манолова"}
{"url": "https://www.dnes.bg/notifikacii/2019/01/26/evropa-iska-vot-vyv-venecuela-inache-priznava-guaido.400384", "text": "Испания ще признае опозиционера Хуан Гуайдо за временен президент на Венецуела, ако до 8 дни сегашният държавен глава Николас Мадуро не свика избори, заяви испанският премиер Педро Санчес, цитиран от Франс прес.\n\r\n\"Ако в срок от 8 дни във Венецуела не бъдат свикани справедливи, свободни и прозрачни избори, Испания ще признае Хуан Гуайдо за президент на Венецуела, за да свика избори, заяви премиерът социалист пред журналисти в президентската резиденция Монклоа. \n\n\n\"Не се опитваме да издигаме или сваляме правителства във Венецуела, искаме демокрация и свободни избори\", добави Санчес в телевизионно изявление.\n                \n                \r\nФренският президент Еманюел Макрон също заяви в Туитър, че страната му е готова да признае Гуайдо за изпълняващ длъжността президент, ако в 8-дневен срок във Венецуела не бъдат обявени избори.\n\r\n\"Без обявени до 8 дни избори ще бъдем готови да признаем Гуайдо за \"изпълняващ длъжността президент \" на Венецуела за започването на политически процес. Работим с европейските си партньори\", написа Макрон в Туитър.\n\r\nГерманското правителство е готово да признае Хуан Гуайдо за временен президент на Венецуела, ако до осем дни там не бъдат свикани избори, заяви в Туитър правителствена говорителка, цитирана от Ройтерс.\n\r\n\"Ако до 8 дни не бъдат обявени избори сме готови да признаем Хуан Гуайдо за временен президент, който може да започне политически процес и да работи с европейските партньор\", посочи Мартина Фиц, цитиран от БТА.", "date": "2019.01.26", "title": "Европа иска вот във Венецуела, иначе признава Гуайдо"}
{"url": "https://www.dnes.bg/notifikacii/2019/01/26/skalite-po-dynoto-na-severno-more-sklad-za-elektroenergiia.400365", "text": "От десетилетия Северно море доставя голяма част от световните количества петрол и природен газ.\n\r\nС напредването на технологиите и червената лампа, която светна относно климатичните промени, този регион се превърна в лидер при офшорните инсталации за производство на електричество чрез вятърна енергия, пише Цветана Параскова за Oilprice. \n\r\nЗа страните, които имат излаз на Северно море, както и за всички проекти за възобновяема енергия по света, ключовото предизвикателство пред растежа на дела на чистата енергия от глобалния енергиен микс е начинът, по който се откриват надеждни и ефективни методи за съхранение на енергията, произведена от възобновяеми източници.\n\r\nНово проучване на екип специалисти от Единбургския университет показва, че пясъчните скали по дъното на Северно море могат да послужат като своеобразен склад за електроенергия.\n                \n                \r\nУчените допускат, че технологията за съхранение на компресиран въздух може да бъде приложена при тези скали, за да съхраняват енергия за няколко месеца, която ще може да се използва по време на необходимост във Великобритания.\n\r\nТази технология може да използва електричество от възобновяеми източници за захранване на мотор, който да създава компресиран въздух. Този въздух ще бъде съхраняван под налягане във въпросните скали чрез дълбоко вкопаване в морското дъно.\n\r\nКогато търсенето на електроенергия се повиши, компресираният въздух ще бъде освобождаван от кладенците в скалите и ще захранва турбина, която ще генерира електричество, изпращано до електропреносната мрежа.\n\r\nУчените предполага, че технологията може да бъде използвана в пясъчните скали, където сеизмичните данни показват, че петролът и природният газ са достъпни, ако тези скали са близо до възобновяеми енергийни източници.\n\r\nВеликобритания отговаря на тези два критерия – британската акватория в Северно море е добре проучена. Морето и намиращият се наблизо Атлантически океан са също така дом на 90% от общия брой на инсталираните вятърни централи в света.\n\r\nПотенциалният капацитет на съхранение на тези скали е равен на около 160% от консумацията на електроенергия от Великобритания за периода януари-февруари 2017 г., или между 77 и 96 тераватчаса.\n\r\nСпоред изследванията ефективността на подобно съоръжения, което да бъде свързано с Великобритания, може да бъде около 54-59%.\n\r\nПясъчните скали са разпространени из целия свят и техният потенциал на съхранение е по-голям от известните солни каверни, служещи за съхранение на природен газ.\n\r\nВ момента съществуват две електроцентрали, които използват технологията на компресирания въздух. Едната се намира в щата Алабама, докато другата е в Хунторф, Германия.\n\r\n\r\n ", "date": "2019.01.26", "title": "Скалите по дъното на Северно море – \"склад\" за електроенергия?"}
{"url": "https://www.dnes.bg/notifikacii/2019/01/26/nad-2-mln-konfiskuvani-ot-mafiotska-familiia-v-rim.400379", "text": "Италианската полиция конфискува активи за около 2,4 милиона евро от Казамоника - водещата мафиотска фамилия в столицата Рим, предаде ДПА, като се позова на полицейско изявление.\n\r\nАктивите включват част от \"луксозна вила\" в района Ананина, бастион на Казамоника, украсена с мраморни статуи.\n\r\nАкцията на властите е била срещу Абрамо Ди Гулиелми, известен като Марчело Казамоника, сестра му Джулия и зет му Ромоло Черело.\n\r\nАктивите им са иззети, защото декларираните доходи на въпросните членове на фамилията са толкова малки, че съдията преценил, че състоянието им няма как да е натрупано по законен начин.\n\r\nСпоред италианската полиция те били замесени в залагания на конни надбягвания, наркотрафик, грабежи и няколко измами.\n                \n                \r\nКазамоника са представители на ромското малцинство в Италия, отбелязва ДПА, цитирана от БТА. Те имат страховита репутация, свързана с лихварство, разпространение на наркотици и рекет, и са известни с показността си.\n\r\nПрез 2015 г., когато почина босът на фамилията Виторио, той беше изпратен с грандиозна погребална церемония, която включваше теглена от коне каляска, оркестър, свирещ музиката от филма \"Кръстникът\", и изсипване от хеликоптер на листенца от рози.\n\r\n ", "date": "2019.01.26", "title": "Над €2 млн. конфискувани от мафиотска фамилия в Рим"}
{"url": "https://www.dnes.bg/politika/2019/01/26/s-viziia-za-bylgariia-bsp-trygva-kym-evropeiskite-izbori.400381", "text": "Принципите във „Визия за България“ са нашия ориентир за спечелването на Европейски избори 2019. Това приеха делегатите на 49-ия конгрес на БСП, който се провежда в НДК. Документът бе представен от Драгомир Стойнев, Деница Златева, д-р Десислав Тасков, Донка Михайлова и др., а очаквано социалистите приеха платформата. \n\nОт документите на конгреса стана ясно, че точно дълго прокламираният проект „Визия за България“ ще бъде в основата на предизборните речи за европейските избори през месец май, посочва „Труд“.\r\nСред най-ключовите точки в нея, които ще залегнат и в кампанията за евровота, са изграждането на европейски социален съюз, подкрепен от нов икономически модел на развитие и растеж, единен съюз, който обаче уважава суверенитета на отделните държави, финансова рамка на сближаването и на реалната икономика, силна кохезионна политика за отделните региони и след 2020 година. \n                    \n                    \n                \r\nСоциалистите ще агитират за устойчива миграционна политика, основана на солидарност и уважение към националните приоритети.\n\r\nОт БСП се обявиха за алтернатива на неолибералния икономически модел и балансирана на интересите на отделните държави.\n\r\nИ 7 евродепутати да имаме, без ПЕС не можем да постигаме победи, заяви президентът на ПЕС Сергей Станишев от трибуната на конгреса.\n\r\nМного от битките, които водим като делегация на българските социалисти в Европейския парламент, нямаше да приключат с победа, ако зад нас не беше групата на „Социалистите и демократите“, каза Станишев. И даде да се разбере, че като част от семейството на европейските социалисти БСП трябва да води политика на непротивопоставяне с парламентарната група на червените в Европарламента или с ПЕС. Той обърна внимание, че дори и БСП да има 6 или 7 евродепутати, то сами Брюксел те няма да имат влиянието и да реализират политики.\n\r\n„Имаме реалните шансове да сме първа политическа сила на европейските избори, другарки и другари. ГЕРБ са истински притеснени“, каза Сергей Станишев. В началото на отчета на работата на българските евродепутати от БСП, Станишев благодари на делегатите от Конгреса за номинацията му за нов мандат за президент на ПЕС. И припомни, че един от основните опоненти на левите партии на предстоящите европейски избори трябва да бъдат националистическите формации, десните политики на неравенство и популизма.\n\r\nПЕС има приет манифест за европейските избори, който се нарича \"Нов социален договор за Европа\", отбеляза още президентът на европейските социалисти.\r\n\"Вчера на общата ни вечеря ме попитаха: какво ще я правим Европата? Отговорих: ще се я спасяваме, като я променяме дълбоко и радикално. Като не забравяме какво сме постигнали. Европа беше в руини след Втората световна война. Ние я възстановихме, за да живеем в мир, взаимно уважение и просперитет. Точно тази идея за Европа е под тежка атака, ЕС е в тежка криза\", отбеляза Станишев.\r\n ", "date": "2019.01.26", "title": "С \"Визия за България\" БСП тръгва към европейските избори"}
{"url": "https://www.dnes.bg/notifikacii/2019/01/26/strahoten-albert-popov-zavyrshi-deveti-v-kicbiuel.400383", "text": "Българинът Алберт Попов записа най-доброто си класиране в старт от Световната купа по ски алпийски дисциплини.\n\r\nНашето момче направи страхотно състезание на слалома от Световната купа в австрийския курорт Кицбюел и завърши на престижното девето място. Попов финишира за 1:46.58 минута на легендарната писта \"Ханекам\".  \nБългаринът финишира пети в първия манш, като изпревари дори големия Марсел Хиршер. Във втория манш Алберт също се представи отлично и в крайна сметка финишира за първи път сред десетте най-добри в слалома. \r\nТова беше най-доброто представяне на български алпиец за Световната купа от 23 март 1985 година, когато легендата Петър Попангелов се нареди седми в слалома в Хевънли Вали (САЩ).\r\n                \n                Победата спечели Клеман Ноел от Франция, който изпревари световният шампион в дисциплината Марсел Хиршер (Австрия) с 29 стотни от секундата. \r\nДругият българин в състезанието Камен Златков се спусна с номер 43 в първия манш, но не завърши.", "date": "2019.01.26", "title": "Страхотен Алберт Попов завърши девети в Кицбюел"}
{"url": "https://www.dnes.bg/snimka-na-denia/2019/01/26/spira-da-vali-prez-noshtta-nai-niskite-gradusi-minus-7-8.400378", "text": "През нощта на места в югоизточната половина на страната все още ще има превалявания, но до сутринта почти навсякъде ще спрат. Северозападният вятър ще отслабне. Минималните температури ще са от минус 7-8 градуса на места из високите полета на Западна България, до 3-4 градуса в крайните югоизточни райони.\n\r\nУтре облачността над Западна и Централна България ще се разкъса и намалее до предимно слънчево, в източните райони ще се задържи значителна. Сутринта на места в котловините и по поречията на реките ще има мъгли. Вятърът ще се ориентира от юг и ще е предимно слаб. Максималните температури ще са между 4 и 9 градуса, сочи  на НИМХ.\n                \n                \r\nНад Черноморието облачността ще е значителна, но само на отделни места в южните райони сутринта все още ще има превалявания. Към края на деня облачността ще се разкъса. Вятърът ще е до умерен от северозапад, в следобедните часове ще отслабне и ще се ориентира от юг. Максимални температури от 4 до 7 градуса. Температурата на морската вода е 6-7 градуса. Вълнението на морето най-често ще бъде 2 бала.\n\r\nНад планините облачността от запад ще намалява и след обяд над повечето масиви ще е предимно слънчево. Ще духа умерен западен вятър, който до края на деня ще се ориентира от югозапад. Максимална температура на височина 1200 метра - около 4 градуса, на 2000 метра - около минус 2 градуса.\n\r\nВ началото на следващата седмица, с поток от югозапад, затоплянето ще продължи. В източната половина от страната ще се усили южният вятър и през следващите дни температурите там ще са високи: над 10 градуса, достигащи във вторник - сряда на места до 15 градуса; по-ниски ще остават в Западна България. Облачността постепенно ще се увеличи, в понеделник ще бъде предимно висока и средна, без валежи. \n\r\nВъв вторник отново ще има превалявания, предимно слаби и предимно от дъжд, в нощните часове по високите полета на Западна България и от сняг. По-малка е вероятността за валежи - в източните райони.\n\r\n ", "date": "2019.01.26", "title": "Спира да вали през нощта, най-ниските градуси - минус 7-8"}
{"url": "https://www.dnes.bg/world/2019/01/26/trima-postradaha-pri-eksploziia-v-istanbul.400382", "text": "Трима души бяха ранени при взрив в жилищна сграда в истанбулския квартал „Бююкчекмедже“. По първоначални, но все още официално непотвърдени данни, в помещението се е произвеждал нелегален алкохол, предаде БНР.\r\nЕдин от ранените – 43-годишен мъж - е в тежко състояние. Всички пострадали са откарани в болница. \r\nЕксплозията е избухнала на приземен етаж в 4-етажна сграда,  в която живеят 15-16 души, съобщава „Хабертюрк“. След взрива е избухнал голям пожар, който вече е потушен, след като на мястото на инцидента пристигнали противопожарни и медицински екипи.\r\nИнцидентът е предизвикал материални щети по сградата в махала „Гюзелдже“ в квартал „Бююкчекмедже“, разположен край Мраморно море в европейската част на Истанбул.\r\n ", "date": "2019.01.26", "title": "Трима пострадаха при експлозия в Истанбул"}
{"url": "https://www.dnes.bg/zvezdi/2019/01/26/lili-rouz-dep-ukrasi-koricata-na-grazia-france.400319", "text": "Лили-Роуз Деп позира в целия си блясък за новия брой на Grazia France. Съвсем тематично, девойката французойка е на корица за броя за януари 2019. \r\nАктрисата позира в абсолютните френски класики, избрани да бъдат водени от рокля в дързък принт на Chanel.\r\n \r\nРазбира се, останалите визии също са съобразени и избрани само и единствено от модни къщи, създадени и опериращи във Франция.\r\n \r\nИзделия в луксозни плетки, дрехи от дантела и стилни барети са едва част от визиите на фокус в новия брой.\r\n \r\n", "date": "2019.01.26", "title": "Лили-Роуз Деп украси корицата на Grazia France"}
{"url": "https://www.dnes.bg/obshtestvo/2019/01/26/medicite-v-speshnoto-v-gorna-oriahovica-masovo-napuskat.400387", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМедиците от Спешна помощ в Горна Оряховица масово подават оставки в знак на протест срещу агресията срещу тях, съобщава БНР. \n\n\nВъв филиала работят около 50 души, а едномесечни предизвестия за напускане вече са депозирали 20 лекари, фелдшери и шофьори на линейки.\n\r\n\"Случаите станаха страшно много. Просто не желаем при такива условия да работим. Как така ще си позволява да ме удря и ще остане безнаказано?\", пита една от напускащите - фелдшерът Мила Радева.\n\r\nАко медиците напуснат, е застрашено медицинското обслужването на 80 000 жители.\r\nДиректорът на Спешния център във Велико Търново д-р Валентина Хаджирадева коментира тежката ситуация . Тя заяви, че от вчера се водят разговори със здравното министерство и се обсъжда идеята за отпускане на бюджет за физическа охрана във филиалите в Горна Оряховица и Павликени.\n                    \n                    \n                \r\nОчаква се в следващите дни здравните работници да проведат среща и с представители на полицията. Оказването на спешна помощ в Горна Оряховица обаче е под въпрос, защото, ако служителите, подали заявления, напуснат, няма как да се осъществява нормално работата.\n\r\n ", "date": "2019.01.26", "title": "Медиците в Спешното в Горна Оряховица масово напускат"}
{"url": "https://www.dnes.bg/notifikacii/2019/01/26/4-psihologicheski-prichini-koito-prechat-da-otslabnem.400329", "text": "Наднорменото тегло крие редица рискове за здравето. Въпреки да знаем добре това, сякаш е трудно да пристъпим към следването на здравословен начин на хранене, спортна активност. Липса на воля или мързел?\r\nДонякъде и двете. Има хора с наднормено тегло, които „спазват“ диета, посещават фитнес и не могат да редуцират килограмите си. Има и такива, които не полагат никакви усилия, за да променят това. Защо някои хора не могат да стопят излишните килограми?\r\n\r\n\r\nВсеки от нас отлага нещо за утре, за другата седмица, месец, новата година... За хората с наднормено тегло това е постоянната отмяна на така нужната им промяна. Започват диета, която трае 2-3 дни, седмица, след това се отказват. Процесът не е никак лесен, но отлагането, мисълта, че „имат време“ не решава проблема с наднорменото тегло.\r\n                \n                \r\nДа срещнеш човек с наднормено тегло, който е способен да самоиронизира себе си и килограмите си е рядкост. Думите му звучат забавно, но всъщност той несъзнателно поставя етикет на себе си, което е грешно.\r\nСъщото е при хората, които казват „Родителите ми са пълни, така че моето тегло се дължи на гените ми.“ според науката, генетично предаваното затлъстяване не е неизбежно, а само предразположение.\r\nЕто защо, ако налице са няколко килограма отгоре, но и силна воля за едни по-здравословен начин на живот, промяната ще бъде налице. В останалите случаи търсим глупави оправдания, за да не се грижим за тялото си.\r\n", "date": "2019.01.26", "title": "4 психологически причини, които пречат да отслабнем"}
{"url": "https://www.dnes.bg/politika/2019/01/26/shte-ima-li-predsrochen-vot-zavisi-ot-evroizborite.400389", "text": "Резултатът от европейските избори ще бъде определящ за това ще има или не предсрочни парламентарни избори, смята заместник-председателят на БСП Кирил Добрев. Той изрази това мнение по време на заседанието на 49-тия конгрес на БСП. \n\n\nДобрев смята, че европейските избори са общественият вот на недоверие срещу правителството и генерална репетиция за местните.\n\r\n\"Дошло е време да извлечем поуките от спечелените президентски избори, но и от загубата на парламентарните\", заяви още Добрев. Той бе категоричен, че социалистите са длъжни да се представят пред обществото с онези политици, които отговарят напълно на посланията на левицата. \n                    \n                    \n                \r\n\"Защото, когато говорим за борба с корупцията, този който изрича това послание, трябва да бъде емблемата на тази битка. Истинският начин да спечелим всички следващи избори е, когато има симбиоза между посланията и политика, който ги изрича“, заяви още заместник-председателят на БСП.\n\r\n\"От утре стартираме кампанията за номинации в БСП. Нека не правим компромиси. Нека издигаме онези личности, в които обществото има доверие и хората вярват\", заяви още Добрев.\r\nДелегатите на Конгреса на БСП приеха единодушно декларация в подкрепа на Елена Йончева и в защита на свободата на словото. Утвърдени бяха и платформата на партията за европейските избори и проектът \"Визия за България\".", "date": "2019.01.26", "title": "Ще има ли предсрочен вот? Зависи от евроизборите"}
{"url": "https://www.dnes.bg/obshtestvo/2019/01/26/izostavenite-deca-nejelani-na-trapezata-ni-21-biha-gi-prieli.400302", "text": "Едва 21 на сто от анкетираните хора в местни общности, в които има деца от институции, биха взели на семейна вечеря или семеен обяд такова дете.\n\n\n\r\nТова сочат данни от комплексно социологическо проучване на \"Алфа рисърч\", направено в 10 общини, в които има дейности по деинституционализация.\r\nСпоред управителя на агенцията Боряна Димитрова тези данни показват, че деинституционализацията вече се мисли като преход от \"големи\" към \"малки\" институции, но все още не и като пълноценна интеграция на децата.\r\nСпоред проучването сред местната общност 44 на сто от хората биха приели тези деца да учат в един клас с децата им, 62% – да живеят в техния квартал, а пет на сто от анкетираните биха станали приемни родители.\n                    \n                    \n                \r\nДимитрова смята, че все пат тези 5% не са толкова малко като брой, защото не всеки може да бъде приемен родител.\r\nОт друга страна всеки може да насърчи детето си да общува с деца от институции, затова тя тълкува другите данни като по-тревожни.\r\nПроцесът по деинституционализация се подкрепя от почти всички анкетирани.\r\nПоложително отношение към децата в центровете за настаняване от семеен тип имат 75 на сто от хората от местната общност и 98% от учителите и директорите.\r\nВсички целеви групи оценяват деинституционализацията като правилен и необходим процес – 79% от местната общност и 93 на сто от учителите и директорите.\r\nВисока е и оценката за създадената по-близка до семейната среда за децата в неравностойно положение спрямо старите институции - 71 на сто от местната общност и 80 на сто от учителите и директорите.\r\nПрез 2009 година, когато стартирахме тази толкова тежка реформа, имахме 7000 деца, които бяха в различните институции, а в началото на тази година има около 610-620 деца, които са останали общо в 15 домове за медико-социални грижи за бебета между 0 и 3 години и 14 домове за деца, лишени от родителски грижи, каза заместник -министърът на труда и социалната политика Зорница Русинова, цитирана от БТА.\r\nВсички останали деца са намерили пътя си на развитие в услуги от семеен тип - около 1400 деца, а около 4000 деца са намерили възможност да се чувстват по-добре в семейната среда на приемните родители. Част от тях са осиновени. Считам, че пътят, извървян в годините, ни дава увереност, че това е най-успешната реформа за деца, която е правена в България, заяви Русинова. \n\r\nТя подчерта, че изследването ще помогне през следващата една година да се довършат важните стъпки по затварянето на останалите институции, извеждането на децата, създаване и укрепването на новите услуги в 20 общини. Според Русинова, за да е успешна реформата, трябва сигурност, че децата не само са получили нова грижа от социалната, образователната и здравната система, не само че живеят в по-добри условия, но и са получили цялостната подкрепа на обществото - приети са от родителите на децата, с които ходят на училище, приети са от съседите, от всички хора, с които живеят. Няма нищо по-трудно от това да бъде заменено едно семейство, заяви социологът Боряна Димитрова.\n\r\nПо думите й хората дори в семействата трудно изграждат семейна среда. \n\r\nСред установените от проучването трудности е съпротивата към включването на деца и младежи от бивши възпитателни институции в ЦНСТ. Като проблем се очертава феминизацията и застаряването на персонала. По думите на заместник-министър Русинова това донякъде може да бъде повлияно с по-атрактивно заплащане, повече обучения и психологическа помощ за кадрите, които с времето ще станат реалност чрез прилагането на новия Закон за социалните услуги. Срещата с мъжкия модел на поведение може пък да стане чрез по-активно участие на децата в спортни дейности. \n\r\n28 процента от анкетираните заявяват съгласие с твърдението, че има ниска подготовка на учителите в обикновените училища за работа с различни групи деца.", "date": "2019.01.26", "title": "Изоставените деца – нежелани на трапезата ни! 21% биха ги приели"}
{"url": "https://www.dnes.bg/index/2019/01/26/syboten-bis-novite-sekssimvoli-djulki-bulki-ese.400375", "text": "\nТази седмица може да се събере само в една думичка - \"Есе\". Всякакви капацитети се изказаха каква глупава нация сме, какво дъно сме били стигнали. Но ако се загледаш в бройката постове на интелектуалците - бъдещето на България никак не е черно. \n\r\nШоубизнесът ни също няма как да загине, тъй като десетки негови представители пишат ежедневно есета. Да, няма да спечелят къща в Канада, но пък си имат запазеното място в медиите.\n\r\nНапук на рекламираната неграмотност започваме с една новина от академичните среди. Поредната носителка на титлата Мис Плеймейт - Нора Недкова, завършила своето висше образование, което било в областта на маркетинга. Така зайчетата с диплома застрашително нарастват, след като Русата Златка къта документ за застрахователка, а \"черната\" й адашка е финансист. Есе...\n                \n                \r\nНо да оставим на мира образованието в България и да преминем към горещите теми. Тази седмица станаха ясни новите сексимволи на годината. Ако не сте могли да спите нормално незнаейки техните имена, ето ги и тях. \n\r\nСексимвол на годината е фолкпевицата Мария, която е преборила конкуренцията в лицето на Златка Райкова и Николета Лозанова. Прави впечатление, че и трите не са първа младост, което говори единствено за криза на сексимволи у нас. Толкова ли няма други напомпани хубавици в тази държава?\n\r\nСексимвол Майка пък стана Наталия Кобилкина. Е, тя все още не е станала майка, но на кого му пука. За родния шоубизнес винаги е било важно да се въртят някакви статуетки. За Секссимвол Плеймейт пък бе избрана Марешка Бардем, която е позната най-вече в роднинския си кръг. Поне засега не е успяла да изпъкне с нищо, дори роден футболист досега не й е направил някаква реклама. Каква плеймейтка е тогава?  \n\r\nПризът за Секссимвол тв водеща отиде в колекцията на най-четената писателка Венета Райкова. Какво ли е усещането да си толкова секси и в същото време толкова продуктивен автор? Дали пък скоро няма да издаде книга с есета?\n\r\nМоника Валериева пък се чуди как да привлече някакво внимание, след като връзката й с Филип Плейн се оказа някакъв фойерверк, за който в нейните среди се говорят легенди. Няма как да бъдат разказани, тъй като доказателствата са само вербални. Но пък Валериева, както и всички като нея, си имат трибуна - социалните мрежи. Там размахва някакви средни пръсти за \"добър ден\", иронизира незнайни жени как никога няма да имат нейния мъж. И вие ли не я разбирате? Ами заедно \"да бегаме\".\n\r\nАко има къде, защото от трън, попадаме на... \"дърто коте\". Половинката на Валери Божинов влудявала мъжете на плажа в Дубай. От ценната новина за Биляна Дол се разбира още, че тя се чувствала вдъхновена от Дубай. Ами и сръбските силиконки не са кой знае какво ниво. Даже не съм чул Биляна да е дипломирана висшистка. Важното е, че вдъхновява Божинката, на когото Враца му се видя като Ню Йорк.\n\r\nАндреа пък посрещна рождения си ден в далечен Тайланд. Защо обаче реши да ни информира за празника си надупена в банята остава загадка. Ясно е, че кадъра е обработван като за модно списание, но пък най-интересното в него си остава отражението на фотографа в слушалката на душа. Всъщност е някаква жена, която също има нужда от фотошоп.\n\r\nПродължаваме с Азис, който също се включи в манията да покаже как се е променил за 10 години. Фолкпевецът се похвали с напомпано тяло, което леко изплаши неговите почитатели. От някога пухкавата Азия (помните ли го в тази му роля?) сега прилича на бодибилдър, а мнозина се съмняват, че е натрупал мускули с анаболни стероиди. Той пък твърди, че релефът е постигнат без \"химия\". Някои стигат още по-далеч и сравняват Азис с Джейсън Момоа, което идва в повече дори и на най-големите либерали.\n\r\nНеговата колежка Софи Маринова пък искала да се омъжи в зала \"Арена Армеец\", защото рода и приятели - много. Нейният бъдещ мъж Гринго обаче я разубедил, тъй като нямало как да обърнат внимание на всички. Двамата ще се венчаят през март, а кума щяла да бъде Преслава. Но дотогава има доста време и нищо чудно плановете на Софи да се променят.\n\r\nЗа сватба се готви и още една нашумяла двойка - Златка и Благой. Даже държащата да я споменаваме като дизайнер плеймейтка вече си избрала рокля. Това станало естествено в Дубай - градът, който вдъхновява. Споменават се дори някакви цифри от сорта на 50 бона за роклята. Но дали е така - няма кой да ни каже. Българските звезди помпат не само мускули и гърди, но и цени. За да не ги помисли някой за беден - техният най-голям страх. Благо и Златка за едната бройка да се сгодят в ефир, но всичко пропадна. Може би и от суеверие, тъй като блондинката има един неуспешен годеж по телевизията.\n\r\nДжулиана Гани също получи предложение да се види като булка. Изненадващо, но нейният приятел Илиян падна на колене не в Дубай, а във Виена. Естествено романтичният жест бе заснет за социалните мрежи, защото предложение за брак, което го няма там, не е предложение... Пожелаваме щастие на бъдещето семейство, а на Илиян - да изкарва пари. Защото предният съпруг на Джулката остана в историята, защото разчитал на нейните пари.\n\r\nЗавършваме с един музикален поздрав на тандема Боро Първи и Тита. Клипът към песента \"Задната седалка\" предизвика някаква полемика, най-вече насочена към гръдната обиколка на певицата. Тя самата ги е възпяла така: \n\r\n\"Мойте муцита танцуват, все едно че са балет.\r\n И се пляскат, и се шляпат като джапанка в асфалт,\r\n не спират да ни дъвчат имената – жилибон.\r\n Хейтъри ще кажат, че е силикон\".\n\r\n\"Да пееш к'во се случва с циците ти не звучи добре\", атакува нейната колежка Дара, с която явно не са най-добри приятелки. Не че и Дара не залага на голямо деколте, но това е друга тема.\n\r\nФенове пък се шегуват с Тита, че е достойна заместничка на Катя от Ритон, поне що се отнася до естествените природни дадености. \n\r\nНа нас ни остава да седнем на задната седалка и да припяваме \"и се пляскат, и се шляпат...\". Поне до следващата седмица.\r\n", "date": "2019.01.26", "title": "Съботен бис: Новите секссимволи, Джулки, булки... Есе!"}
{"url": "https://www.dnes.bg/notifikacii/2019/01/26/shtastliviiat-albert-emociiata-e-strahotna-bylgarite-mojem.400390", "text": "Звездата в родните ски Алберт Попов заяви, че е много щастлив след първото си класиране в топ 10 за Световната купа по ски-алпийски дисциплини. \n\nПопов завърши девети в слалома в австрийския курорт Кицбюел, след като стартира с номер 71 и даде пето време в първия манш.\n\r\n21-годишният талант остана на 1.05 секунда зад победителя Клеман Ноел (Франция), като записа най-доброто представяне на български алпиец за Световната купа от 23 март 1985 година, когато легендата Петър Попангелов се нареди седми в слалома в Хевънли Вали (САЩ).\n\r\n\"Супер ден. Наистина страхотно. Първият манш - пето място, не можах да повярвам. Опитах се да остана концентриран. Второто спускане успях малко с глава да го направя, но въпреки всичко - топ 10, много съм доволен. Емоцията е страхотна. Много съм щастлив. Българите можем\", коментира Попов във клипче във \"Фейсбук\".\n                \n                \r\n\r\n ", "date": "2019.01.26", "title": "Щастливият Алберт: Емоцията е страхотна. Българите можем!"}
{"url": "https://www.dnes.bg/stranata/2019/01/26/dostaviat-10-mobilni-generatora-za-nai-zasegnatite-v-rodopite.400392", "text": "Електроразпределение Юг продължава дейности по възстановяване на електрозахранването в засегнатите от тежкия снеговалеж селища в Родопите, съобщават от дружеството.\n\r\nОбстановката продължава да бъде усложнена поради скъсани електропроводи и счупени стълбове от разпределителната мрежа.\n\r\nВ района на Смолян електрозахранването за редица села беше възстановено, като все още се работи по аварии в района на Момчиловци и Соколовци.\n\r\nНай-тежка остава обстановката в района на общини Сърница, Борино и Доспат. Причината е авария на електропровод 110 kV (киловолта) на Електроенергийния системен оператор (ЕСО), поради която не могат да се извършват оперативни превключвания по мрежа 20 kV (киловолта) на Електроразпределение Юг.\n                    \n                    \n                \r\nС цел по-бързо възстановяване на снабдяването дружеството осигури общо 10 мобилни агрегата за най-засегнатите селища. Четири от агрегатите вече осигуряват електроенергия за град Сърница.\n\r\nЗа отстраняване на повредите Електроразпределение Юг е мобилизирало повече от 120 човека. Всички групи са оборудвани с техника и материали, както и резачки за отстраняване на паднали дървета. Налице е и допълнителна специализирана техника – моторни шейни и АТV за трудно достъпните места. \n\r\nВ Електроразпределение Юг функционира Кризисен щаб за по-добра координация на възстановителните дейности.", "date": "2019.01.26", "title": "Доставят 10 мобилни генератора за най-засегнатите в Родопите"}
{"url": "https://www.dnes.bg/football/2019/01/26/fifa-cska-po-pytia-kym-nova-zlatna-era.400372", "text": "Най-успешният български клуб върви обратно към върха на местния футбол. С този анонс магазинното предаване на ФИФА - \"FIFA Football\", започва своя 15-минутен филм, посветен на ЦСКА.\r\n \r\nСветовната централа засне голямо видео за армейците в края на ноември месец, което наскоро бе разпространено в интернет. Историята на ЦСКА е поместена в 188-ия епизод на FIFA Football, като той е разделен на две части - първата е за края на състезателната кариера на австралийската легенда Тим Кейхил, а втората е за червените.\r\n \r\nВъв филма за ЦСКА са интервюирани петима души - треньорът Нестор Ел Маестро, младата звезда Кирил Десподов, директорът на Музея на спортната слава на клуба Александър Манов, тарторът на агитката Иван Велчев-Кюстендилеца и журналистът Деян Веселинов.\r\n \r\nПоказани са кадри от \"Армията\", където Велчев развежда екипа на FIFA Football. След това Манов отваря вратите на музея и говори за червените трофеи. Следват моменти от две тренировки на червените и интервютата на Ел Маестро и Десподов, както и разговорът с Деян Веселинов.\r\n \r\nФилмът за ЦСКА започва с кадри от \"Армията\" и думи на тартора на червената агитка Иван Велчев-Кюстендилеца.\r\n \r\n\r\n ", "date": "2019.01.26", "title": "FIFA: ЦСКА по пътя към нова златна ера"}
{"url": "https://www.dnes.bg/politika/2019/01/26/ninova-pobedim-li-gerb-na-evrovota-shte-gi-otstranim-ot-vlast.400373", "text": "\n\r\nАко победим ГЕРБ на тези избори, имаме възможност не само да изпратим в Европейския парламент хора, които ще защитават българските интереси, но можем да отстраним ГЕРБ от властта и да започнем промяната в България, заяви лидерът на БСП Корнелия Нинова в политическия си доклад пред делегатите на Конгреса на партията по подготовката за евроизборите.\n\r\nТя посочи, че според анализаторите в момента БСП и ГЕРБ са с изравнени позиции.\n\r\nАко изборите са честни, аз вярвам, че ще ги спечелим, заяви Нинова. Срам е отказът от машинното гласуване, но те го правят, за да фалшифицират, коментира тя.\n\r\nСигурно много хора се колебаят кого да изберат, каза Корнелия Нинова и се опита да отговори защо избирателите да подкрепят БСП. Защото не просто ви обещаваме празни думи, а с действия защитаваме българската конституция, християнските ценности, семейството и децата, заяви лидерът на БСП.\n\r\n                    \n                    \n                Като друг аргумент тя посочи, че БСП е започнала промяната от себе си и е въвела мандатност за депутатите, като с това е показала, че властта не е до живот.\n\r\nАко изберете кандидатите на БСП за Европарламент, това ще бъдат хора, които ще защитават категорично следното - равнопоставеност на държавите членки без двойни стандарти, приемане на България в Шенген, нови собствени ядрени мощности и газопреносна мрежа, отмяна на санкциите срещу Русия, ускорено създаване на европейска прокуратура, интеграция на Западните Балкани, каза Нинова. \n\r\nНашите хора ще се противопоставят категорично на Истанбулска конвенция и третия пол, на джендър идеологията в училище, пакета \"Макрон\", двойните стандарти при храните, добави тя.\n\r\nЛидерът на БСП коментира, че корабът на управлението потъва и първи го напускат патриотите. Премиерът Борисов не може да овладее ситуацията, да даде стабилност на управлението и сигурност на държавата, посочи тя. Разбира се, той винаги получава ключова подкрепа от ДПС в ключови моменти, отбеляза Нинова, цитирана от БТА.\n\r\nПравителството мисли само за собственото си оцеляване, смята лидерът на БСП. Тя посочи, че на националната среща на ГЕРБ преди седмица не е имало идеи за развитието на България и платформа за бъдещето на Европа. Единствената им тревога беше падащият им рейтинг и изравняването им с БСП, добави Нинова. \"Докато те си правят дискотека и диджеят им пуска сини и червени лампи, годишно изгасват лампите на един средно голям град като Разград, защото се топим като народ\", посочи тя.\n\r\nАлтернатива винаги има, въпросът е къде я търсим, коментира лидерът на БСП. \"Визия за България\" е нашата, добави тя. Нинова коментира, че тя не е партиен, а стратегически национален план, предложение към българския народ за нов обществен договор.\n\r\nВ края на речта си Нинова благодари на съпартийците си за енергията и работата и на колегите си в Парламентарната група. \"Вие сте невероятни бойци\", обърна се тя към депутатите от левицата.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.01.26", "title": "Нинова: Победим ли ГЕРБ на евровота, ще ги отстраним от власт!"}
{"url": "https://www.dnes.bg/stranata/2019/01/26/signali-ot-helpbook-ruse-sofiia-koli-vyrhu-trotoarite.400265", "text": "\n\r\nЕдни от най-често подаваните сигнали в платформата на  са за неправилно паркирани автомобили. Често те запушват гаражи, входове, изходи или цели тротоари, а липсата на парко места са все по-наболял проблем за столичани. В последните дни получихме множество оплаквания от граждани по този проблем и ще ви запознаем с част от тях. \n\r\nПървият е отправен към район \"Младост\", а от изпратените снимки е видно, че през цялото денонощие достъпът до тротоара е ограничен: \"Всяка вечер ние пешеходците изпитваме затруднения с придвижването заради в отсечката между бл.50 и бл.47. През деня положението е идентично, но вечер е особено неприятно заради засиления трафик на автомобили, липсата на осветление и атмосферните условия. Моля за по-чести проверки от Ваша страна.“\n                    \n                    \n                \r\nВ район Витоша, в участъка между ул. \"Планинец\" и бул. \"Никола Петков\" положението е още по-лошо - на снимките се забелязват множество , в цялото локално платно.\n\r\nНе е по-различно положението и в . Гражданин ни сигнализира за системно нагло паркиране на един и същ автомобил точно пред входа на жилищния блок, в който живее.\n\r\nОсвен с паркирането, не липсват и проблеми с движението на автомобилите. В такъв сигнал потребителят се оплаква от редовно нарушаване на правилата за движение: \"На изхода от жк \"Дружба\" 2( бул. \"Цветан Лазаров\") към бул. \"Цариградско шосе\" има обособена секция на светофара за наляво. Всеки ден наблюдавам системно  от десетки автомобили, които завиват наляво в посока \"Цариградско шосе\" от лентата за направо. Това създава допълнителни затруднения на автомобилите, които чакат на определената секция за ляв завой и спира навременното им изтегляне.“\n\r\nЗавършваме днешния обзор със сигнал за незаконно  в район \"Младост\" в столицата: \"На метри от пешеходния светофар на пазара на \"Младост\" 1 са разлепени множество рекламни листовки. Поставени са на нерегламентирано място, в случая търговски обект, представляващ будка. Вятърът и дъждът ги превръщат в парцали, които се веят или директно се влачат по пешеходната алея.“\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.01.26", "title": "Сигнали от Helpbook: Русе, София... коли върху тротоарите"}
{"url": "https://www.dnes.bg/notifikacii/2019/01/26/strahotna-aleks-na-evropeiskoto-po-figurno-pyrzaliane.400351", "text": "Шампионката на България Александра Фейгин направи страхотен дебют на европейско първенство по фигурно пързаляне в Минск (Беларус).\n\r\nФейгин, която преди месец навърши 16 години, зае 11-о място в крайното класиране. Българката, която беше девета след кратката програма, зае 11-а позиция във волната. Това е най-доброто класиране на българка при жените на европейско първенство в историята.\r\nЗа своята волна програма на музика от \"Лешникотрошачката\" Фейгин получи най-високата си оценка за сезона 105.40 точки (52.25 точки за технически елементи и 53.15 точки за компоненти на програмата). Общият й сбор от двете програми е 164.20 точки.\n\r\nФейгин изглеждаше видимо притеснена и вероятно това си оказа влияние, защото тя допусна няколко неточности в скоковете си - троец лутц, троен флип и троен ритбергер. Иначе българката направи три комбинации от скокове, както и троен салхов.\n                \n                \r\nСлед по-малко от две седмици Александра Фейгин ще участва на турнира \"София трофи\", а до края на сезона й предстои да стартира на световното юношеско първенство и на световния шампионат за мъже и жени през месец март.\n\r\nСъстезанието при жените беше изключително оспорвано.\n\r\nПровал претърпя сочената за фаворитка за титлата - олимпийската и европейска шампионка Алина Загитова от Русия.\n\r\nЗагитова беше лидерка след кратката програма, но направи много грешки във волната, сред които и падане, което я остави на втора позиция в крайното класиране със 198.34 точки. За изпълнението си тя получи едва 123.34 точки. Така Загитова не успя да защити титлата си и отново, както и на световни шампионат през миналата година, показа нестабилност във волната си програма.\n\r\nЕвропейска шампионка стана дебютантката София Самодурова.\r\nВъзпитаничката на легендарния руски треньор Алексей Мишин представи страхотна волна програма и получи оценка от 140.96 точки, с което събра 213.84 точки. Самодурова беше втора след Загитова след първото изпълнение, но взе титлата с огромно предимство.\n\r\nТрета се нареди финландката Вивека Линдфорд със сбор от 194.40 точки, а след нея е третата рускиня - Станислава Константинова със 189.72 точки. Тя беше едва 11-а след кратката програма, но получи втора оценка за волната.\n\r\nУтре европейското първенство продължава с волната програма при мъжете и при танцовите двойки, където няма да има българско участие. \r\n/БТА/\r\n ", "date": "2019.01.26", "title": "Страхотна Алекс на европейското по фигурно пързаляне"}
{"url": "https://www.dnes.bg/obshtestvo/2019/01/26/nai-bylgarskoto-probujdane-s-horo-3-mart-2019-a.400359", "text": "Най-българското \"ПРОБУЖДАНЕ С ХОРО\" на Националния празник на България - 3 МАРТ с музикалния-танцов концерт на професионален фолклорен ансамбъл \"Български ритми\". Над 30 музиканти и танцьори ще направят празничния ден незабравим. \r\nОтбелязваме 141 години от Освобождението на България от османско владичество. В този ден на признателност към всички знайни и незнайни герои, дали живота си за Свободата на България, искаме да пробудим българите за ЕДИНЕНИЕ в каузата, да направим България целеустремена, мирна и одухотворена. \r\nНека заедно да представим на света красивото лице на България чрез фолклора, традициите, ценностната ни система, чрез всички общочовешки и хуманни дела, с които сме впечатлявали страстните умове на света, а пък те с уважение и признателност са ни наричали – носители на знанието, достойни и горди българи. Има смисъл да направим ЕДИНЕНИЕ! Има смисъл да застанем надпартийно! Има защо да отделим време на човещината! \r\nДръж се, земьо, българи те газят! \r\n                    \n                    \n                Водещи на празничното събитие тази година ще бъдат сестрите Ива и Ева Валентинови. Шопският дует ще се погрижи за незабравимите емоции на публиката. Кръшни масови хора предстоят и с песните на солиста на ансамбъл \"Загоре\" – Веселин Василев, наследник на големия тракийски глас Красимир Станев. \r\nКлуб по народни танци \"Витоша\" ще поведе присъстващите на масово хоро, така че да запалим огъня на любовта към българския танц у всеки, пожелал да се докосне до най- голямото ни богатство – фолклора ни! Лауретат от тазгодишното издание на най-стария радио конкурс в българския ефир - \"Млади фолклорни таланти\" на БНР ще се изяви на сцената на \"Пробуждане с хоро\". \r\nИнициативата  кани всички професионални групи и любители в страната и по света да се хванем за ръце, за да тропнем ний хорце! Нужно е само да обичаме българското, радостта от живота и... себе си! \r\nЗаповядайте на 3-ти Март от 12:00 часа, в парк \"Заимов\", за да се насладим на уникалния спектакъл наречен \"ПРОБУЖДАНЕ С ХОРО\" – един истински Български народен празник, организиран за четвърта поредна година от \"Сдружение Азбукари\" и \"Българи за България\". \r\nЕлате да се почерпим с българско вино и хляб! Нека да се заловим в онзи магичен кръг наречен ХОРО! За да ни ИМА! За да има България!  Българино, поведи хорото!", "date": "2019.01.26", "title": "Най-българското \"ПРОБУЖДАНЕ С ХОРО\" – 3  март 2019-а"}
{"url": "https://www.dnes.bg/notifikacii/2019/01/26/srutena-stena-na-hvostohranilishte-v-braziliia-100-dushi-pometeni.400352", "text": "Стена на хвостохранилище се срути в Бразилия. По последни данни 150 души са в неизвестност. Шансовете да бъдат открити са минимални. Това заяви Ромеу Зема, губернаторът на югоизточния щат Минас Жераис, където стана трагедията, цитиран от Франс прес.\n\r\n\"Полицията, пожарникарите и военните направиха всичко възможно, за да се опитат да спасят евентуални оцелели, но ние знаем, че отсега нататък шансовете са минимални и вероятно ще намерим само тела\", каза Зема.\n\r\nКомпанията Вале, която експлоатира желязната мина, към която е хвостохранилището, заяви, че в района по време на инцидента са били 300 работници, повечето от които са обядвали. До момента е установено, че 100 души са живи.\n                \n                \r\nГубернаторът, който говори пред журналисти в Брумадиньо, където се намира хвостохранилището към желязна мина, потвърди смъртта на седем души, предаде ТАСС, цитирана от БТА.\n\r\nКметът на града Авимар ди Мело Барселос от своя страна съобщи за най-малко 50 загинали.\n\r\nПодобен инцидент стана в Бразилия през ноември 2015 г. 19 души загинаха при скъсването на две стени на хвостохранилище в град Мариана, също в щата Минас Жераис, припомня ТАСС.\r\n ", "date": "2019.01.26", "title": "Срутена стена на хвостохранилище в Бразилия, 100 души пометени "}
{"url": "https://www.dnes.bg/notifikacii/2019/01/26/maduro-edinstveniiat-tiranin-kogoto-trymp-ne-haresva.400228", "text": "Американските и британските издания продължават да коментират кризата във Венецуела и отношението на Вашингтон и западните държави към венецуелския лидер Николас Мадуро.\n\r\nПрезидентът на САЩ Доналд Тръмп накрая се сблъска с тиранин, когото не харесва, пише в. \"Ню Йорк таймс\". След като се сприятели с автократи по целия свят, Тръмп очерта червена линия пред Мадуро и настоя венецуелският президент, който управлява с желязна ръка, да предаде властта на опозицията. \n\r\nТова предизвикателство на Тръмп е първото подобно действие в неговата политика на ненамеса в чужди държави. Това е рязко отдръпване от лозунга \"Америка на първо място\" във външната му политика, насочена към измъкване на Америка от задокеански тресавища и стоене настрана от международните дела на други държави.\n                \n                \r\nВ друг материал вестникът изтъква, че макар от известно време да е пределно ясно, че Мадуро трябва да си ходи, въпросът сега е как да бъде отстранен от властта, без да се стигне до кървава баня, при положение, че опозицията остава разделена, а армията още стои зад Мадуро.\n\n\n\n\r\n\"Политико\" посочва, че решението на Тръмп да признае за легитимен лидер опозиционера и председател на Националното събрание Хуан Гуайдо може да е повратна точка за Венецуела. Според изданието една от причините за нетърпимостта на Тръмп към Мадуро са редовните ругатни, които венецуелският лидер Николас Мадуро отправя към Америка. В сряда например Мадуро каза, че протестиращите във Венецуела са организирани от \"правратаджийската празнодумска интервенционистична империя на грингосите\". Освен това Венецуела не е така стратегически важна за САЩ като Саудитска Арабия или разполагащата с ядрени ракети Северна Корея. \n\r\nИзданието отбелязва също, че едва 6 процента от петролния внос в САЩ идва от Венецуела. Латиноамериканската страна не представлява и заплаха за сигурността на САЩ, което значи, че Тръмп разполага с по-голям набор от средства за постигане на целите си.\n\r\nЛондонският \"Таймс\" пише в редакционен коментар, че Венецуела показва на практика социализма, за който ратува Джереми Корбин. Възхищението на лейбъристите от режим, който прахоса националните ресурси и остави народа си в крайна бедност, трябва да е като обеца на ухото, смята авторът.\r\n\"Чавес ни показа, че има друг, по-добър начин да се правят нещата. Той се нарича социализъм\". Това каза човекът, който сега е лидер на Лейбъристката партия, на митинг в Лондон, припомня \"Таймс\" и изтъква, че \"мажоретки\" на режима на Мадуро като Корбин трябва да си извадят поука от ставащото във Венецуела.\n\r\nВ друг материал вестникът, цитиран от БТА, посочва, че нещата във Венецуела ще се променят, когато генералите решат, че това трябва да стане. Макар да се предполага, че е неутрална, венецуелската армия е дълбоко вградена в лявата политическа структура на страната. Генерали ръководят ключови отрасли, включително държавната петролна компания и държавното разпределение на хранителни продукти. За мнозина от тях е известно, че щедро са се облагодетелствали от хаотичното управление на Мадуро. За военното ръководство облагите от статуквото все още надделяват над цената от напускане на сцената. Увеличават се обаче слуховете за брожение сред низшите чинове.\n\r\nБританският \"Дейли телеграф\" подчертава, че рухването на Венецуела е една от най-големите човешки трагедии на нашето време, а още по-лошото е, че всички части от катастрофата можеха да бъдат избегнати. Бандитското насилие е достигнало такива размери, че на практика на всеки 8 часа там убиват дете, посочва авторът. Като се прибавят и убийствата на възрастни, вече става дума за убийство на всеки 25 минути. Майки ровят в кофите за боклук, цената на храната се удвоява всеки месец, хиляди бягат в чужбина всеки ден. А до неотдавна това беше най-богатата държава в Латинска Америка. Днес обаче, стандартът й на живот е съизмерим с този на Бангладеш и Конго.", "date": "2019.01.26", "title": "Мадуро – единственият тиранин, когото Тръмп не харесва"}
{"url": "https://www.dnes.bg/sofia/2019/01/26/180-snegorina-rabotiha-prez-noshtta-v-ciala-sofiia.400357", "text": "В София 180 машини са работили по почистването на снега на улици и булеварди тази нощ във всички 24 райони, съобщиха от пресцентъра на Столична община.\n\r\nИзвършени са обработки със смеси срещу заледяване и на места избутване на снежна маса по всички трасета на обществения транспорт, основни улици в кварталите, опасни и стръмни участъци, мостове, както и общинската пътна мрежа. \n\r\nОбработки са направени и на Южната дъга на околовръстен път. Снегопочистващата техника продължава работа към момента в някои от районите на града като \"Красно село\", \"Овча купел\", \"Надежда\" и др.\n\r\nОпесъчаване е направено в планината Витоша на пътищата Драгалевци - Алеко и Бояна - Златни мостове.\n                    \n                    \n                \r\nЗапочва и почистването на прилежащите пространства на спирките на градския транспорт, подходи към подлези и тротоари.\n\r\nВ момента градският транспорт се движи навсякъде по обичайните си маршрути.\n\r\nОбстановката следят екипи на Столичен инспекторат и дирекция \"Аварийна помощ и превенция\", които извършват обходи на терен.\r\nДнес се очакват също валежи от сняг. Призовават се шофьорите да използват автомобилите си оборудвани за движение при зимни условия и да карат внимателно и със съобразена скорост.\n\r\nВ Кризисните центрове за хора, останали без дом, са настанени 146 души. Гражданите могат да подават сигнали на тел. 070017310 или на 112.\n\r\n\r\n ", "date": "2019.01.26", "title": "180 снегорина работиха през нощта в цяла София"}
{"url": "https://www.dnes.bg/usa/2019/01/26/krai-na-pravitelstvenata-paraliza-v-sasht-no-zasega.400353", "text": "Президентът на САЩ Доналд Тръмп подписа закона, който слага край на най-дългата парализа на федералното правителство в историята.\n\r\nПо-рано вчера нормативният акт бе одобрен с единодушие и от двете камари на Конгреса.\n\r\nЗаконът отпуска средства за федералното правителство до 15 февруари, което ще позволи 800 000 държавни служители да се върнат на работа и да си получат забавените заплати.\n\r\nТекстът предвижда временно финансиране на много държавни агенции, но не включва 5,7-те милиарда долара, поискани от Тръмп за изграждане на стена по границата с Мексико - \"ябълката на раздора\", довела до частичната парализа на федералното правителство, която започна на 22 декември и продължи 35 дни.\n                    \n                    \n                \r\nСега контролираната от демократите Камара на представителите и доминираният от републиканците Сенат имат три седмици, за да договорят окончателен компромис за слагане на край на парализата на федералното правителство, пише БТА.\n\r\nБелият дом ще приеме финално споразумение, ако то включва финансиране за гранична стена, дори то е по-малко от 5,7-те милиарда долара, поискани от Тръмп, каза пожелал анонимност представител на администрацията, цитиран от Ройтерс.\n\r\nВ същото време Тръмп заплаши, че ако до 15 февруари не бъде постигнат компромис с Конгреса за стената по границата с Мексико, то той ще въведе национално извънредно положение, за да я построи.\r\n ", "date": "2019.01.26", "title": "Край на правителствената парализа в САЩ, но засега"}
{"url": "https://www.dnes.bg/snimka-na-denia/2019/01/26/nahluva-studen-vyzduh-prodyljava-da-vali.400354", "text": "Валежите днес ще продължат, в Западна и Централна България ще са предимно от сняг, значителни - в планинските райони. Ще се образува нова снежна покривка. \n\r\nНа изток ще вали дъжд, сочи  на синоптиците от НИМХ. \n\r\nПрез нощта в северозападните райони, а през деня и в останалата част от страната вятърът ще се ориентира от запад-северозапад, ще е умерен до силен и с него ще нахлува студен въздух. \n\r\nМинималните температури ще са предимно между минус 1 и 4 градуса, а максималните ще са от 1-3 градуса в Западна България до 6-8 градуса в югоизточните райони от страната. \r\n                \n                По Черноморието ще бъде облачно и с валежи от дъжд. Ще духа до умерен вятър от юг-югоизток, който след обяд ще се ориентира от запад-северозапад. Максималните температури ще са между 4 и 8 градуса. Вълнението на морето ще бъде 2 - 3 бала. Температурата на морската вода е 6 - 7 градуса.\n\r\nВ планините ще бъде облачно, ветровито и с валежи от сняг, значителни в масивите от западната половина на страната. Ще духа силен до бурен вятър от запад-северозапад и в комбинация със снеговалежа ще има условия за образуване на преспи и навявания. Максималната температура на височина 1200 метра ще е около минус 1 градус, на 2000 метра - около минус 5 градуса.\n\r\n ", "date": "2019.01.26", "title": "Нахлува студен въздух, продължава да вали"}
{"url": "https://www.dnes.bg/notifikacii/2019/01/26/sasht-naznachiha-specialen-pratenik-za-venecuela.400355", "text": "Американският държавен секретар Майк Помпейо назначи бившия дипломат Елиът Ейбрамс за специален пратеник на САЩ за \"възстановяване на демокрацията\" във Венецуела.\n\r\nПо-рано тази седмица председателят на контролирания от опозицията венецуелски парламент Хуан Гуайдо се самопровъзгласи за изпълняващ длъжността президент и незабавно бе признат от Съединените щати за държавен глава на изпадналата в тежка криза южноамериканска страна.\n\r\nЕйбрамс е \"ястреб\", служил при президентите републиканци Роналд Рейгън и Джордж Буш-младши. През 1987 г., като помощник-държавен секретар за Латинска Америка, той признава, че е укрил от Конгреса информации за опитите на администрацията на Рейгън да помогне на т. нар. контри - подкрепяните от САЩ партизани срещу социалистическото правителство в Никарагуа, отбелязва Франс прес.\n\n\n\n\r\n                \n                Пред журналисти Ейбрамс определи кризата във Венецуела като \"дълбока, сложна и опасна\".\n\r\nРуският министър на външните работи Сергей Лавров от своя страна разкритикува \"разрушителната политика\" на Съединените щати във Венецуела, предаде Франс прес, цитирана от БТА.\n\r\nСлед като Хуан Гуайдо се самопровъзгласи за \"изпълняващ длъжността президент\" на  Венецуела, Русия подкрепи президента социалист Николас Мадуро.\n\r\n\"Политиката (на Съединените щати) за Венецуела, както и за много други страни, е разрушителна, по мое мнение, това не се нуждае от доказване\", каза руският външен министър в Рабат на съвместна пресконференция с мароканския си колега Насер Бурита.\n\r\n\"Ние всички виждаме открити призиви за държавен преврат\" във Венецуела, подчерта Лавров. Той определи \"поведението (на Съединените щати като) неприемливо\", тъй като \"подкопава Устава на ООН и нормите на международната общност\".\n\r\nНазначаването на специален пратеник на САЩ за Венецуела е \"опит за пряко управление на политическата ситуация в\" тази страна, заяви говорителката на руското министерство на външните работи Мария Захарова, цитирана от ТАСС.\n\r\nЗахарова коментира във Фейсбук, че американският управляващ елит разглежда Венецуела \"като свой бъдещ регионален васал\". \"В Ирак \"възстановиха\" демокрацията, в Либия също, в Сирия не можаха, а по-скоро не им дадоха. Сега е наред Венецуела\", написа говорителката на руското външно министерство на страницата си в социалната мрежа.\n\r\n ", "date": "2019.01.26", "title": "САЩ назначиха специален пратеник за Венецуела"}
{"url": "https://www.dnes.bg/world/2019/01/26/helikopter-i-malyk-samolet-se-sblyskaha-nad-italianskite-alpi.400356", "text": "Петима души загинаха и двама бяха ранени при сблъсък между хеликоптер и малък самолет над Италианските Алпи вчера, предаде ДПА, като се позова на спасителната служба.\r\nАвиокатастрофата станала над ледника Рутор, в италианската автономна област Вале д'Аоста, близо до границата с Франция.\r\nДвамата оцелели - френски и швейцарски гражданин - са настанени в болница.\r\nСпоред италианската информационна агенция АНСА двама души са в неизвестност, пише БТА.\r\nИздирвателната операция бе преустановена с падането на нощта и е планирано да бъде възобновена рано тази сутрин.\r\nПрез зимата скиори и сноубордисти биват спускани от хеликоптери върху ледника Рутор, за да карат извън пистите.\r\n ", "date": "2019.01.26", "title": "Хеликоптер и малък самолет се сблъскаха над Италианските Алпи"}
{"url": "https://www.dnes.bg/stranata/2019/01/26/bedstveno-polojenie-v-smoliansko-zatvoreni-sa-glavni-pytishta.400360", "text": "Бедствено положение е обявено в област Смолян заради зимната обстановка. Това съобщи областният управител Недялко Славов. \n\r\nОбстановката в Смолянско е усложнена - много населени места са без ток, затворени са главни пътища, каза Славов. „Обявено е бедствено положение заради обилните снеговалежи. Затворени са главни пътни артерии, визирам прохода „Превала“ и пътя за Пампорово. В момента се прави мобилизация за почистване и пускане на тока“, обясни Славов. \n\r\nТой уточни, че има множество населени места без ток заради паднали дървета върху електроповодите. \n\r\n„Почистването на пътищата закъсня заради падналите дървета и закъсалите леки и товарни автомобили. Обстановката е усложнена, но за радост спря да вали“, каза още областният управител.\n\r\n                    \n                    \n                Кризисният щаб е активизирал аварийния план за действие при обилен снеговалеж.\n\r\nВ Родопите обстановката е изключително тежка – има множество закъсали автомобили, свлачища и паднали дървета.\n\r\nЗаради обилния снеговалеж коритата на реките Арда и Върбица са запълниха, водата се изпуска контролирано.\n\r\nПодобна е обстановката и в Благоевград – снегът блокира пътища, а от Областната спасителната служба предупредиха за сериозна опасност от лавини в Пирин.\n\r\nПътят за Банско е почистен, но движението е затруднено. Въпреки забраната за преминаване на тежкотоварни автомобили, се е наложило те да бъдат пускани, защото паркингите за превозни средства над 12 т. са запълнени.\r\nНа Околовръстния път в Монтана са блокирани около 200 тира. „Снощи „Витиня” е бил затворен, шофьорите чакат с часове. Няма информация кога пътят ще бъде разчистен”, коментира шофьорът на тежкотоварен автомобил Пламен Стаменов.\n\r\nИзпълнителният директор на Агенция \"Пътна инфраструктура\" Дончо Атанасов поясни, че е пуснато движението през „Витиня” и се очаква тежкотоварните автомобили да потеглят всеки момент.\n\r\n„Пътищата от Републиканската пътна мрежа, с изключение на Смолян, са проходими при зимни условия. Кризисният щаб заседава, взимат се всички мерки, допълнително сме вкарали през нощта техника и се очаква до няколко часа да се нормализира положението и в област Смолян”, поясни Атанасов.\r\nВсе още е в сила въведеното ограничение за движение на товарни автомобили от Кюстендил в посока ГКПП \"Гюешево\", съобщиха от граничния пункт. Ограничението беше въведено вчера на обяд. Товарните автомобили, пътуващи по това направление, се спират на паркинг край града.\n\r\nПричината е въведено 24-часово ограничение за товарните автомобили от македонска страна, уточниха още от българския пункт. Пътуващи с автомобили от Македония споделиха, че пътят от македонска страна не е почистен от сняг.\n\r\n\n\r\n \r\n\n\r\n ", "date": "2019.01.26", "title": "Бедствено положение в Смолянско, затворени са главни пътища"}
{"url": "https://www.dnes.bg/notifikacii/2019/01/26/otkriha-myrtvo-momchenceto-padnalo-v-shahta-v-ispaniia.400361", "text": "Спасителите откриха мъртво момченцето, което падна в дълбок сондажен отвор в Испания преди близо две седмици, предадоха световните агенции, като се позоваха на властите.\n\r\nДвегодишният Хулен Росело паднал в 107-метровата шахта с широчина от едва 25 сантиметра в южната провинция Малага на 13 януари. Момченцето изчезнало по време на семейно събиране в планински район. След като търсили детето, родителите установили, че то трябва да е паднало в шахтата.\n\r\nОт 70 метра дълбочина надолу отворът бил задръстен с камъни. Спасителите копаеха денонощно в опит да достигнат до детето по паралелен тунел, като на места бяха затруднени от твърда скала.\n\n\n\r\n                \n                Сондажният отвор бил прокопан незаконно миналия месец по време на проучване за вода и оставен необозначен. Теренът е собственост на член на семейството на загиналото дете.\n\r\nЗа да установят как точно се е стигнало до трагедията, властите разпитват семейството на момченцето, собственика на имота и човека, прокопал сондажния отвор, пише БТА.\n\r\nИспания се развълнува дълбоко от съдбата на малкия Хулен. Трагедията стана още по-голяма предвид факта, че семейството вече е загубило едно дете - тригодишно момченце, което починало през 2017 г. от сърдечна криза.\n\r\n\"Цяла Испания се присъединява към безграничната скръб на семейството на Хулен. Следяхме отблизо всеки етап от достигането до него. Благодарим за неуморните усилия на онези, които го търсеха през всичките тези дни\", реагира в Тwitter испанският премиер Педро Санчес.\r\n ", "date": "2019.01.26", "title": "Откриха мъртво момченцето, паднало в шахта в Испания"}
{"url": "https://www.dnes.bg/obshtestvo/2019/01/26/shte-tyrsite-rabota-prez-biurata-po-truda-predlagat-sredno-727-lv-zaplata.400362", "text": "Средната брутна заплата за 8-часов работен ден за свободните работни места в бюрата по труда за цялата 2018 г. е 727 лв. Това сочи преглед на отворените данни за обявите за свободни работни места на Агенцията по заетостта между четвъртото тримесечие на 2017 г. и четвъртото тримесечие на 2018 г., пише .\n\r\nПрез 3-ото тримесечие на 2018 г. средната заплата възлиза на 755 лв. или 67,5% от средната заплата за страната (1117 лв. по данни на НСИ за третото тримесечие на 2018 г.)\n\r\nПрез последното тримесечие на 2018 г. тя вече достига 757 лв., което е с 8% над осреднената заплата по обявите за същия период на 2017 г. Този темп на нарастване е в унисон с наблюдавания в икономиката (между 7 и 8% в различните тримесечия).\n                    \n                    \n                \r\nВ условията на бързо нарастваща минимална работна заплата (надхвърля 45% от средната) не е изненадващо, че относителният дял на обявите за работни места с такъв тип заплащане остава значителен. През 2018 г. 27% от разгледаните обяви в бюрата по труда са за минимално заплащане, а едва 6-7% са за заплата, близка или над средната за страната.\n\r\nСред най-нископлатените професии, за които има търсене в бюрата по труда, са охранители, машинни оператори в текстилното, шивашкото и кожарското производство, пощальони и куриери, продавачи на пазари, други видове неквалифицирани работници, включително за селското стопанство, и различни видове помощен персонал.\n\r\nНай-високото предлагано брутно заплащане е било за системен анализатор - 4 хил. лв., но в бюрата по труда през 2018 г. са се търсили и десетки ИТ специалисти (при средно заплащане 2254 лв., но достигащо 2900 лв. при някои позиции), оператори в контактни центрове, също техници, инженери и административен персонал с над 1500 лв. средна предлагана заплата.\n\r\nДелът на обявите за машинни оператори и монтажници и квалифицирани работници и занаятчии е най-голям - двете групи формират по около 23% от свободните работни места. Прави впечатление, че вакантните позиции, които не изискват специална квалификация (11%), надвишават тези за специалисти (едва 10%).\n\r\nРазмерът на средната предлагана заплата в бюрата по труда варира от 893 лв. в столицата до 561 лв. в област Кърджали.\n\r\nНа втора позиция по най-висока предлагана заплата е област Търговище, която регистрира рекорден коефициент на заетост през третото тримесечие на 2018 г.\r\n ", "date": "2019.01.26", "title": "Ще търсите работа през бюрата по труда? Предлагат средно 727 лв. заплата "}
{"url": "https://www.dnes.bg/kino/2019/01/26/smyrt-liubov-jivot-kato-v-kartina-chudniiat-bokacho.399806", "text": "Всеки кадър е като картина във филма на Паоло и Виторио Тавиани \"Чудният Бокачо\". Италианските режисьори снимат ярка адаптация по класиката на Джовани Бокачо \"Декамерон\".\n\r\nСюжетът ни връща в 1348 г., когато Флоренция е превзета от чума. Градското население на Тоскана е опустошено и за да избягат от смъртта, която е на всяка крачка група младежи водят отшелнически живот в отдалечена вила. Споделяйки трудните времена, те си разказват истории, в които се вплитат нрави, вярвания, традиции.\n\r\nРежисьорите Тавиани описват трогателно трагедията, в която баща е готов да бъде погребан жив до близките си, хвърлени в общи гробове. Поглеждат смело болестта, неподбираща по възраст и богатство. Палитрата от тонове е толкова колоритна, колкото и емоциите на персонажите.\r\n                    \n                    \n                Трагедия се редува със смях, мъка с любов, Тавиани събират живота в бързосменяща се живописна творба, а мрачната картина на смъртта сякаш може да бъде победена от надеждата.\r\nГледайте \"Чудният Бокачо\" на 26 януари от 23.00 часа по телевизия\r\n\r\n.\r\n\r\n ", "date": "2019.01.26", "title": "Смърт, любов, живот като в картина: \"Чудният Бокачо\" "}
{"url": "https://www.dnes.bg/index/2019/01/26/pochina-frenskiiat-kompozitor-mishel-liogran.400363", "text": "На 86 години в Париж тази нощ почина френският композитор Мишел Льогран, автор на безсмъртните теми във филмите \"Шербургските чадъри\" и \"Госпожиците от Рошфор\", съобщи днес неговият прессекретар, цитиран от Франс прес.\r\nПрез своята над 50-годишна кариера, донесла му световна слава и три награди \"Оскар\" за филмовата му музика, този универсален музикант е работил с велики артисти като Рей Чарлз, Жан Кокто, Франк Синатра, Шарл Трене и Едит Пиаф, Орсън Уелс.\r\n \r\n/БТА/\r\n ", "date": "2019.01.26", "title": "Почина френският композитор Мишел Льогран"}
{"url": "https://www.dnes.bg/politika/2019/01/26/koito-opitva-da-kopae-okopi-mejdu-bsp-i-pes-strelia-v-kraka-si.400369", "text": "Който се опитва да копае окопи между БСП и ПЕС, стреля в крака си. Това заяви президентът на европейските социалисти Сергей Станишев преди началото на конгреса на БСП, който се провежда в НДК.\n\r\n„Голяма част от битките, които сме водили и спечели в този Европарламент - срещу орязването на парите за кохезия, срещу двойните стандарти на храните, за приемане в Шенген с всички граници, срещу дискриминация на България, нямаше да бъдат възможни без подкрепата на социалистическото ни семейство“, обясни Станишев, цитиран от \n\r\nСпоред него има хора в БСП, които злоупотребяват с темата за Истанбулската конвенция, но той нямал притеснения. Този текст е удар в празното пространство, обясни Станишев включването на отрицанието на конвенцията в платформата. \n                    \n                    \n                \r\nТози въпрос е решен от Конституционния съд в България и това кой какво мнение има, няма значение. Както и е решен с позицията на Европарламента отпреди повече от 2 г., обясни Станишев. \n\r\nТой разказа, че в четвъртък президиумът на ПЕС е одобрил проекта за манифест за изборите и БСП участвала в този процес, и го е подкрепила, не е имала никакви възражения. Платформата на БСП за евроизборите също изразява основните приоритети на европейските социалисти.\n\r\nЗапитан дали политиката на Нинова начело на БСП ще постави партията в изолация от ПЕС, Станишев отговори: „Най-големи проблеми човек може да си създаде сам за себе си. И обясни, че различия има във всяко семейство, но трябва да се акцентира на общото“.\n\r\nСпорът за това дали Станишев има или не място в листата се отразявал зле на избирателния потенциал на БСП. Има риск ние сами да подарим победата на ГЕРБ на тези избори, най-вече със сигнали за разправии и вътрешно разединение, защото това винаги демотивира избирателите ни, предупреди той. И второто била да не се постигне вътрешна мобилизация на избирателите на БСП.\n\r\nПозициите са изравнени, БСП има всички шансове, ако не попадне в капаните пред нас, каза още Станишев.\n\r\nПлатформата си за изборите за европейски парламент ще приеме БСП днес. Червеният конгрес се събира в 10 ч в зала 3 на НДК. Той ще одобри и окончателния вариант на лявата \"Визия за България\", която ще стане основа на бъдеща управленска програма на социалистите при парламентарни избори.\r\n ", "date": "2019.01.26", "title": "Който опитва да копае окопи между БСП и ПЕС, стреля в крака си!"}
{"url": "https://www.dnes.bg/notifikacii/2019/01/26/makedoniia-smeni-imeto-si-smenia-i-parite-i-pasportite.400350", "text": "Македония ще смени всички документи за самоличност и паричните си знаци, за да отрази промяната в официалното име на страната, след като договорът за това беше ратифициран и от гръцкия парламент в петък. Срокът за подмяната е до пет години съгласно Преспанския договор.\r\nОбновяването ще важи за паспортите, картите за самоличност и шофьорските книжки, както и за регистрационните номера на автомобилите. Те ще носят обозначения MК и MNK, а след влизането в сила на договора досега официалното международно име на страната FYROM, от Бивша югославска република Македония (БРЮМ), ще престане да се използва. Ще бъде заличено и името, под което България е признала страната - Република Македония.\r\n                \n                И макар, че занапред Македония ще се нарича Република Северна Македония, официалният език в страната остава македонски. Самите македонци вече ще се наричат “македонски граждани от Северна Македония”. С нови названия ще бъдат и държавните институции. В тригодишен срок ще се променят всички търговски марки и наименования на компании, за да се отрази новото име.\n\n\n\n\r\nЗасега не е ясно как ще бъде организирана подмяната на личните документи, като властите вероятно ще заложат на замяна при изтичане на срока на валидност. Македония и Гърция ще отворят съответно посолства в Атина и в Скопие и ще разширят консулствата в Солун и в Битоля.\r\nС Договора от Преспа Македония се съгласява да промени надписите върху паметници, обществени сгради и инфраструктурни обекти, които по някакъв начин претендират върху гръцката история от елинските времена насам в шестмесечен срок.\r\nЗанапред Македония няма да може използва като символ Звездата на Вергина, известна още като македонска звезда, която стоеше на старото й национално знаме, и ще я премахне от всички обществени сгради.\r\nУчебниците, географските карти и атласи, също ще бъдат коригирани, а историци и археолози ще се заемат да изчистят спорните въпроси. Експертната комисия трябва да бъде създадена в едномесечен срок и да заседава поне два пъти годишно, се казва в Преспанския договор.\r\nВ замяна Гърция се задължава да не блокира повече членството на Македония в международни организации и да ратифицира протоколите за влизането и в тях. Изрични гаранции се дават за НАТО и за ЕС, като Гърция ще информира Брюксел, че сваля ветото си за ЕС и първа ще ратифицира протокола за НАТО.\r\nСлед като генералният секретар на Пакта Йенс Столтенберг вчера потвърди обещанието за приемането на Македония, в Скопие разчитат да получат официалната покана през февруари, а ратификацията в 29-те членки на Алианса да приключи до пролетта на 2020 г.\r\nСпоразумението от Преспа потвърждава сегашните граници между двете държави, като те си обещават да модернизират ГКПП и да улесняват движението на хора.\r\nПремиерите на двете страни ще се срещат поне веднъж годишно. Поемат се ангажименти за засилване на сътрудничеството в отбраната, борбата с престъпността, културата, технологиите, науката, образованието, инвестициите и туризма.\r\nСпоразумението влиза в сила 2 седмици, след като Гърция официално информира Скопие за ратификацията. От тази дата Македония официално ще се нарича Република Северна Македония, за краткост Северна Македония.", "date": "2019.01.26", "title": "Македония смени името си, сменя и парите и паспортите "}
{"url": "https://www.dnes.bg/sofia/2019/01/26/letishte-sofiia-raboti-normalno-pri-zimni-usloviia.400364", "text": "Летище София работи нормално в зимни условия, съобщиха от пресцентъра на аерогарата. \r\nВъпреки тежкия снеговалеж тази нощ пистата за излитане и кацане е поддържана в много добро работно състояние –  почиствана е 6 пъти и е пръскана с антиобледенителни вещества. \r\nЗаради извършването на задължителните антиобледенителни процедури на всеки отделен самолет и многото полети в близък интервал от време е имало минимални закъснения при излитащите полети до 8 часа тази сутрин. \r\nВ момента полетите се изпълняват по разписание.\r\n ", "date": "2019.01.26", "title": " Летище София работи нормално при зимни условия"}
{"url": "https://www.dnes.bg/mish-mash/2019/01/26/nai-golemite-photoshop-gafove-korici-na-spisaniia.400321", "text": "Трудно е да си представим съвременната фотография без обработка. С ретуширането цветовете стават по-ярки, обектите или хората изпъкват, снимките сякаш оживяват.\r\nКогато говорим за списания нещата са още по-категорични – там случайна или необработена снимка няма как да излезе. \r\nПонякога обаче се допускат грешки при формата на тялото, цветът на кожата, косата, очите се променят по странен начин, ръцете изчезват или се добавят на нетипично място...\r\n \r\nИ всъщност крайният резултат става виден не просто за хората в дадена редакция, а достига до десетки хиляди читатели. Бройката се умножава и от публикации в социалните мрежи. Но пък всичко може да се погледне от веселата му страна и с доза чувство за хумор.\r\n \r\nМожете направо да споделите дали очите на Джиджи Хадид не ви напомнят на тези на паметника на цар Самуил в София? Не светят ли еднакво?\r\n \r\nс още корици, които „впечатляват“ с обработката на кадрите, подбрани от adme.ru.\r\n ", "date": "2019.01.26", "title": "Най-големите Photoshop гафове: Корици на списания"}
{"url": "https://www.dnes.bg/blizak-iztok/2019/01/26/riiad-poslednata-kapka-petrol-na-sveta-shte-e-nasha.400250", "text": "Страните от ОПЕК се надяват глобалното търсене на петрол да продължи да се повишава поне до 2040 г. и вижда себе си като най-добре подготвеният производител, който може да отговори на това търсене благодарение на своите ниски производствени разходи, пише Цветана Параскова в свой анализ за Oilprice. \n\r\nСаудитска Арабия ще изпомпа последния барел петрол в света, но изглежда, че това време все още не е наближило.\n\r\n„Не виждам пикът на търсенето да е достигнат през последните 10 години и не мисля, че това ще стане до 2040 г.“, смята Амин Насър, президент и главен изпълнителен директор на саудитския петролен гигант Saudi Aramco в интервю пред CNN по време на Световния икономически форум в Давос.\n                    \n                    \n                \r\n„Търсенето на петрол ще продължи да расте. Ние сме производителят с най-ниски производствени разходи и последният барел в света ще дойде именно от нашия регион“, подчертава Насър.\n\r\nПрез последните години той непрекъснато говори, че пикът на търсенето на петрол все още не е достигнат в нито една географска ширина и че нефтохимическата промишленост ще стимулира и занапред търсенето поне до 2050 г., а разговорите за „наближаващия пик“ и „блокираните ресурси“ застрашават нормалния енергиен преход и постигането на енергийна сигурност.\n\r\nСаудитска Арабия, която тъкмо обяви, че размерът на петролните ѝ резерви е малко по-голям от прогнозираното, изглежда, че ще диверсифицира своята икономика от сериозната зависимост от суровия петрол.\n\r\nНо една от целите на амбициозния план Vision 2030 е да се използва по-малко петрол във вътрешния пазар на електроенергия, за да се освободят повече количества за износ.\n\r\nКато лидер в износа на петрол Рияд няма да предаде лесно короната си и геополитическото влияние, което си е създала посредством този ресурс.\n\r\nСаудитците имат две ключови „съставки“, за да продължат да изпомпват петрол на високо ниво – огромни резерви и ниски производствени разходи.\n\r\n", "date": "2019.01.26", "title": "Рияд: Последната капка петрол на света ще е наша!"}
{"url": "https://www.dnes.bg/notifikacii/2019/01/26/sasht-s-ikonomicheski-natisk-vyrhu-rejima-na-maduro.400367", "text": "Съединените щати ще окажат натиск върху режима на Николас Мадуро, за да подкрепят провъзгласилия се за \"изпълняващ длъжността президент\" опозиционен лидер Хуан Гуайдо при кризата във Венецуела, обяви американското министерство на финансите, цитирано от ДПА.\r\nАгенцията отбелязва, че САЩ не са стигнали до там да замразят венецуелските активи и банкови сметки под тяхна юрисдикция.\n\r\n\"Съединените щати ще използват икономически и дипломатически инструменти, за да гарантират, че търговските трансакции с венецуелското правителство, включително онези с държавни компании и международни резерви, са в съответствие с признаването\" на Хуан Гуайдо за \"временен президент\" на Венецуела“, пише в комюникето.\r\nПо-рано Мадуро обяви, че ще защитава Ситго - филиала в САЩ на венецуелската държавна петролна компания Петролеос де Венесуела - на фона на опитите на Гуайдо да отклони в своя полза неговите приходи, пише БТА.\r\n ", "date": "2019.01.26", "title": "САЩ с икономически натиск върху режима на Мадуро"}
{"url": "https://www.dnes.bg/football/2019/01/26/barsa-prysna-533-mln-evro-sled-biagstvoto-na-neimar.400366", "text": "Испанският шампион Барселона е похарчил 207 милиона евро само за последните два зимни трансферни прозореца. А настоящият още не е затворил.\r\n \r\nСлед напускането на Неймар през лятото на 2017 година каталунския гигант е пръснал 533 милиона евро за нови футболисти, показват сметки на вестник \"Марка\".\r\n \r\nНай-новото попълнение е холандецът Френки де Йонг, взет от Аякс за 75 милиона евро. С бонусите сумата ще набъбне на 86 милиона евро. \r\n \r\nАктивността на \"блаугранас\" на пазара през зимата е нещо нехарактерно, макар да се случва за втора поредна година. Мадридското издание припомня, че Барса не взе нови играчи в първия месец от 2014, 2015, 2016 и 2017 година.\r\n \r\n", "date": "2019.01.26", "title": "Барса пръсна 533 млн. евро след бягството на Неймар"}
{"url": "https://www.dnes.bg/stranata/2019/01/26/niama-bedstvashti-hora-v-smoliansko-niama-selishta-bez-voda.400371", "text": "Няма бедстващи хора в Смолянско или болен, на когото да не е помогнато, няма селища без вода. Това съобщи директорът на ГД „Пожарна безопасност и защита на населението“ главен комисар Николай Николов във връзка с усложнената зимна обстановка в Смолянско заради падналия обилен тежък сняг, съобщиха от МВР.\n\r\n\"Перфектна организация сме предприели с колегите от полицията, аварийните екипи и представителите на местната власт в съвместните усилия за максимално оказване на помощ на населението\", допълни Николов.\n\r\nМобилизирани са екипи на пожарната за своевременно отстраняване на паднали дървета от пътищата и разчистването за снегопочистване, като движението се спира частично за улесняване на работата на екипите, основно по пътя към Пампорово и прохода Превала.\n\r\n                    \n                    \n                Военнослужещи от състава на 101-ви Алпийски полк трети ден оказват помощ в разчистването на пътната инфраструктура в област Смолян, съобщиха пък от Министерството на отбраната.\n\r\nМодулът за действие в зимни условия продължава да разчиства с роторен снегорин пътя Смолян - Пампорово - Пловдив от снегонавяванията. \n\r\nПоради усложнените зимни условия още 30 военнослужещи от Алпийския полк в гр. Смолян от 10.00 часа са се включили по молба на областния управител в разчистването на пътя Смолян - Пампорово. Ситуацията там е тежка не само заради обилния сняг, но и заради падналите дървета и камъни. Военнослужещите, под ръководството на командира на полка полковник Димитър Кацаров, ще разчистват пътя с една полева земекопна машина и ще помагат на закъсали в снега автомобили.\n\r\nПроходът Папаз Чаир в област е Благоевград е затворен за МПС над 12 тона, както и пътят Гоце Делчев – Катунци. В област Благоевград обстановката постепенно се нормализира.\n\r\nОвладяна е обстановката в района на стария път към прохода Витиня, където сутринта се наложи спиране на движението на тежките автомобили за снегопочистване.\r\n ", "date": "2019.01.26", "title": "Няма бедстващи хора в Смолянско, няма селища без вода"}
{"url": "https://www.dnes.bg/football/2019/01/26/valeri-bojinov-iska-da-biaga-ot-niu-iork.400368", "text": "Чуждестранни мениджъри ще гледат звездата на Ботев Враца Валери Божинов в контролите. Новакът в Първа лига излиза днес от 16:00 часа в Турция срещу украинския елитен Александрия.\r\nТимът е трети в местния шампионат зад лидера Шахтьор Донецк и втория Динамо Киев. Мачът с Александрия е първи за врачани от лагера им в Турция.\r\nОчаква се Божинов да бъде наблюдаван от агенти, работещи с руски и турски клубове по време на лагера в Турция. Той все още не е подписал нов договор с Ботев Bp, но води подготовка с отбора.\r\n \r\nКонтрактът му бе до края на 2018-а. Ако нападателят не си намери отбор в чужбина, ще остане при врачани и за пролетта, довериха от клуба. \r\n \r\nНеофициален дебют за тима ще направи централният защитник Мартин Кавдански, както и естонският бранител Едгар Тур, който е на проби.\r\n \r\nС евентуалното негово привличане и оставането на Валери Божинов селекцията на врачани може да се счита за приключена. В първата си контрола новакът в елита падна у дома с 0:2 от Дунав Русе.\r\n \r\n\r\n ", "date": "2019.01.26", "title": "Валери Божинов иска да бяга от \"Ню Йорк\""}
{"url": "https://www.dnes.bg/stranata/2019/01/26/dvama-pochinaha-ot-uslojneniia-na-grip-v-shumen.400370", "text": "Двама души са починали вследствие усложнения на грип, съобщи директорът на шуменската болница д-р Димитър Костов, цитиран от \"Дарик\". \r\nТова са възрастни пациенти с множество заболявания, при тях е доказан грип щам \"А\".\n\n\r\nВ болницата има над 400 пациенти, от които над 180 с грип или остри респираторни заболявания, 50 от тях са деца.\r\nИма допълнително разкрити легла в няколко отделения, но лекарите са натоварени до краен предел. Вече три седмици работим под пара, част от колегите също се разболяват, понеже са в контакт с пациенти. Трудно е, но успяваме да покриваме графика, каза още той.\r\n ", "date": "2019.01.26", "title": "Двама починаха от усложнения на грип в Шумен"}
{"url": "https://www.dnes.bg/notifikacii/2019/01/26/fenomenalno-albert-popov-e-5-i-sled-pyrviia-mansh.400377", "text": "Българинът Алберт Попов заема пето място след първия манш на слалома от Световната купа по ски-алпийски дисциплини в австрийския курорт Кицбюел.\r\nПопов стартира с номер 71, но направи феноменално спускане и преодоля трасето за 55.82 секунди. \r\nТака той изостава само на 6 десети от секундата зад лидера Рамон Ценхойзерн (Швейцария).\r\nБългаринът беше с 28 стотни от секундата по-бърз от световния шампион и носител на Световната купа Марсел Хиршер (Австрия), който е едва девети след първия манш.\r\nКамен Златков се спусна с номер 43 в първия манш, но не завърши.\r\n \r\n/БТА/\r\n ", "date": "2019.01.26", "title": "Феноменално: Алберт Попов е 5-и след първия манш!"}
{"url": "https://www.dnes.bg/notifikacii/2019/01/26/12-postradali-pri-tornado-na-letishteto-v-antaliia.400374", "text": "\r\n \r\nДванайсет души са ранени и два самолета са повредени в резултат на торнадо, завихрило се на летището в Анталия, съобщава турската частна телевизия НТВ.\n\r\nСтихията е преобърнала автобус, микробус и една стълба.\n\r\n\"Досега 12 души са настанени в болница. Няма опасност за живота им\", каза валията на Анталия Мюнир Каралоглу по телефона пред телевизионния канал.\n\r\nОкръжният управител уточни, че летището е отворено за движение в момента.\n                \n                \r\n\"Опитваме се бързо да поправим щетите\", добави той и призова гражданите да бъдат предпазливи предвид неблагоприятните атмосферни условия в момента.\n\r\nТова е второто торнадо в турския средиземноморски окръг Анталия през последните два дни, припомня БТА.         \n\r\n ", "date": "2019.01.26", "title": "12 пострадали при торнадо на летището в Анталия"}
{"url": "https://www.dnes.bg/notifikacii/2019/01/26/naomi-osaka-specheli-australia-open-s-pobeda-nad-kvitova.400380", "text": "Наоми Осака е първата японка в историята с титлата на Откритото първенство на Австралия по тенис при жените.\n\r\nПоставената под номер 4 победи на финала осмата в схемата Петра Квитова (Чехия) със 7:6(2), 5:7, 6:4 след 2:27 часа.\n\r\nС успеха 21-годишната Осака, която е действаща шампионка и от Откритото първенство на САЩ, стана и първата японка, която ще оглави световната ранглиста на WТА.\n\r\nДвете за първи път достигнаха до мача за трофея в Мелбърн, а в началото Квитова имаше известно предимство, като пропиля пет възможности за пробив, включително и при преднина 40:0 в седмия гейм.\n\r\nВпоследствие чехкинята отрази два сетбола на собствен сервис при 5:6, но в тайбрека Осака поведе с 5:1 точки и този път не пропусна.\n                \n                \r\nЧехкинята стартира с пробив във втората част, но четири поредни гейма японката обърна до 4:2 и изглеждаше, че държи мача под контрол.\n\r\nПри 5:3 Осака поведе с 40:0 при сервис на Квитова, но не се възползва от трите последователни мачбола, а след това допусна и пробив, с който резултатът беше изравнен.\n\r\nЯпонката пропусна нов шанс за брейк при 5:5, а това се отрази върху нейната психиката, играта й рухна и след серия от грешки тя допусна нов пробив, загуби втория сет, след което напусна корта със сълзи в очите и се прибра за кратко в съблекалнята.\n\r\nОпитната 28-годишна Квитова продължи серията си на пет последователни гейма на старта на третата част. Но Осака се поуспокои, стабилизира представянето си и с пробив поведе с 2:1.\n\r\nПри 4:2 японката отново пропиля аванс от 40:0 при подаване на Квитова, но този път това не й повлия и тя лесно взе следващия си сервис-гейм за 5:3.\n\r\nКвитова намали на 4:5, но въпреки всичките си усилия чехкинята, която в края на 2016 година беше нападната с нож от крадец в дома си и трябваше да се подложи на сложна операция на играещата лява ръка, не успя да стигне до третия си трофей от Големия шлем след титлите на \"Уимбълдън\" през 2011 и 2014 година. Тя все пак ще се изкачи на второто място в световната ранглиста в понеделник.\r\n \r\n/БТА/\r\n ", "date": "2019.01.26", "title": "Наоми Осака спечели Australia Open с победа над Квитова"}
{"url": "https://www.dnes.bg/index/2019/01/26/stranni-meduzopodobni-syzdaniia-nai-drevnite-jivotni.400376", "text": "Китайски учени откриха фосил на древна медуза в скали на 600 милиона години, който предхожда досегашното най-древно животно с 40 милиона години, съобщи в. \"Дейли мейл\".\r\nФосилът прилича на съществуващите и сега гребенести медузи. Те са хищници, които се хранят с малки морски организми. \r\nДревното създание още няма име, но микроскопският анализ разкри сходни черти с днешните гребенести медузи като пипала, мускулна тъкан, слизести слоеве.\r\nДосега за най-старо животно на планетата ни се смяташе дикинсония - организъм, живял преди 541 милиона години.\r\nУчените от университета по геонауки в Ухан са открили фосилите в сегмент от формацията Доушанто в Китай. Фосилите са с размер 0,7 мм.\r\nВ тази формация са намирани фосили на 631 милиона години, но специалистите не могат да определят какви са. Те се виждат само през микроскоп и е възможно да са от водорасли или развиващи се ембриони.\r\n/БТА/\r\n ", "date": "2019.01.26", "title": "Странни медузоподобни създания - най-древните животни"}
