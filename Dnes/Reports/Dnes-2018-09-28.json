{"url": "https://www.dnes.bg/temida/2018/09/28/sin-shte-leji-11-godini-za-ubiistvoto-na-maika-si.389118", "text": "11 г. затвор присъди Бургаският окръжен съд на 36-годишния Мариян Челебиев, който през март уби майка си с особена жестокост. Трагедията се разигра в апартамента им в к-с \"Меден рудник\".\n\r\nДо убийството се стигнало, след като Мариян се афектирал по време на разговор с майка си Бинка - първо започнал да й нанася удари, а после я стискал за шията, което е довело до спиране на сърдечната дейност.\nМариян, който е висшист, бил безработен.\r\nЗа всички несполуки и неудачи в живота си обвинявал майка си, предаде . \"Не мога да живея в такава среда\", промълви Мариян, след като чу, че ще лежи 11 г. в затвора. Присъдата може да се обжалва пред Апелативния съд.\n                    \n                    \n                \r\nПрокуратурата поиска 12 г., а защитата 10. В съда се появи и бащата Тодор, който на няколко пъти се размина със сина си, без да го погледне или промълви нещо.\n\r\nПловдивският окръжен съд пък произнесе днес най-тежкото наказание - доживотна присъда на полицая Венцеслав Караджов. Той е признат за виновен, че на 15 май 2016 г. умишлено е умъртвил майка си Божура и баща си Цветан Караджов, като убийството е извършено предумшилено с особена жестокост и с користна цел.\r\nСпоред прокуратурата отказът на Цветан и Божура Караджови да припишат на  единствения си син къщата и двора на улица \"София\" 68А е основният  мотив за убийството.\n\r\nСъдът постанови Караджов да изтърпи наказанието при първоначален специален режим. Подсъдимият посрещна с усмивка решението. Преди да влезе в залата той каза, че очаква да го оправдаят. \n\r\n\"Невинен съм. Борбата продължава, има и следващи инстанции\", коментира осъденият, след което беше изведен с белезници.\n\r\nСъдебният състав, председателстван от Михаела Добрева, разпореди Караджов да поеме разноските в размер на 25 хиляди лева. Тя допълни, че решението подлежи на обжалване в 15-дневен срок пред Пловдивския апелативен съд. Произнасянето на присъдата беше съпроводено с над 15 часа маратон от пледоарии в предходния ден.", "date": "2018.09.28", "title": "Син ще лежи 11 години за убийството на майка си"}
{"url": "https://www.dnes.bg/blizak-iztok/2018/09/28/razkaialiiat-se-djihadist-idil-ne-beshe-tova-koeto-ochakvah.388778", "text": "Януари, 2015 г., слънчево, но студено, навън няма и следа от човешко същество. Млад мъж стои на границата с Турция и Сирия, на път да направи немислимото. Да тръгне натам, откъде всички бягат. Нещо, за което горчиво ще съжалява.\r\nМъжът, изпълнен едновременно с ентусиазъм и страх от непознатото, изведнъж забелязал уличен метач.\r\n\"Искам да премина оттатък. Какво трябва да направя?\", попитал той.\r\nРаботникът му поискал 75 турски лири в замяна на ценната информация и му посочил дупка в оградата на границата, недалеч от главната порта. Мъжът бил изминал дълъг път до целта си, която сега била само на 10 метра от него. Навел се и се проврял през процепа. Вече бил от другата страна.\r\n                    \n                    \n                Турската охрана на границата започнала да вика зад гърба му, но той не чул. Тичал с все сила, а краката му се отлепяли високо от земята. Дестинацията му била една – северна Сирия: Мястото, на което се заражда ИДИЛ.\r\nИмето му сега е Абу Али. Имал друго преди това, но онзи живот отдавна останал зад гърба му. Сега животът му принадлежал на терористичната групировка. Също както на много други мигранти. Абу искал много повече от това просто да мигрира. Искал да започне отначало. Да се роди отново, на друго място. Искал да стане част от ИДИЛ.\r\nВ началото на 2015 г. терористичната групировка \"Ислямска държава\" е в разцвета на силите си. Джихадистите набират голям брой подръжници от цял свят и то с голяма скорост. Идеалната цел за радикалния ислям била младите и разочаровани от живота мюсюлмани.\r\nАбу бил на 38 г. потърсил ИДИЛ с надеждата да получи някаква канцеларска работа и да се докаже като един добър мюсюлманин. Роден е в Кувейт, притежава йордански паспорт, но по-голямата част от живота си прекарва в сирийския град Алепо. През 2012 г. животът му тръгва надолу, изпада в пълно отчаяние, бедност и решава да потърси помощта на ИДИЛ.\r\nНямал нищо за губене. Купил си самолетен билет до Истанбул. От там хванал автобус до Урфа, а после половин час се возил до границата със Сирия. Когато стигнал, сърцето му биело като лудо. Започнал да се колебае. Дяволът застанал на рамото му и се опитал да го разубеди. Не го послушал.\r\nПристигането му било изненадващо за членовете на терористичната организация. Абу бил сам. Повечето новоприсъединили се към ИДИЛ идвали с помощта на контрабандисти и пътували в група. Въпреки това приели Абу топло.\r\nЧас след пристигането му се появила кола, която го отвела до къща за регистрация наблизо. Вътре имало още десетки новопристигнали. Приличало на летище – американци, британци, французи. Било пълно с чужденци. Имало един единствен сирийски гражданин. През следващите  5 дни Абу спал на матрак на пода и комуникирал единствено с останалите новобранци в групата. От ИДИЛ обстойно преглеждали миналото им и проверявали дали не са тайни агенти.\r\nСлед това Абу Али бил качен на микробус, заедно с 15 души, и заедно били отведени в Ракка – столицата на \"Ислямска държава\". Прекарали една нощ там, а после били отведени на поредното място, на стотици километри навътре в планината.\r\nСледващите две седмици били като тренировъчен лагер. Мъжете се събуждали преди разсъмване, отправяли молитва към Аллах, следвало тичане и лицеви опори. С първите лъчи на слънцето започвал и уроците по шериат. Били елементарни – каква била разликата между мюсюлмани и немюсюлмани и защо било нужно да се води война срещу неверниците и вероотстъпниците. Вечер цялата група се събирала за ежедневната \"новинарска емисия\", по време на която имамът разказвал основните събития от деня.\r\nЕдна вечер съобщили на новобранците, че се е случило нещо много важно. Проекторът бил включен, а на екрана се показал мъж в оранжев затворнически гащеризон. Килията му била обгърната от пламъци.\r\nМъжът бил пилот от Йордания, заловен от ИДИЛ, след като самолетът му катастрофирал. Екзекуцията му била истинска гротеска и привлякла вниманието на световните медии. Актът, който бил на светлинни години от всякаква представа за хуманно отношение, отвратил дори някои членове на джихадистката организация, които сметнали деянието за неморално.\r\nВсички в тренировъчния лагер били шокирани. Никой, обаче, не казал и думичка. Погледите се насочили към Абу Али. Мъжът бил с йордански паспорт. 38-годишния новобранец на ИДИЛ бил ужасен от това, което вижда, но не продумал. Всичко било тест, който да провери колко е лоялен към редиците на терористичната групировка. Абу се разтреперил целия. От дете е научен, че да изгориш жив човек, е напълно забранено от исляма.\r\nТогава разбрал – сторил е грешка. Помолил бог за помощ. На глас. И всички го чули. Бил отведен навън от пазачите. Имамът го последвал. Седнал на камъка до него и го попитал защо е изрекъл тези думи. Нима се съмнява в това, което ИДИЛ е сторила? Абу Али отговорил: \"Не!\" Знаел много добре, че това било провокация. Изпитвали го.\r\n\"В началото на този лагер ти беше кафир (неверник). Сега си мюсюлманин\", казал имамът.\r\nАбу въздъхнал от облекчение. Наказанието му се разминало. От този момент нататък, обаче, подлагал всичко на съмнение.\r\nСлед като уроците по шериат приключили, мъжете били отведени на друго място, където започнала и тяхната военна подготовка. После групата била разделена на две. Едната от тях отивала директно на фронта. В нея бил и Абу.\r\n12 души пристигнали в Гарма, западно от Багдад, близо до фронта. Във въздуха кънтял звука от самолетите, често се чувало ехото от експлозии. Командирът заявил, че утре бойците на ИДИЛ трябва да повалят иракската армия. Абу бил шокиран.\r\n\r\n.\r\nПланът бил бойците на ИДИЛ да атакуват малко след 3 ч. сутринта. На Абу бил връчен колан-бомба. Мъжът отказал да го сложи.\r\nЗнаел, че поема голям риск като системно отказва да се бие. Но и в двата случая изходът бил смърт. Нямало значение. За негова изненада, обаче, наказанието му било друго. Бил забравен. Оставен с дни в изоставена къща в Гарма заедно с още един от редиците – Абу Хасан – крадец, който потърсил терористичната организация с надеждата да спечели пари. От ИДИЛ му обещали месечна заплата от 150 долара. Платили му обаче само няколко пъти. После спрели.\r\nИзоставянето им в къщата, обаче, не се оказало толкова лошо. Били на топло, вътре имало електричество и дори телевизор. Двамата се разбирали добре. Прекарвали часове в гледането на новини и филми – нещо, строго забранено от ИДИЛ. Затова държали прозорците затворени.\r\nЕдин ден били хванати. Заповядали им да изключат телевизора. Абу Али кимнал, но се обърнал и отново включил телевизора. Тогава джихадистите полудели и гръмнали с автоматите си телевизора.\r\nМъжете били отведени на друго място. Къщата била пълна с мъже. В една от стаите, обаче, се чувал момичешки смях – язидки, заловени в северната част на Ирак преди 8 месеца. Били на 13 и 14 години.\r\nАбу Али е чувал и преди истории за язидките – момичета, заловени от радикалистите, които били продавани като секс робини. Често били давани като награда на офицерите или мъжете, които са се справили добре на фронта.\r\nМъжете в къщата започнали да се карат. Всички искали да се доберат до язидките. Разпрата продължила половин час. Тогава разярен джихадист нахлул в постройката и отишъл директно в стаята, в която се намирали двете деца. Чули се два силни изстрела. Смехът секнал.\r\nУжасяващите сцени станали твърде много в ежедневието на новобранците, постъпили в редиците на ИДИЛ. За голяма част от тях червената лампа светела по-ярко от всякога. Искали да си тръгнат. Започнали бунтове срещу радикалния режим, а онези, дръзнали да се изправят срещу него, били избити.\r\nАбу имал късмет. Потърсил помощ и благодарение на контрабандисти и активисти, които помагали на бойците да избягат от жестоката ръка на ИДИЛ, се измъкнал жив. На 25 май 2015 г., четири месеца след като прекрачил границата (физически и морално пред самия себе си). Бил спасен от двама от членовете на активисткото движение. Живеел в тяхната къща в Турция в продължение на три месеца.\r\nСлед това за него вече било безопасно. Хванал автобус до Анталия. Било 3 посред нощ. Абу Али застанал под прозореца на една от къщите и написал съобщение на телефона си.\r\n\n\r\nОт къщата излязла съпругата му.\r\n.", "date": "2018.09.28", "title": "Разкаялият се джихадист: ИДИЛ не беше това, което очаквах!"}
{"url": "https://www.dnes.bg/mish-mash/2018/09/28/cial-jivot-svaliach-romeo-ot-rimini-pochina-na-boinoto-pole.389047", "text": "Най-прочутият италиански донжуан, който е преспал с над 6000 жени, почина на 63-годишна възраст в разгара на бурна любовна нощ с 23-годишна дама, съобщава в. \"Дейли мейл\".\r\nМаурицио Дзанфантини бе известен още с прозвището си Ромео от Римини. Той е започнал бляскавата си любовна кариера още когато на 17 години заработил в нощен клуб в Римини.\r\nПостепенно той превърнал професията на промоутър в клуба във възможност да завързва кратки връзки с над 200 жени на лято. Той печелел женските сърца много лесно. Харесвал си дама насред улицата, заприказвал я, убеждавал я да влезе в нощния клуб, в който работел, и след това продължавал свалката до успешен край.\r\nПрез зимата Маурицио отивал в скандинавските страни, където работел за туристически агенции. Там той продължавал кариерата си на сваляч и дори толкова се прочул, че в шведски град му била издигната восъчна фигура.\r\n                    \n                    \n                През 1986 г. италианското издание \"Еспресо\" нарече Дзанфантини \"най-успешният любовник на Италия\". През 2014 г. той сподели пред \"Билд\", че се отказва от кариерата на сваляч, защото се чувствал много стар. Но определено не е удържал обещанието си.\r\nРомео от Римини почина във вторник на \"бойното поле\", в леглото на 23-годишна туристка от източноевропейска страна. Докато я засипвал с ласки, той получил сърдечна криза. Дамата изпаднала в шок, извикала медици, но те не могли да съживят плейбоя и констатирали смърт от сърдечна недостатъчност. (БТА)\r\n ", "date": "2018.09.28", "title": "Цял живот сваляч: Ромео от Римини почина на \"бойното поле\""}
{"url": "https://www.dnes.bg/notifikacii/2018/09/28/prof-nachev-problemyt-v-zdraveopazvaneto-e-kachestvoto-mu.389132", "text": "Два алтернативни модела за бъдещо развитие на здравеопазването бяха предложени от ресорното министерство.\n\r\nЕдно от предложенията за реформа е НЗОК да финансира лечение на пациентите до 700 лв., а всичко нагоре да се поема от застрахователни фондове. За целта специалистите предлагат въвеждане на задължителна месечна здравна застраховка от 12 лева, която също ще се разпределя на социален принцип като 8-процентната вноска.\n\r\nДругият вариант, предложен от здравния министър Кирил Ананиев, предвижда пълна демонополизация на НЗОК. Това щяло да даде възможност за съревнование и конкурентност.\n\r\n\"Финансирането, което в момента е налице, трябва да се промени на всяка цена. За система като здравеопазването, която е изключително чувствителна, най-добрият вариант е този, който няма да я срути и да създаде голямо напрежение\", коментира в студиото на \"Денят ON AIR\" директорът на УМБАЛ \"Св. Екатерина\" проф. Генчо Начев.\n                \n                \r\n\"Първият вариант не повишава парите за здравеопазване, те ще останат същите както до момента, разликата е, че ще се появи конкуренцията на застрахователните дружества. Разбира се, рискове има, тъй като по мое мнение, самите застрахователи не са готови за подобно нещо\", обясни проф. Начев.\n\r\nПред  гостът на Ганиела Ангелова отбеляза, че вторият вариант - пълна демонополизация на НЗОК е по-добрата алтернатива, тъй като промените ще се случат по-плавно и средствата ще бъдат повишени.\n\r\n\"Който и модел обаче да бъде избран, няма да реши най-големия проблем, а именно - качеството на медицинските услуги у нас\", категоричен бе експертът.", "date": "2018.09.28", "title": "Проф. Начев: Проблемът в здравеопазването е качеството му"}
{"url": "https://www.dnes.bg/rusia/2018/09/28/kremyl-iska-kategorichni-danni-za-sluchaia-skripal.389115", "text": "Говорителят на руския президент Владимир Путин заяви днес, че не разполага с данни за награждаването от държавния глава на човек с фамилно име Чепига, предаде ТАСС.\r\n\"Нямам информация за това човек с такава фамилия да е бил награждаван\", каза говорителят Дмитрий Песков пред журналисти. Той изпълни обещанието си, дадено на представители на медиите снощи, да провери дали Путин е награждавал някой си Чепига.\n\n\n\r\nВ сряда британският в. \"Дейли телеграф\" съобщи, че истинската самоличност на единия от мъжете, издирвани от Великобритания за нападението с нервнопаралитично вещество срещу бившия руски шпионин Сергей Скрипал и дъщеря му Юлия в Солсбъри, е Анатолий Владимирович Чепига, руски полковник от военното разузнаване с награди, предаде Ройтерс. Вестникът се позова на свое разследване, проведено съвместно със сайта \"Белингкет\", който пише по теми, свързани с разузнаването.\r\n                    \n                    \n                По-рано този месец британски прокурори обвиниха двама руснаци - Александър Петров и Руслан Боширов, в опит за убийство чрез отравяне с Новичок на Сергей Скрипал и дъщеря му през март в южния английски град Солсбъри. Тогава прокурорите казаха, че заподозрените вероятно са използвали фалшиви имена, за да влязат във Великобритания.\r\n\"За да могат съответните наши служби да получат възможността да участват в разследването на този инцидент \r\n(отравянето на Сергей и Юлия Скрипал), те трябва да имат изходни материали - официални изходни материали, тези материали могат да постъпват само от компетентни източници\", подчерта Песков. Той отбеляза, че е невъзможно да се води дискусия с журналистите по този въпрос на базата на непотвърдена информация.\r\nГоворителят на Кремъл изтъкна, че с идентифициране на хора могат да се занимават само спецслужбите, но за това са им нужни официални данни. (БТА)", "date": "2018.09.28", "title": "Кремъл иска категорични данни за случая \"Скрипал\""}
{"url": "https://www.dnes.bg/snimka-na-denia/2018/09/28/oblachno-s-valeji-ot-dyjd-vremeto-prez-uikenda.389102", "text": "През нощта от юг-югозапад облачността ще продължи да се увеличава и вплътнява и до сутринта на места в южните райони ще започнат слаби валежи от дъжд. Минималните температури ще бъдат между 4 и 9 градуса.\r\nУтре над по-голямата част от страната облачността ще е значителна. Още преди обяд слабите валежи ще обхванат Южна и Източна България. Без валежи ще се задържи в Северозападна България и по поречието на река Дунав, където ще има по-значителни разкъсвания на облачността.\r\nПостепенно през деня вятърът ще се ориентира от североизток и до вечерта ще се усили, особено в Източна България. Максималните температури ще бъдат между 19 и 24 градуса, според прогнозата на НИМХ-БАН.\r\n                \n                Над Черноморието ще преобладава облачно  и на много места ще превалява слаб дъжд. Вятърът ще се ориентира от североизток и до вечерта ще се усили. Максимални температури на въздуха и морската вода: 21 -22 градуса. Вълнението на морето ще бъде 2-3 бала с тенденция на усилване след обяд и вечерта.\r\nНад планините облачността ще е значителна. На много места ще превалява слаб дъжд. Ще духа умерен и временно силен юг-югозападен, в ниските части - североизточен вятър. Максимална температура на височина 1200 метра около 14 градуса, на 2000 метра - около 7 градуса.\r\nВ неделя и понеделник ще преобладава облачно време и на места, повече в югоизточната половина от страната, ще има валежи от дъжд. Има условия в отделни райони да бъдат значителни.\r\nВ западната половина ще духа слаб до умерен източен вятър, в източната - умерен, временно силен, североизточен. Преобладаващите минимални температури ще са между 7 и 12 градуса, максималните - между 15 и 20 градуса. (БТА)", "date": "2018.09.28", "title": "Облачно, с валежи от дъжд – времето през уикенда"}
{"url": "https://www.dnes.bg/politika/2018/09/28/chetirite-neshta-koito-noviiat-mvr-shef-triabva-da-napravi.389134", "text": "Синдикатите в МВР се срещнаха с вътрешния министър Младен Маринов, веднага щом той пое поста. Те заявиха, че няма да му дават 100 дни толеранс, самият Маринов пък беше категоричен, че не му и трябват. Бившият директор на ГД \"Национална полиция\" генерал Васил Василев е убеден, че Младен Маринов ще се справи с работата си като министър на вътрешните работи.\n\r\n\"Той познава не само главния вход, той познава цялата система и съм спокоен, че познава всички тънки места\", категоричен беше ген. Василев в студиото на \"Денят ON AIR\".\n\r\nБившият директор на \"Национална полиция\" каза също, че системата на МВР е една от най-консервативните системи и с магическа пръчка нищо не може да се направи, за да се реформира.\n                    \n                    \n                \r\nГен. Васил Василев обясни, че има четири неща, които трябва да се направят, за да има промяна в системата на МВР и доверието към полицията и униформените да се върне.\n\r\n\"Подбор на кадри, обучение на кадри, възпитание на кадрите и контрол на работата. Това са четирите основни работи\", настоя ген. Василев пред Bulgaria ON AIR.\n\r\nПо думите му е нужен анализ, който да покаже къде са нужни кадри на терен, защото не може да има полицай във всяко село.\n\r\nТой обясни още, че няма как МВР самостоятелно да се справи с престъпността, ако другите институции стоят като публика и само наблюдават.\n\r\n\"Тук е силата на министъра, да отиде и тези структури да работят заедно - задължително\", категоричен беше той и по думите му трябва всички да се включат в борбата с престъпността, защото тя е от национално значение.\n\r\nБившият директор на ГД \"Национална полиция\" подчерта също, че Младен Маринов трябва като вътрешен министър да се пребори в Министерския съвет, за да осигури социален пакет, униформи и всичко необходимо за полицаите.\n\r\n\"Това битовизми, които трябва да бъдат изчистени. Униформите трябва да бъдат сменени. Униформата е част от авторитета\", добави още генерал Васил Василев в ефира на \"Денят ON AIR\".", "date": "2018.09.28", "title": "Четирите неща, които новият МВР шеф трябва да направи"}
{"url": "https://www.dnes.bg/usa/2018/09/28/kitai-kym-sasht-ne-iskame-hegemoniia-a-harmoniia.389126", "text": "Страхът от Китай, който се опитвал да измести САЩ на световната сцена, е неоснователен, каза днес ръководителят на китайската дипломация Ван И, предаде Франс прес.\r\nВ реч пред Съвета за международни отношения в Ню Йорк Ван каза, че Китай се стреми единствено към световна хармония. По повод изводите на американски анализатори, според които Китай засилва усилията си за получаване на позиция на хегемон в света китайският първи дипломат подчерта: \"Искам да ви кажа много ясно, че това е сериозна грешка в стратегическата преценка\".\r\n\"Това е фалшива прогноза, която може да се окаже изключително вредна за американските интереси и бъдещето на САЩ\", предупреди китайският външен министър.\r\n                    \n                    \n                Ван увери, че \"няма причини за паника\" заради търканията между Пекин и Вашингтон и че трудностите може да бъдат преодолени, предаде Ройтерс.\r\nПрез последните години Китай значително разшири присъствието си в света, особено в Африка. В ООН Пекин също разширява влиянието си, като включва все повече военни кадри в мирните операции и редовно увеличава финансовия си принос към световната организация.\r\nВан И отхвърли твърденията, че Китай краде технологии, разработени от чуждестранни компании. \"Искам да подчертая, че Китай не е копирал чуждестранни патенти\" и \"няма да копира чуждестранни патенти\", увери той.\r\nКитай казва, че намеренията му са мирни, но има териториални претенции към почти цялото Южнокитайско море, през което годишно преминават стоки на стойност около 3 трилиона долара, отбелязва Ройтерс. Малайзия, Виетнам, Филипините и Бруней също претендират за части от морето, в което има нефтени и газови залежи и големи риболовни полета. (БТА)", "date": "2018.09.28", "title": "Китай към САЩ: Не искаме хегемония, а хармония!"}
{"url": "https://www.dnes.bg/akoshtete-vqrvaite/2018/09/28/bardak-s-roboti-v-hiustyn-us-vlastite-absurd.389111", "text": "Канадска компания, която иска да отвори \"бардак с роботи\" в Хюстън, се сблъска с неодобрението на градските власти и представители на граждани, съобщи Асошиейтед прес. \r\nКметът Силвестър Търнър заяви, че служителите му преглеждат разпоредбите, за да проверят дали такъв бизнес отговаря на изискванията за безопасност и обществено здравеопазване. Той каза, че няма намерение да се изявява като \"морална полиция\", но не иска в града да започва такъв бизнес.Канадската компания \"Кинки Ес долс\" обяви миналия месец, че ще открие \"бардак със секс кукли\" в Хюстън, след като от една година има подобен бизнес в Торонто. \r\nИнспектори установиха, че няма необходимите разрешителни за преустройството на сградата за потенциалния бардак. Кметът каза, че общинският правен отдел преглежда съществуващите разпоредби, за да провери дали някоя от тях регулира подобен бизнес.\r\n \r\nВъзможно е да се наложат корекции или приемане на нови разпоредби за \"ограничаване или регулиране на подобен бизнес\".Организация в града, която работи срещу секс трафика, набира подписи срещу създаването на публичния дом със секс кукли.\r\n \r\nСпоред адвокатката Ани Макадамс, специализирала в защита на жертви на трафик на хора, бардакът с роботи би дехуманизирал допълнително сексуалната дейност и би засилил отношението към жените като към предмети. \r\n\r\n", "date": "2018.09.28", "title": "Бардак с роботи в Хюстън. US властите: Абсурд!"}
{"url": "https://www.dnes.bg/politika/2018/09/28/ima-kvorum-niama-kvorum-koi-pecheli-i-koi-gubi-v-ns.389128", "text": "След като вчера парламентарното заседание се провали заради липса на кворум, днес народните представители се събраха, но едва от втория път. При първата регистрация БСП и ДПС отказаха да натиснат бутоните. 15 минути по-късно от ДПС размислиха и помогнаха да се събере необходимата бройка.\r\nОказа се, че решението им си имало условие. Като първа точка в дневния ред на парламента бе гласуването на промените в Закона за местното самоуправление, с които общините ще могат да създават звена за контрол по спазването на обществения ред. От ДПС подозират, че въпросните звена могат да се използват като наказателни отряди. От ГЕРБ решиха да направят реверанс към ДПС и отложиха гласуването на промените.\n                    \n                    \n                \r\nПолитическият анализатор Любомир Стефанов определи това като победа за партията на ДПС, а социологът Юлий Павлов пък подчерта, че от партията на Мустафа Карадайъ са успели да упражнят натиск точката от дневния ред да отпадне.\n\r\n\"Както ГЕРБ преди време, когато бяха в положение на опозиция, непрекъснато повтаряха, че осигуряването на кворума е задължение на управляващите. Както се казва с техните камъни по тяхната глава\", допълни Павлов в студиото на \"Денят ON AIR\".\n\r\nЛюбомир Стефанов пък попита как посланията на БСП ще се чуят при положение, че не влизат в пленарната зала.\n\r\n\"Отиват отново на борба да вземат властта, само че не го правят по начин, който вдъхва доверие\", каза още Стефанов пред \r\nДвамата коментираха още, че големият проблем у нас е липсата на доверие в институциите, а партиите не се стараят да увеличат влиянието си, за да привлекат повече избиратели на своя страна. Социологът Юлий Павлов е категоричен още, че БСП не губят гласове, но и не печелят такива.\n\r\n\"За да си разшириш електората, трябва да се обръщаш към колебаещите се. Това, което прави БСП, е насочено към тяхното твърдо ядро\", посочи той.\n\r\nЛюбомир Стефанов пък допълни, че липсата на сигурност и ред, които трябва да се осигурят от институциите, дразни гражданите, а партиите не работят по този въпрос, за да повишат своята популярност и да привлекат повече избиратели на своя страна.\n\r\n\"Партиите страдат от това нещо и не правят нищо. Играят игри, които са коларни. Ако ще си играем само на избори само с ядра, мога да ги предскажа от тук до следващите 20 години\", категоричен беше политологът.\r\n ", "date": "2018.09.28", "title": "Има кворум, няма кворум - кой печели и кой губи в НС?"}
{"url": "https://www.dnes.bg/balkani/2018/09/28/s-nad-100-km-ch-ksenofhon-vryhletia-iujna-gyrciia.389127", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С над 100 километра в час циклонът \"Ксенофхон\" удари южните части на Гърция. Стихията нанесе поражения и в столицата Атина.\n\r\nСилните ветрове събориха дървета и прекъснаха електропроводи. Заради лошото време, днес училищата в много части на Гърция останаха затворени, съобщи .\n\r\nПроливният дъжд предизвика километрични задръствания по много ключови пътища. Постъпили са стотици сигнали от граждани за паднали отломки.\n\r\nЛошото време създаде проблеми и в морския транспорт. В ранните часове на деня обаче ветровете малко отслабнаха и фериботните услуги бяха частично възобновени, след почти два дни прекъсване.\n                    \n                    \n                \r\nСпоред метеоролозите лошото време ще се задържи и следващите дни. В цялата страната е обявен жълт и оранжев код. Най-опасно е обаче в южните части на страната.\n\r\nСиноптиците прогнозират, че нов силен циклон на име \"Зорба\" ще премине през почивните дни. Очаква се обстановката да се влоши на Крит и Цикладските острови. Властите призовават хората да не излизат, ако това не е крайно наложително.\n\r\nНормализиране на обстановката може да се очаква към края на уикенда, когато циклонът се мести към бреговете на Турция.\n\r\n\r\n ", "date": "2018.09.28", "title": "С над 100 км/ч. \"Ксенофхон\" връхлетя южна Гърция"}
{"url": "https://www.dnes.bg/sofia/2018/09/28/unikalen-aparat-za-kryvno-alarmira-za-insult.389086", "text": "\n\r\nУникален автоматичен апарат за измерване на кръвно налягане и сърдечен пулс получи като дарение Центърът за спешна медицинска помощ – София.\r\nПо време на обичайното измерване на кръвното налягане апаратът открива и предсърдно мъждене с висока степен на точност, обясниха от центъра.\r\nПредсърдното мъждене представлява нарушен ритъм на сърцето, който е предпоставка за поява на тромб и инсулт.\r\nАпаратът може да се използва и от специфични групи пациенти - с диабет, с бъбречни заболявания и други.\r\nВсеки шести сигнал до спешната помощ в столицата е за сърдечно-съдово заболяване, съобщи директорът на Спешната помощ д-р Георги Гелев. \r\nОт началото на годината досега екипите на Бърза помощ са приели почти 18 хиляди случая на лица с хипертония, пет хиляди и 700 на хора с инфаркти, почти 4000 повиквания е имало към спешната помощ за ритъмни нарушения, две хиляди за исхемична болест на сърцето и още толкова за стенокардия, съобщи той.", "date": "2018.09.28", "title": "Уникален апарат за кръвно алармира за инсулт "}
{"url": "https://www.dnes.bg/notifikacii/2018/09/28/barnevarn-pod-obstrel-pedofil-syvetval-socialnata-slujba-v-norvegiia.389081", "text": "Норвежки психиатър, който е осъден за притежание на стотици хиляди снимки и видеа, съдържащи кадри на сексуално насилие над деца, е консултирал службата за закрила на детето в страната - Барневарн.\r\nСрещу службата за закрила на детето е имало десетки оплаквания, включително и от български двойки или смесени семейства, засегнати от суровите и неясни действия на социалните.\r\nРазследване на BBC уличи психиатъра и това накара властите в Осло да обявят, че решения, в чието взимане е участвал осъденият психиатър, ще бъдат преразгледани.\r\nПрез април съдът в Осло осъди на 2 г. затвор 56-годишният психиатър Йо Ерик Бройн за притежанието на над 200 000 снимки и 12 000 видеа, показващи сексуално насииле над деца.\n\n\n\r\n                \n                Пред съда Бройн е признал, че е събирал материалите в продължение на 20 г. Той обжалва решението на съда.\r\nСлед разследването на BBC предстои да бъдат преразгледани решенията, в чието взимане Бройн е участвал.\r\nВече има и примери с отменени решения, счетени за неправилни. Такъв е и случаят на семейство Арнесенс с осем деца, двете по-малки от които бяха пратени при приемни родители преди 5 години след ключовата намеса на въпросния психиатър. След преразглеждане на казуса преди 2 седмици децата отново заживяват при родителите си.\r\nМайката Инес Арнесенс приветства плановете за преразглеждане, но предупреди, че то трябва да бъде направено от \"някой, който може да погледне с нови очи всеки отделен случай\".\r\nПоказателен е и случаят на българката Цветелина Оланд. След като се разделила с бившия си съпруг той започнал да говори негативно за нея на децата, докато те са при него.\r\nВ крайна сметка Барневарн се намесва и забранява на Цветелина да вижда децата си. На тях е забранено да говорят на български и са разделени в различни училища.\r\nДруги родители споделят, че социални служители са ги посещавали, защото децата ядат бял хляб или пък са споделили, че родителите им пият бира. В някои случаи дори социалните са разпитвали съседи и дори магазинерки консумират ли семействата алкохол.\r\nБройн е бил част от 14-членната Детска експертна комисия, която контролира препоръките за нуждата от предоставяне на закрила на деца в Норвегия. Психиатърът също така бил назначен като експерт от различни местни власти в цялата страна.\r\nАгенцията за закрила на детето на Норвегия Барневерн бе подложена на остри критики от родители и професионалисти в областта на грижите за деца с аргумента, че агенцията често отнема деца от семействата им и ги настанява в приемни семейства без адекватна обосновка.\r\n\"Барневернет\" се задейства при всяко нарушение на правата на децата от гледна точка на норвежкото законодателство. Всяко телесно наказание, шамар, дори перване по ръката е забранено от закона. Като за малтретиране в някои от случаите с отнети деца се смятат и твърде чести караници. Службата има указания да действа и при най-леките подозрения, че има бито или психически малтретирано дете.\r\nСпоред все повече критици обаче тя отива твърде далече при тълкуванието на това какво е телесно наказание или психически малтретирано дете, като няма никакъв външен контрол на действията й. Твърде често отнемат деца от родителите им само заради слухове и разкази на трети лица, че детето не се чувства добре, или и при най-малкото подозрение, че родителите не се справят с възпитанието.\r\nПреди 2 г. 170 норвежки адвокати, социални педагози и психолози написаха отворено писмо до норвежката държава, в което обвиниха “Барневернет” в несъответстващи по размер на провинението наказания, в напълно погрешни методи, които рушат семейства и в много случаи могат да бъдат сравнени с отвличане на деца от родителите им.\r\nСоциалната служба обаче не отговори на тази критика. Според специалистите тя се е превърнала в държава в държавата - напълно недосегаема за контрол, която никога не признава грешки. Една четвърт от отнетите деца са на родители от чуждестранен произход или от смесени бракове. ", "date": "2018.09.28", "title": "Барневарн под обстрел: Педофил съветвал социалната служба в Норвегия"}
{"url": "https://www.dnes.bg/balkani/2018/09/28/chlenstvo-v-es-ili-nato-za-kosovo-niama-alternativa.389117", "text": "За Прищина не съществува алтернатива за членство в ЕС и НАТО, заяви президентът на Косово Хашим Тачи и добави, че план Б нито съществува, нито се търси, предаде МИА.\n\r\nВ авторски текст за \"Файненшъл таймс\" президентът на Косово посочи, че докато Белград и Прищина не решат различията помежду си, няма да се стигне до членство в ЕС, поради което е много важно да се постигне правно задължаващ договор със Сърбия.\n\n\n\r\n\"Необходимо ни е трайно решение, което обхваща съществуващите различия и възможните точки за бъдещи сблъсъци. Няма да приемем временни договори или продължаване на статуквото\", каза Тачи, цитиран от БТА.\n                    \n                    \n                \r\nКато една от конфликтните области той посочи границата между Косово и Сърбия, за която много се е писало в предишния период и каза, че корекция на границите не може да се прави на принципа на етническо разделение.\n\r\n\"Не искаме да разделяме нашите два народа. Необходимо е да кажем, че всеки окончателен договор трябва да бъде укрепен с железни гаранции за защита на правата на всички общности, които останат в нашите страни, включително и за защита на религиозните обекти\", посочи Тачи.\r\n ", "date": "2018.09.28", "title": "Членство в ЕС или НАТО – за Косово няма алтернатива"}
{"url": "https://www.dnes.bg/notifikacii/2018/09/28/drama-goliama-skypi-ugandiiski-tatkovci-kyrmata-e-za-bebetata.389040", "text": "Майките в Уганда са изправени пред трудно решение – да кърмят или не. Това е така, защото, колкото и странно да звучи, бащите искат да получат от ценното майчино мляко. \n\r\nДори от здравното министерство в страната съобщават, че все повече мъже се \"борят\" с децата си, за да получат от кърмата на майката.\r\nНякои смятат, че майчиното мляко може да има благоприятно въздействие върху тяхното здраве. \n\r\n Специалистите, обаче, са категорични – кърмата е за бебетата, не за възрастните!\r\n                \n                \"Искам да се обърна към мъжете – моля ви, позволете на децата ви да пият млякото, което би трябвало да приемат\", призовава пред \"\" Сара Опенди, министърът на здравеопазването на Уганда.\r\nЧесто до институцията пристига информация, че някои мъже пият толкова много от кърмата на майката, че не остава абсолютно нищо за техните деца.\r\nСамо 66% от жените в страната избират да кърмят бебетата си. Останалите 34 % категорично отказват, защото се страхуват, че гърдите им ще увиснат.\r\n", "date": "2018.09.28", "title": "Драма – голяма! Скъпи угандийски татковци, кърмата е за бебетата!?"}
{"url": "https://www.dnes.bg/health/2018/09/28/znaem-li-kak-da-se-predpazvame-ot-nejelana-bremennost.389124", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само преди дни световната общност отбеляза Световния ден на контрацепцията. За съжаление темата за сексуалното здраве е тема, обявявана често за табу. В някои общности контрацепцията се отрича напълно, а това води до редица проблеми при младите момичета. \n\r\nЗнаят ли и доколко да се предпазват младите хора у нас? За сексуалното образование и култура - в предаването \"Директно\" по  коментират д-р Иван Диков от \"Майчин дом“ и Марияна Стоянова от Алианс на българските акушерки.\n\r\n\"За съжаление най-честата практика при избора на контрацептивен метод във всички възрастови групи в България е самолечението\", заяви в предаването д-р Иван Диков. \n                    \n                    \n                \r\nСпециалистът коментира също и опасенията, че контрацепцията намалява раждаемостта в България, което по думите му категорично не е вярно. \n\r\n\"Контрацептивите намаляват проблемите, които могат да възникнат при хората, които биха искали да имат деца на по-късен етап\", коментира д-р Диков. \n\r\nИдеята на контрацептивите е детето да бъде максимално желано и от двамата родители и когато подходящият момент дойде, то да се появи. \n\r\nЧесто хората, решили да приемат контрацептиви, не се консултират със специалист, а отиват директно в аптеката. Това може да доведе до сериозни здравни проблеми, коментира Марияна Стоянова. \n\r\n \r\n ", "date": "2018.09.28", "title": "Знаем ли как да се предпазваме от нежелана бременност?"}
{"url": "https://www.dnes.bg/za-da-se-razbirame/2018/09/28/rak-oven-koi-zodii-sa-sys-silna-intuiciia.389112", "text": "Има хора, които притежават силна вътрешна интуиция, която започват да ценят и уважават много, когато достигнат зряла възраст. С годините те се научават да слушат шестото си чувство и то почти никога не ги подвежда. Има зодиакални знаци, които притежават по-развити интуитивни способности в сравнение с други. \r\nЕто и списък на зодиите, които предусещат събитията преди те да са се случили:\r\n \r\n\r\n \r\nХората от този знак имат тази рядка способност да мислят по-мащабно. Те някак възприемат  сценариите по по-различен начин от другите хора. Рибите притежават страхотна емпатия и са много умели в това да разгадават мислите на другите. Те са много наясно и кой и какво са им повлияли най-добре или пък най-зле в живота. Рибите всъщност се страхуват от факта, че могат да четат мислите на хората, защото това, често им действа негативно и изтощително. Именно за това те понякога се опитват да не обръщат внимание на шестото си чувство.\r\n \r\n\r\n \r\nТези съпричастни и състрадателни личности също са много вещи в четенето на мислите на хората. Ако техен близък минава през период на депресия или стрес, хората от зодия Рак са първите, които ще усетят този факт. Освен това те се чувстват длъжни да помагат на безпомощните и отчаяни хора в обкръжението си. Добре развитата интуиция на представителите на този знак им помага да излизат от сложните ситуации в живота си почти невредими. И все пак подобно на Рибите и те са склонни да потискат тези свои способности.\r\n \r\n\r\n \r\nХората от този знак не са съвсем сигурни в миналото и настоящето, но са ужасяващо точни, когато става въпрос за бъдещето. Те имат изключителната способност да улавят важните и добри възможности за развитие. Овните сякаш имат прозрение за бъдещето, което пък им помага да избягват не малко опасности по пътя си. Те лесно се аклиматизират към промените, именно заради интуицията си. Те не се обезкуражават от предизвикателствата, защото знаят, че накрая шестото им чувство, ще им помогне да намерят правилната посока.\r\n\r\n", "date": "2018.09.28", "title": "Рак, Овен... Кои зодии са със силна интуиция?"}
{"url": "https://www.dnes.bg/zvezdi/2018/09/28/grisho-v-pekin-instagram-gymji-kakto-vinagi-atraktiven.389093", "text": "\"Хубаво е да се завърнеш в Пекин\", написа Григор Димитров в Instagram, където публикува снимка от столицата на Китай.\r\nГаджето на Никол Шерцингер е уловен да балансира тежестта на тялото си на една ръка, сякаш играе брейк денс.\r\n\"Благодарим Ви, че споделяте снимки от културата на всички места, които посещавате. Елате в Бризбейн през януари – имаме най-добрите плажове в света!\", написа последователка на българския тенисист под снимката.\r\nСред поздравленията към Димитров за хубавите му снимки и пожеланията за успех на следващите му изяви, има и коментари на българи, които гласят: \"Давай, Гришо! Можеш. С теб сме!\" и \"Както винаги, атрактивен!\".\r\nРакета номер едно на България е в Азия, за да участва в поредица от турнири, които стартират от новата седмица. От профила му в Instagram не става ясно дали Никол е с него.\r\n", "date": "2018.09.28", "title": "Гришо в Пекин. Instagram гъмжи: Както винаги, атрактивен!"}
{"url": "https://www.dnes.bg/notifikacii/2018/09/28/verijna-katastrofa-na-trakiia-prati-jena-v-bolnica.389122", "text": "\nЖена пострада в тежка катастрофа.\r\nИнцидентът стана на 90 км на автомагистрала \"Тракия\" посока София. \r\nУдарили са се тежкотоварен камион и два леки автомобила, съобщи Bulgaria ON AIR\r\nПострадала е една жена, която е транспортирана към болница. \r\nИзясняват се причините за инцидента, най-вероятната версия е засичане. \r\nКатастрофата предизвика и километри  задръстване в платното към София, а трафикът се пропускаше само в аварийната лента.\r\n ", "date": "2018.09.28", "title": "Верижна катастрофа на \"Тракия\" прати жена в болница"}
{"url": "https://www.dnes.bg/stranata/2018/09/28/obshtinari-ot-rusensko-selo-zasedavaha-na-pytia-a-pytiat-kyde-e.389116", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНестандартен протест обедини общинските съветници в Русенско. Местният парламент на Ветово избра да проведе редовното си заседание не в зала, а на един от най-разбитите пътища от републиканската пътна мрежа в региона.\r\nПротестът е провокиран от неизпълненото обещание от страна на Пътната агенция до края на май да се ремонтират дупките в участъка, съобщава \r\nОт началото на годината има подадени над 60 жалби от местните жители, които все още са без отговор.\r\nЖеланието за нормални пътища обедини иначе разединените общински съветници. Те са категорични, че ако АПИ не предприеме спешни мерки, ще направят нов протест, с който ще блокират всички републикански пътища в общината.", "date": "2018.09.28", "title": "Общинари от русенско село заседаваха на... пътя! А пътят къде е?"}
{"url": "https://www.dnes.bg/rusia/2018/09/28/ruskiiat-biznes-betonira-s-dogovori-siriia.389091", "text": "Само преди дни Москва и Анкара сключиха споразумение с Турция за демилитаризирана зона в последния контролиран от бунтовниците регион в Сирия.  След срещата десетки руски бизнесмени се прибраха от Дамаск с договори за търговия със следвоенна Сирия. \n\r\nМосква е решена Сирия да остане основна сфера на влияние на Кремъл. Това от друга страна ще изпрати и сигнал до САЩ и съюзниците им да не се бъркат в региона в бъдеще. \n\r\n\"Русия иска... нов ред на сигурността в Близкия изток\", заяви Емил Хокайем, експерт по сигурността в Близкия изток в Международния институт за стратегически изследвания, пишат от БТА. \n\r\nРусия е сочена като виновник за масовата смърт и разруха, тъй като подкрепя сирийския президент Башар Асад. Въпреки това, обаче, нейните сили се оказаха решаващ фактор в международната борба срещу групировката \"Ислямска държава\" и това даде на Москва авторитет, какъвто западните сили нямат. \n                    \n                    \n                \r\n\"Тяхната намеса пожъна много повече успехи, отколкото някой очакваше\", каза Хокайем.\r\nСега основното предизвикателство, с което американските и другите западни дипломати се сблъскват в ООН, е как да останат релевантни.\n\r\nЕдин след друг, дипломати на срещи на ООН за Сирия приветстваха споразумението и изразиха надежда, че то ще бъде трайно, въпреки несигурността около съдбата на Идлиб. \n\r\nСирия беше дългогодишен клиент на руски производители на оръжия още преди войната и беше надежден търговски партньор. И Москва продължава тези отношения, като възстановява пътища, тръбопроводи и небостъргачи, разрушени от седемгодишната война, включително щети, които Русия е нанесла със собствените си оръжия. \n\r\nГрупа от 38 руски компании взеха участие в Международния панаир в Дамаск по-рано този месец. Това беше поне четвъртото събитие през изминалата година, насочено към съживяване на руската търговия със Сирия, а руските компании пак ще отидат в Сирия в началото на октомври за конференция, посветена на възстановяването на страната.\n\r\nСъседите на Сирия също са дейни, особено близкият съюзник Иран. Но в случая с Русия, смятат анализатори, икономическата активност е тясно свързана със стратегията за влияние. \n\r\nРуските компании търсят разнообразна търговска база със сделки в областта на хранително-вкусовата промишленост, земеделието и енергетиката според Търговско-промишлената палата на Русия. Сред най-видните застъпници на подновената търговия със Сирия е високопоставеният представител на Крим Георгий Мурадов. \n\r\nЗаместник-председателят на палатата Владимир Падалко описва \"твърдото намерение на руския бизнес не само да възстанови предишното търговско сътрудничество между нашите страни, но и активно да ги надгради\". \n\r\nНо Русия не иска да плати огромната цена на възстановяването, затова търси западна помощ, особено на срещите на Лавров в ООН. \n\r\nСледващите няколко седмици ще бъдат критични за Сирия - и за това какъв отпечатък ще остави Русия. Специалният пратеник на ООН Мистура каза пред Асошиейтед прес, че октомври ще бъде \"много важен месец\" както за Идлиб, така и за усилията за постигане на мир. \r\n ", "date": "2018.09.28", "title": "Руският бизнес \"бетонира\" с договори Сирия "}
{"url": "https://www.dnes.bg/balkani/2018/09/28/borisov-postavihme-zapadnite-balkani-vyv-fokusa-na-evropa.389125", "text": "В миналото Балканите често са били източник на конфликти и дори днес някои от тях не са заглъхнали напълно. Използвайки историческия шанс, който предоставя председателството на Съвета на ЕС, България инициира процес, който постави Западните Балкани във фокуса на европейската политика. В Западните Балкани бе постигнат забележителен напредък по въпроси, за чието разрешаване досега бяха нужни десетилетия. Това заяви българският министър-председател Бойко Борисов в изказването си по време на общия дебат в рамките на 73-ата сесия на Общото събрание на ООН в Ню Йорк, съобщи пресслужбата на Министерски съвет.\r\nТази година основната тема на Общия политически дебат на ООН е \"Глобално лидерство и споделени отговорности за мирни, справедливи и устойчиви общества\".\r\n                    \n                    \n                Българският министър-председател подчерта пред участниците в общия дебат на ООН, че убедително свидетелство за напредъка на страните от Западните Балкани са подписаните неотдавна ключови договори между София и Скопие и между Атина и Скопие.\r\n\"Буквално след два дни Република Македония ще трябва да направи решителен избор за своето бъдеще - да утвърди постигнатия безпрецедентен компромис със съседна Гърция, който ще разчисти пътя на страната към европейската и евроатлантическата интеграция. Моментът наистина е исторически, като въпросът е \"сега или никога\", посочи Бойко Борисов. По думите му всички са наясно, че това е само началото на един нов, обнадеждаващ, но нелек и некратък път.\r\n\"Залогът е много висок. Не можем да оставим на политическата карта \"бели петна\" на държави със забавено развитие. Обстановката е твърде динамична и наситена с важни събития, които ще предопределят посоката на развитие на региона за много години напред, а с това в голяма степен и състоянието на ЕС\", категоричен бе българският премиер.\r\nБойко Борисов посочи, че справянето с глобалните предизвикателства днес не е по силите на отделните държави, а изисква споделена отговорност и партньорство. \"Глобалното лидерство преди всичко е висока отговорност. Без значение дали една страна е малка или голяма - всяка може да има принос за утвърждаването на мира, равнопоставеността и устойчивостта на нашите общества\", уточни Борисов. Към присъстващите делегации от цял свят той отправи посланието, че гарантирането на мира и благоденствието в света може да стане не само с оръжия и битки, но и с повече хуманност.\r\n\"Нашето разбиране за глобално лидерство включва и икономическото овластяване на жените, като основна предпоставка за постигане на устойчиви общества и на фактическа равнопоставеност между половете\", подчерта Бойко Борисов.\r\nПремиерът коментира и темата с продължаващия конфликт в Източна Украйна. \"За съжаление, няма напредък по изпълнението на Минските споразумения, което смятаме, че е единственият начин за намиране на мирно и устойчиво решение на конфликта\", отбеляза Бойко Борисов и отправи призив за удвояване на съвместните усилия за постигане на мир и стабилност в Украйна при зачитане на суверенитета и териториалната цялост на страната.\r\nМинистър-председателят Бойко Борисов изрази мнение, че чрез възобновяването на Близкоизточния мирен процес може да се достигне до окончателно споразумение, на базата на принципа на две държави, съжителстващи в мир и сигурност.\r\n\"Въпреки усилията на международната общност, военните действия в Сирия продължават и водят до многобройни жертви сред гражданското население, както и до хиляди нови бежанци. България подкрепя усилията за предотвратяване на ескалацията на въоръжения конфликт и поддържаме продължаването на политическия диалог и на вътрешносирийските преговори\", каза още министър-председателят.\r\nВ речта си пред участниците в Общото събрание на ООН българският премиер заяви, че по отношение на Либия страната ни поддържа Плана за действие на ООН и усилията на Мисията на Световната организация за подкрепа, чиято първостепенна задача е стабилизиране на страната и постигане на национално помирение в условията на политическа и институционална фрагментация.\r\n\"Подкрепяме договореностите, постигнати от четирите ключови политически лидери за провеждане на президентски и парламентарни избори\", допълни още премиерът. Бойко Борисов заяви, че миграцията е глобален феномен и точно затова изисква глобален отговор, като международната общност следва да насочи усилията си към основните причини за миграцията - политически, социално-икономически и природни.\r\n\"В рамките на европредседателството България взе активно участие в процеса за договаряне на Глобалния пакт за сигурна, редовна и законна миграция. Приветстваме и приключилото съгласуване на текстовете на Глобалния пакт за бежанците\", допълни той.\r\nПремиерът коментира в своето изказване и нарастващия брой терористични актове по света. По думите му нерегламентираните миграционни потоци предоставят широки възможности за проникване в нашите страни и общества на бивши бойци от войната в Сирия, Ирак, Афганистан и др., включително на добре обучени членове на терористични организации като ИДИЛ и Ал-Кайда. \"Приоритетна задача е предприемането на мерки за предпазване на младите хора от радикализиране и въвличане в мрежите на терористични групи, както и неутрализирането на влиянието на лица и организации, проповядващи извършването на терористични актове\", уточни Борисов.\r\nБългарският министър-председател посочи, че на Срещата за борба със световния проблем с наркотиците, организирана от президента на САЩ Доналд Тръмп, всяка държава е поела твърд ангажимент да се бори с този световен бич. \"България неслучайно беше съдомакин на Срещата, тъй като вече е поела отговорност и е доказала с дела своята ангажираност с проблема. Моята страна може да служи за пример. Постигането на мир, сигурност и стабилност, както и на Целите за устойчиво развитие, минават през конкретни стъпки като тази\", подчерта премиерът Борисов.\r\nСвоята реч министър-председателят Борисов завърши с препратка към подвига на българските граждани, на Българската Православна Църква, на видни общественици и интелектуалци по времето на Втората световна война, когато те спасяват почти 50 000 български евреи от депортация в лагерите на смъртта.\r\n\"Историята за спасяването на българските евреи носи силно послание - хуманността и смелостта могат да победят силата и безразсъдството и да спасят човешки живот. Българският пример трябва да бъде познат, за да даде кураж на много хора по света\", сподели премиерът.\r\nТой бе категоричен, че не трябва да се допуска връщането на ксенофобията и антисемитизма, незачитането на правото на живот на всяко живо същество по расов, етнически или друг признак. \"Знаем, че това е възможно и вече се е случвало\", завърши Бойко Борисов.\r\n ", "date": "2018.09.28", "title": "Борисов: Поставихме Западните Балкани във фокуса на Европа"}
{"url": "https://www.dnes.bg/obshtestvo/2018/09/28/profesiia-shivachka-natovareno-napregnato-i-niskoplateno.389066", "text": "\r\nВ Гоце Делчев хората се прехранват основно от земеделие и малцина от тях - от туризъм. Най-много са заетите в текстилния бранш.\r\nТук Бертрам Ролман произвежда мъжка и дамска конфекция. Вече 25 г. в предприятието му се шият дрехи за луксозни търговски марки, а продукцията се продава основно в Германия.\r\nМесечната средна заплата на шивачките е 350 евро - повече, отколкото в другите предприятия. Тук работят 2000 души и фабриката се смята за образцова.\r\n                    \n                    \n                \"Ние плащаме над средното ниво за бранша, защото и изискваме повече от нашите работници - качество, гъвкавост, работа с нови продукти и материали\", обяснява Бертрам пред .\r\nВъпреки високите за бранша заплати обаче парите на работниците пак не стигат.\r\n\"Не расте заплатата, те я намалят. Като искаш да изкараш повече, те те спират\", обяснява една от служителките.\r\nОт КНСБ посочват, че често предприятията задават непосилно високи норми за работниците и се налага служителите да работят извънредно. \r\n", "date": "2018.09.28", "title": "Професия шивачка: Натоварено, напрегнато... И нископлатено!"}
{"url": "https://www.dnes.bg/notifikacii/2018/09/28/moldovci-razbili-bankomata-v-stara-zagora-svili-60-bona.389121", "text": "Молдовци са разбили банкомата в Стара Загора, потвърди министърът на вътрешните работи Младен Маринов. Откраднатата сума е близо 60 хил. лв.\r\nСпоред полицаите те са били изключително добре подготвени, което показва, че имат подобна практика и в миналото си. Установено е, че задържаните са имали и логистика на територията на страната ни.\n\n\r\nЗадържаните са на около 30 години, единият от тях пребивавал по-дълго в страната ни, другите често са пътували до Молдова и са се връщали тук. Два дни преди престъплението те са влезли в страната ни.\r\nВ тях и в автомобила, с който са се придвижвали, са открити откраднатите пари. Една част от тях молдовците обърнали в евро. Колата е с българска регистрация, не е открадната, в момента се издирва собственикът й.\r\n                \n                Вътрешният министър Младен Маринов информира, че по линия на международния обмен се установява съпричастността на задържаните за други подобни престъпления на територията на други държави.\r\nТърси се и връзка на задържаните с взривния преди около месец банкомат в Казанлък. Това е втори случай, в който молдовци взривяват банкомат у нас, припомня БТА.\r\nМъжете са задържани за 72 часа. Предстои да им бъде повдигната мярка за неотклонение задържане под стража.\r\nПо думите на министъра сумата, която е задигната е възстановена почти напълно.\r\n ", "date": "2018.09.28", "title": "Молдовци разбили банкомата в Стара Загора, свили 60 бона"}
{"url": "https://www.dnes.bg/zvezdi/2018/09/28/sam-smit-oshte-ne-moje-da-prejivee-bivshiia-si.389048", "text": "Сам Смит и актьорът от 13 Reasons Why, Брандън Флин, се разделиха в края на юни, но певецът още страда, пишат от The Times. Двамата бяха заедно в продължение на 9 месеца, а изпълнителят на \"Stay With Me\" проговори за първи път публично за раздялата сега.\r\n\"Все още се опитвам да разбера какво взех от тази връзка и какво означаваше тя за мен. Още ми е трудно\", обясни Сам Смит.\r\nВъпреки болката, той заяви, че може да каже само хубави неща за Брандън и го описва като \"прекрасен\".\r\n\"Всички мои връзки са свършвали по приятелски начин, без нищо лошо\", коментира Сам.", "date": "2018.09.28", "title": "Сам Смит още не може да преживее бившия си"}
{"url": "https://www.dnes.bg/politika/2018/09/28/radev-obshtestvoto-ni-vse-poveche-se-nujdae-ot-edinenie.389129", "text": "След години на разделение обществото ни все повече ще осъзнава нуждата от единение. Това заяви държавният глава Румен Радев в свое обръщение към народа по повод навършването на 100 години от Войнишкото въстание, излъчено тази вечер по БНТ и БНР.\r\n\"На 29 септември 1918 г. разбунтувалите се фронтоваци се сблъскват с проправителствените части край Владая и Княжево. Едните са отстоявали България по фронтовете на Първата световна война и са въстанали с искане за справедлива република. Другите влизат в бой с убеждението, че бранят българската държавност от войнишки метеж. И от двете страни вярват, че жертват живота си за Родината. Бунтът е удавен в кръв. Това е датата на големия български разкол, от който ни делят точно сто години. В разни епохи той ще противопоставя републиканци и монархисти, граждани и селяни, леви и десни. Ще отнеме живота на десетки хиляди българи. Ще съсипе много съдби“, заяви държавният глава.\r\n                    \n                    \n                По думите му общонародните цели на Възраждането ни донасят свобода, Съединение и възход. \"Разколът слага край на тази епоха и ще бъде белязан от братоубийства, терор и пилеене на национална енергия. Великите идеали ще бъдат погребани под безизходни спорове. Те определят и съвременния ни политически дебат, в който партийни, лобистки и индивидуални облаги закриват хоризонта на националния интерес“, допълни президентът.\r\n\"Група общественици се обърнаха към мен с инициатива за национално единение. Убеден съм, че милиони българи съзнават необходимостта от него. Съзнават, че историята не бива да слугува на политиката. Че наследените обществени разломи трябва да се преодоляват, а не да бъдат употребявани за злободневен политически бизнес. Че ожесточението от миналото, минира пътя към бъдещето“, заяви Румен Радев.\r\nСпоред него е наивно да очакваме, че стогодишният разкол ще приключи днес или скоро. „Че ще завърши с победа на някоя от страните на сто и първата или някоя от следващите години. Но моралното и интелектуалното надмогване на разкола е единственият път към успеха“, подчерта той.\r\nПо думите му България е избрала пътя на европейска демокрация и трябва да гради своето бъдеще около принципите на свободата, законността, справедливостта и уважението към човека.\r\n\"Единението не закрива политическия дебат, а бди той да се провежда в името на националния интерес, с уважение към чуждото мнение и свободата на словото. Единението не е индулгенция за престъпления, а борба за законност и правосъдие, на което обществото може да разчита. Единението не може да се случи под знамето на никоя идеология, а само и единствено под знака на културата и човеколюбието.\r\nВярвам, че след години на разделение обществото ни все повече ще осъзнава нуждата от единение. Процесът ще е дълъг, ще срещне съпротивата на сили, които се хранят от разделението. Но, убеден съм: мъдростта ще победи ожесточението“, каза още Румен Радев.\r\n ", "date": "2018.09.28", "title": "Радев: Обществото ни все повече се нуждае от единение!"}
{"url": "https://www.dnes.bg/za-da-se-razbirame/2018/09/28/kak-gushkaneto-po-vreme-na-syn-pomaga-na-vryzkata-ni.388988", "text": "Знаете ли, че спането до някого, когото обичате, ви помага да заспите по-бързо и удължава живота?\r\nАко скоро не сте заспивали гушнати до любимия човек, вижте няколко добри причини да поправите това още тази вечер.\r\n\r\nДа спиш до любимия човек е едно от най-романтичните неща. Това е интимност, послание, с което показваш на човека до себе си, че е в безопасност или че се чувстваш защитен. Проучванията показват, че двойките, които се сгушват докато спят, често са по-щастливи и имат по-добър живот заедно, защото споделят съвсем друго ниво на комфорт и любов.\r\n\r\nУчени са стигнали до извода, че тези хора, които спят до половинката си, гушкат се нощем, галят се, докато заспиват, могат да се борят по-лесно със своите апетити. Това могат да бъдат всички видове апетит – към цигари, вредни храни, вредни навици. Всички те могат по-лесно да бъдат преодолени, ако се прегръщаме повече и лягаме в едно легло щастливи, а не гневни един на друг.\r\n                    \n                    \n                ", "date": "2018.09.28", "title": "Как гушкането по време на сън, помага на връзката ни?"}
{"url": "https://www.dnes.bg/notifikacii/2018/09/28/facebook-50-mln-akaunta-sa-haknati-prez-opciiata-view-as.389131", "text": "50 милиона акаунта са хакнати, съобщават от Facebook. 90 млн. потребители е трябвало да се логнат наново.\r\nСоциално-медийната мрежа поясни в изявление в петък, че е уведомила правоприлагащите органи за нарушението. Акциите се сринаха с около 3% след оповестяването на новината, \r\nИмаше вратичка в кода на Facebook за функция, наречена \"View As\", която позволява на хората да виждат как изглежда акаунта им пред някой друг. Уязвимостта позволи на хората да откраднат символи за достъп - цифрови ключове, които задържат хората влезли във Facebook, за да не се налага да въвеждат отново пароли. След като потребителите влязат в профила си, атакуващите могат да поемат контрол над акаунта, поясняват от компанията.\r\n                \n                 \r\nВъпреки че при сегашната атака са били отнети кодовете за достъп до 50 млн. акаунта, Facebook заяви, че не знае дали от тези акаунти е била събирана лична информация и дали е било злоупотребено с тези акаунти.\r\nВсеки, чийто профил е използвал инструмента \"View As\" през последната година, ще трябва отново да влезе в Facebook и всички приложения, които използват Facebook, за да предоставят достъп. От там ще могат да видят изявление от Facebook, обясняващо какво се е случило. Компанията изчислява, че около 90 млн. души ще трябва да влязат отново в профилите си.\r\n ", "date": "2018.09.28", "title": "Facebook: 50 млн. акаунта са хакнати през опцията \"View As\""}
{"url": "https://www.dnes.bg/sofia/2018/09/28/sdvr-na-stadiona-strogi-merki-za-vechnoto-derbi.389104", "text": "Столичната дирекция на вътрешните работи предприема всички необходими мерки за охрана на обществения ред в столицата заради футболния мач между Левски и ЦСКА на Националния стадион ”Васил Левски”, който ще е утре от 17.00 часа.\n\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града, съобщиха от МВР.\r\nНа изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.\r\nПредприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.\r\n                    \n                    \n                Униформените ще следят за недопускане на зрители във видимо нетрезво състояние, както и за носене на забранени предмети и вещи - огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри.\r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.\n\r\nЗа да бъде избегнато струпване, МВР приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 15.00 часа.\r\nСДВР напомня, че на 7 август в Държавен вестник бр.65/2018 са обнародвани последните промени в Закона за опазване на обществения ред при провеждане на спортни мероприятия.\n\r\nЗаради спортното мероприятие в следобедните часове е възможно да възникне временно затруднение в движението в централната градска част.\n\r\n ", "date": "2018.09.28", "title": "СДВР на стадиона – строги мерки за вечното дерби!"}
{"url": "https://www.dnes.bg/zvezdi/2018/09/28/opitali-da-iznasiliat-sara-hailand-v-gimnaziiata.389113", "text": "Актрисата Сара Хайланд призна за сексуално посегателство над нея в гимназията. Звездата от \"Модерно семейство\" разкри подробности за случилото се в Twitter. Тя е поредната известна личност, която подкрепи движението #MeToo и сподели лични преживявания по темата.\r\nХайланд обяснява, че неин приятел се опитал да я изнасили по време на купон по случай посрещането на Нова година: \"Всички бяха пияни. Той нахлу в банята, в която бях. Надявах се, че това е било сън, но разкъсаните ми чорапи сутринта показваха друго\".\r\nПубликацията на 27-годишната красавица е придружена с хаштаговете \"MeToo\", \"believewomen\", \"IBelieveHer\", с които призовава своите последователи да подкрепят движението срещу сексуалното насилие над известни личности и да повярват на жените, които до момента са се осмелили да разкажат какво са преживели.\r\n                    \n                    \n                Младата актриса, която често провокира със снимки по бански, признава, че е била твърде млада, когато е преживяла сексуално насилие. Тогава не споделила за станалото, защото смятала, че никой няма да ѝ повярва.\r\nСара Хайланд е категорична, че Кристин Бласи Форд, Дебора Рамирес и още една жена, които обвиниха кандидата за Върховния съд на САЩ Брет Кавано в сексуално насилие, казват истината.\r\n", "date": "2018.09.28", "title": "Опитали да изнасилят Сара Хайланд в гимназията"}
{"url": "https://www.dnes.bg/notifikacii/2018/09/28/45-godishnata-antoaneta-v-neizvestnost-mvr-ia-tyrsi.389094", "text": "Столичното Седмо РПУ издирва 45-годишна жена от София, съобщиха от МВР.\r\nЖената е напуснала дома си в ж.к. \"Младост 1\" на 25 септември и оттогава е в неизвестност.\r\nАнтоанета Любенова Димитрова е висока около 165 см, с дълга до раменете светло-кестенява коса и светло кафяви очи.\r\nБила е облечена с черно дълго палто, сини дънкови панталони и обута с кафяви обувки.\r\nУмоляват се всички, който имат информация за издирваната, да се обадят на тел.112, 982 87 60, 982 87 31 или в най-близкото районно управление на МВР.", "date": "2018.09.28", "title": "45-годишната Антоанета в неизвестност, МВР я търси"}
{"url": "https://www.dnes.bg/zvezdi/2018/09/28/oktomvri-shte-donese-vylneniia-na-3-zodii-i-te-sa.389050", "text": "Есента вече официално е тук. И макар дългите, топли дни да свършват и летните емоции вече да са само спомен, есента ще е не по-малко вълнуваща.\r\n \r\nЗа някои зодии октомври ще е много късметлийски месец - в които ще намерят хармония и безброй причини за усмивки. Ето кои са те:\r\n\r\n\r\nПрез октомври близнаците ставате по-палави, постоянно флиртувате, но и често показвате романтичната си страна. Никой няма да може да устои на чара ви и енергията, която излъчвате. Ще знаете точно как да впечатлите противоположния пол. Заради планетните влияния ще станете и по-креативни и ще опитвате нови неща. Възможно е да срещнете нова любов, докато се занимавате с изкуство - ако правите някакъв нов арт проект или когато сте на театър. Ще се погрижите и за здравето си, вероятно ще си създадете нов тренировъчен режим и ще сте в перфектна форма.\r\n \r\n\r\nПо-голямата част от тях имат рожден ден през октомври и той ще е незабравим. Обожават красотата, грацията, затова ще държат да изглеждат смайващо на специалния повод. Но освен, че ще са много чаровни и стилни през октомври, везните ще имат и доста финансови успехи. Може да получат неочаквани приходи, да спечелят нещо или просто да започнат доходоносна работа. През месеца везните ще премислят как може да спестяват и печелят повече, а и ще получат много отговори за отминали събития. До Хелоуин ще са приключили стари и ненужни връзки - приятелски, любовни, работни... Това ще им даде спокойствие.\n                    \n                    ", "date": "2018.09.28", "title": "Октомври ще донесе вълнения на 3 зодии. И те са?"}
{"url": "https://www.dnes.bg/notifikacii/2018/09/28/ot-pistata-direktno-v-moreto-incident-sys-samolet-krai-mikroneziia.389058", "text": "Самолет на националния превозвач на Папуа Нова Гвинея се приземи в лагуна след като пилотът не успя да кацне на пистата, а малко по-далеч от нея... в морето. \r\nИнцидентът е станал край брега на тихоокеанската държава Микронезия.\r\n \n                Всички пътници са били безопасно изведени от самолета на Air Niugini. Боингът е бил наполовина под водата, а местните рибари са се стекли с лодките си към самолета, веднага след катастрофата. \r\nВсички пътници на борда са оцелели, но някои от тях са контузени и със счупени кости. \r\nВидеоклипове, публикувани в социалните мрежи, показват десетки пътници в лодките край самолета. \r\n На борда на Boeing 737-800 е имало 57 души, включително 11 души екипаж.\r\n \r\n ", "date": "2018.09.28", "title": "От пистата – директно в морето: Инцидент със самолет край Микронезия"}
{"url": "https://www.dnes.bg/sofia/2018/09/28/sled-avariia-bez-topla-voda-sa-sv-troica-ilinden-razsadnika-i-krasna-poliana.389064", "text": "Поради авария временно е прекъснато подаването на топла вода в кв. \"Света Троица\", кв. \"Илинден\", кв. \"Разсадника\" и кв. \"Красна поляна\", съобщиха от \"Топлофикация – София\".\r\nОт топлофикационното дружество уверяват, че незабавно е създадена необходимата организация и ще се работи до пълното отстраняване на аварията.\r\n ", "date": "2018.09.28", "title": "След авария, без топла вода са: \"Св. Троица\", \"Илинден\", \"Разсадника\" и \"Красна поляна\""}
{"url": "https://www.dnes.bg/stranata/2018/09/28/24-godishna-s-djip-i-piiana-rezultatyt-6-pomliani-koli.389056", "text": "\n\r\n24-годишно подпийнало момиче помля 6 коли във Варна, съобщи .\r\nСпоред свидетели жената не се е опитвала да паркира джипа си, а просто е минавала по улицата, като е смазала 6 паркирани на ул. \"Струга\" в морската столица автомобила.\r\nНа шофьорката е взета алкохолна проба, като по данни на полицията дрегерът отчел 1 промил алкохол.\r\nБелият джип на 24-годишната също е със щети.\r\nСпоред разследващите младата жена е изгубила контрол над автомобила. По случая е образувано досъдебно производство.\r\nОт МВР съобщиха, че друг мъж на същата възраст пък е блъснал два паркирани автомобила на друга улица в центъра на град Варна. Мъжът е отказал на полицаите да бъде тестван за алкохол.", "date": "2018.09.28", "title": "24-годишна с джип и пияна! Резултатът: 6 помляни коли"}
{"url": "https://www.dnes.bg/business/2018/09/28/2-poleta-do-bylgariia-zasegnati-ot-stachkata-na-ryanair.389068", "text": "Пътниците на нискотарифната авиокомпания Ryanair отново са засегнати от стачки на летателния персонал. Синдикатите в шест европейски държави призоваха за подновени стачни действия.\r\nПротестът ще се отрази и на трафика до България, защото компанията отменя два полета от и до Берлин – на кацащия от германската столица в София в 19,10 часа самолет и отлитащ обратно към Германия в 19,35.\r\nКато цяло компанията отменя сравнително малко полети за петък, който е първият ден от празници в някои германски провинции. Като цяло се очаква да бъдат отменени до 150 полета в Европа, пояснява маркетинг директорът шеф Кени Джейкъбс, цитиран от DPA.\r\nПредставител на синдикатите обаче говори за значително по-сериозни анулирания. „Очакваме в течение на деня 250 анулирани полета на територията на Германия“, заяви Мира Ноймайер от Verdi.\r\n                    \n                    \n                При друга стачна вълна с подобен обем през август Ryanair отмени около 400 полета в Европа.\r\nВъв втората общоевропейска стачка на пилоти и полетен персонал се включват служители от Испания, Португалия, Белгия, Италия, Холандия и Германия. Летищният персонал иска да постигне по-високи заплати и по-добри условия на труд съгласно съответното национално законодателство.\r\nRyanair е най-голямата нискобюджетна авиокомпания в Европа. Нейните самолети Boeing 737 летят до повече от 215 летища в 37 страни и оперират от 86 бази в Европа и Северна Африка. За изключително печелившата компания работят около 14 500 души. През финансовата 2017/2018 г. компанията реализира печалба от 1,45 млрд. евро при приходи за 7,15 млрд. евро.\r\n", "date": "2018.09.28", "title": "2 полета до България засегнати от стачката на Ryanair "}
{"url": "https://www.dnes.bg/travel/2018/09/28/prez-otpuskarskiia-avgust-na-more-pri-sysedite-te-pri-nas.389052", "text": "Пътуванията на българи в чужбина през август са 736.7 хил. или с 8.3% над регистрираните през същия месец на миналата година.\r\nУвеличение е отчетено към Турция - с 35%, Германия - с 13.9%, Франция - с 11.1% и др. Същевременно намаляват пътуванията ни към САЩ - с 13%, Украйна - с 12.9%, Израел - с 3.3% и др.\r\nНай-голям дял формират пътуванията с цел почивка и екскурзия - 43.4%, които са се увеличили с 9.6%.\r\nТези със служебна цел са нараснали с 18.8%,а делът им е 13.7%. За гостуване, обучение, посещение на културни и спортни мероприятия също сме пътували повече - с 4%. Това са обаче близо половината от общия брой визити  - 42.9%.\r\nПрез отпускарския август най-често сме се отправяли към Гърция - 195.5 хил. пътувания, Турция - 142.1 хил., Македония - 53.6 хил. и др.\r\n                    \n                    \n                Посещенията на чужденци у нас са 2 240.2 хил. или с 5.4% повече в сравнение с август 2017 година. Регистрирано е увеличение при всички наблюдавани цели: със служебна цел - с 12.9%, с други цели (вкл. гостувания и транзитни преминавания) - с 5.8%, с цел почивка и екскурзия - с 4.2%. Транзитните преминавания през страната са 26.2% (586.1 хил.) от всички посещения на чужденци в България.\n\r\nДелът на гражданите от Европейския съюз е 62.3%, или с 5.3% повече в сравнение със същия месец на предходната година. Увеличават се посещенията на граждани от Словакия - с 25.0%, Нидерландия - с 21.5%, Франция - с 19.3% и др.\n\r\nПовече са и посещенията на граждани от групата \"Други европейски страни\" - с 6.2%, като най-голям е ръстът на посещенията на граждани от Украйна - с 33.2%.\n\r\nПрез август 2018 г. преобладава делът на посещенията с цел почивка и екскурзия - 54.7%, следвани от посещенията с други цели - 38%, и със служебна цел - 7.3%.\r\nНай-много посещения в България през август 2018 г. са реализирали гражданите от Германия - 287.4 хил., Румъния - 285.1 хил., Турция - 277.1 хил., Гърция - 165.8 хил. и др.", "date": "2018.09.28", "title": "През отпускарския август – на море при съседите, те при нас"}
{"url": "https://www.dnes.bg/notifikacii/2018/09/28/resheno-e-gazyt-poskypva-s-blizo-14-ot-ponedelnik.389062", "text": "Природният газ поскъпва с 13,89% от 1 октомври, реши окончателно Комисията за енергийно и водно регулиране. \r\nТака на практика регулаторът утвърди поисканото от \"Булгаргаз\" увеличение.\n\n\r\nДо края на годината доставчикът ще продава синьо гориво на цена от 456,65 лв./1000 нм3 или 43,28 лв./MWh (без акциз и ДДС).\r\nВ нея е включена компонента за услугата \"обществена доставка\" в размер на 6,17 лв./1000 нм3 и компонентата \"задължение към обществото\" от 1,40 лв./1000 нм3, която покрива разходите на \"Булгаргаз\" за съхранение на количества в газохранилището Чирен.\r\nСлед увеличението се очаква цената на парното и топлата вода също да се повиши с между 2-9% за отделните градове.", "date": "2018.09.28", "title": "Решено е: Газът поскъпва с близо 14% от понеделник"}
{"url": "https://www.dnes.bg/politika/2018/09/28/stop-na-paralelniia-iznos-odobriha-zakona-za-lekarstvata.389063", "text": "Парламентът окончателно промени Закона за лекарствени продукти в хуманната медицина, за да спре паралелния износ на лекарства.\r\nТова е честа практика, заради която ключови терапии за българските пациенти не достигат или се изчерпват много бързо след доставката, защото почти незабавно се препродават в другите държави от ЕС, където струват повече пари.\r\nНовият механизъм ще следи количествата на лекарствата в българските аптеки и когато се забележи бързо изчерпване, временно ще се забранява износът на конкретните лекарства.\n\n\r\nЗа целта ще бъде изготвен списък с лекарствени продукти, чийто износ може да бъде ограничаван.\r\n                    \n                    \n                По предложение на Даниела Дариткова и Лъчезар Иванов от ГЕРБ това ще става на базата на специализирана електронна система.\r\nОбект на промените са всички лекарства от Позитивния списък. Законът предвижда сериозно завишаване на санкциите при извършване на нерегламентирана търговия с лекарства.\r\nЗалагат се по-високи санкции при извършване на нерегламентирана търговия с лекарства, включени в ограничителния списък, като за търговците на дребно глобата е в размер от 10 000 до 20 000 лв. при първо нарушение и от 25 000 до 35 000 лв. при повторно нарушение. \r\nПри търговците на едро имуществената санкция е в размер от 10 000 до 25 000 лв., а при повторно нарушение разрешението за търговия на едро се отнема със заповед на Изпълнителната агенция по лекарствата.\r\nЗа всеки, който извърши износ на лекарствени продукти в нарушение на разпоредбите за износ на лекарствени продукти от закона, е предвидена глоба, съответно имуществена санкция, в размер от 50 000 до 100 000 лв.", "date": "2018.09.28", "title": "Стоп на паралелния износ: Одобриха закона за лекарствата"}
{"url": "https://www.dnes.bg/art/2018/09/28/tainata-za-kostiumite-na-originalniia-orkestyr-na-iohan-shtraus.389071", "text": "Strauss Capelle Vienna, оркестърът, основан от самия Йохан Щраус през 1843 г., който ще гостува у нас на 1 декември в Зала 1 на НДК, ще ни представи истинския виенски дух и едно ценно музикално наследство. Strauss Capelle Vienna се стремят да запазят живи австрийските традиции и да ги направят достъпни за света.\n\r\n\"Магичността на нашите представления привлича вниманието на хора от всякакви възрасти, защото предлага едно незабравимо преживяване, състоящо се от музикално пътуване, което пренася публиката обратно в 18-ти век в Централна Европа“, разкриват от Strauss Capelle Vienna.\n\r\nОт оркестъра обещават да ни изненадат и очароват с изпълненията си, защото винаги успяват да провокират интереса на аудиторията, като я отвеждат на едно музикално пътешествие през годините. Оригиналният Strauss Capelle Vienna създава вълнуващо и хармонично изкуство и всяко представление е прекрасно изживяване за сетивата на публиката.\n                    \n                    \n                \r\nЕдин от характерните и много интересни факти за оркестъра, са техните костюми. Макар концертите им да са адаптирани към съвремието и международната аудитория, Strauss Capelle Vienna е и винаги ще бъде дълбоко вкоренен в австрийските традиции и история. Оркестърът винаги изпълнява със своите оригинални костюми с многогодишна история, чийто дизайн остава непроменен повече от два века.\r\nСъздадени са от официалния шивач на кралския двор по искане на император Франц Йосиф I, който има желание оркестърът да носи нещо различно от обичайните черни тоалети при специалното им изпълнение в двореца. \n\r\nАко не искате да пропускате единствения по рода си оригинален оркестър на великия Йохан Щраус ​в София, заповядайте в Зала 1 на НДК на 1 декември от 19:00ч.\n\r\nБилетите за концерта на Strauss Capelle Vienna у нас може да намерите в билетен център НДК, OMV, в мрежата на Eventim.bg и онлайн на: \n\r\nСледете събитието на официалната му Фейсбук страницa:  и на официалната Фейсбук страница на 5PT:​ ", "date": "2018.09.28", "title": "Тайната за костюмите на оригиналния оркестър на Йохан Щраус"}
{"url": "https://www.dnes.bg/zvezdi/2018/09/28/pak-tormoziat-riana-vlizane-s-vzlom-v-imenieto-i.389046", "text": "Полиция е нахлула в имението на Риана във вторник вечерта, тъй като е било заподозряно влизане с взлом.\r\nУниформени от Лос Анджелис са отишли в дома на певицата към 21:30 ч., защото се е била задействала аларма, съобщават от Mirror.\r\nНе се знае дали изпълнителката на \"What Now\" е била в имението към този момент. Странното е, че това се случва за втори път в рамките на два месеца.\r\nПрез август домът на Риана отново беше посетен от полиция, като тогава над жилището прелетя и хеликоптер, за да огледа терена. Според TMZ обаче тогава алармата се е задействала случайно, а певицата не е била в дома си по това време.\r\nПрез май наистина беше установено влизане с взлом - тогава мъж, наречен Едуардо Леон, дори беше прекарал нощта в къщата.\r\n", "date": "2018.09.28", "title": "Пак тормозят Риана: Влизане с взлом в имението й?"}
{"url": "https://www.dnes.bg/business/2018/09/28/finansirane-na-rasteja-na-firmite-i-namirane-na-talanti-nai-golemite-predizvikatelstva-za-predpriemachite-v-bylgariia.389073", "text": "\n\r\nПредприемачите, решили да стартират бизнес в България, намират лесно начално финансиране на проектите си, но няма достатъчно ресурс за рисков капитал. Липсва и дялов капитал за растеж на новите компании, като ако не се влее достатъчно капитал в развитието на компаниите, това може да забави и ръста на икономиката. Около тази теза се обединиха експерти и предприемачи по време на дискусията на  , която се проведе на 27 септември в София.\n\r\n„В България има ресурс за първоначално финансиране на стартъпи, но недостатъчно ресурс за рисков капитал. В страната ни финансирането е с 12 пъти по-малко от това на европейско ниво и се отпускат 6 пъти по-малко пари спрямо БВП.“, коментира модераторът на дискусията Виктор Манев от Impetus Capital.\n                    \n                    \n                \r\nПо думите му в Централна и Източна Европа, където в инвестициите се включва и рисков капитал, се отбелязва сериозен напредък на сключените сделки. В България през 2017 година са били финализирани 20 сделки, което отрежда на страната ни трето място по брой сделки в региона, след Полша и Унгария.\n\r\n„В България има 25 хиляди компании, които растат годишно с 25% като развитие. Това означава, че те имат нужда от 25 млрд. лева капитал\", отбеляза Манев и обясни, че най-голямо търсене има сред IT фирми и търговските компании.\n\r\nРегионалният мениджър на Европейския инвестиционен фонд (ЕИФ) Христо Стоянов също подчерта, че по отношение на разпределението на рискови инвестиции в България доминират сделките при стартиране на бизнес и почти липсва дялов капитал във фазата на растеж. Този проблем обаче не бил характерен само за България.\n\r\n„В Европа вече не е трудно да се намери капитал, но е трудно, когато има нужда за развитие и този капитал е дефицитен. Изоставането на Европа от Америка е между 3 и 5% и затова компаниите отиват в Силициевата долина“, отчете Стоянов.\n\r\nЗатова и през последните години ЕИФ инвестира именно в развитието на фирмите заедно с над 600 фонда.\n\r\nСпоред зам.-председателя на Съвета на директорите на Българска фондова борса (БФБ) Васил Големански освен липса на рисков капитал фирмите в България трудно успяват да се срещнат с инвеститори. Затова БФБ създава специален сегмент за листване на такива компании, който ще заработи до дни.\n\r\n„Преди година получихме лиценз за такава платформа и след около три месеца ще се търгуват малки и средни предприятия и такива с проспект до 1 млн. евро“, поясни Големански.\n\r\nОт Общинския гаранционен фонд в София отчетоха, че чрез програмата си за предприемачи със стартиращи и иновативни предприятия, са подкрепили над 650 проекта, с което са поели риск за кредити над 120 млн. лева.\n\r\n„Основната гаранционна схема покрива гаранции до 100 хил. лева, а програмата за стартиращи и иновативни фирми - до 30 хил. лева, като целта е да подкрепим повече предприятия с жени предприемачи, социални проекти, иновативни и стартиращи предприятия“, коментира управителят на Общинския гаранционен фонд Николай Ценков.\n\r\nСпоред управляващия партньор в Brightcap Ventures Даниел Лорер липсата на инвестиции в рисков капитал се дължи на консервативността на хората, а според Юлиан Софрониев, изпълнителен директор на българската технологична компания Biodit, годишно като гроув капитал за предприемачите липсват между 250 и 300 млн.  евро.\n\r\nСпоред евродепутата Ева Майдел новите технологии спомагат за развитието на предприемачите. „Новите технологии предоставят не само възможности за създаване на изцяло нови бизнеси, но могат да оптимизират всички съществуващи операции и на бизнеси, които не са били цифрови доскоро. Предприемачите на бъдещето са дигиталните предприемачи“, обясни Майдел.\n\r\nМладите и успешни предприемачи, които споделиха опита си по време на „Предприемачи на бъдещето“, се обединиха около тезата, че най-сериозният проблем който срещат в развитието на бизнеса си, е намирането на таланти.\n\r\n„За разлика от 2006 г. сега има много възможности. Проблемът обаче не е да се намери финансиране, а правилния екип, с който да гледате напред“, заяви Борис Колев от CSR Bulgaria.\n\r\nМнението му сподели и Татяна Миткова от ClaimCompass, според която намирането на ментори е предизвикателство за развиващите бизнес. „Когато започнах не знаех нищо за този свят. Не знаех как да продавам идеите си, затова прочетох книги с приложими познания при търсене на инвеститори.“, коментира Спас Керимов от Printivo, чиято фирма се фокусира върху 3D принтиране на тъкани. За Силвия Павлова, създател на козметичната фирма Wooden Spoon, бизнесът в България „трябва да работи с конкуренти, които се оказват партньори при достигане на стандарти“.\n\r\n“ се организира от  с подкрепата на Philip Morris Bulgaria, Opel, Chivas Venture; институционалното партньорство на SOHO, Betahaus Sofia, Puzl, Българска стопанска камара и медийната подкрепа на Bloomberg TV Bulgaria, Dnes.bg, Smart Money, Успелите и др.", "date": "2018.09.28", "title": "Финансиране на растежа на фирмите и намиране на таланти – най-големите предизвикателства за предприемачите в България"}
{"url": "https://www.dnes.bg/stranata/2018/09/28/pensionerski-protest-dostoini-pari-spokoini-starini.389070", "text": "Пенсионери настояват минималната пенсия за осигурителен стаж и възраст всяка година да се определя спрямо линията на бедност и да бъде равна поне на нея. Това казаха председателят на Българската асоциация на пенсионерите - София Николай Говедаров и Тодор Стамболов - главен координатор на организацията.\r\nСега линията на бедност е 321 лева, догодина ще бъде 348 лева.\r\nПенсионерите искат още и преизчисляване на пенсиите за стаж и възраст, съобразно стандарта на живот в годините на осигуряване, както и ежегодно преизчисляване на пенсиите. \r\n\"Ако съм работил до 1990 година и съм взимал 500 или 300 лева, за онова време съм вкарал определени пари в системата спрямо жизнения стандарт тогава, а държавата чрез различни закони отнема възможността ми да си получа внесените пари за спокойни старини\", коментира Говедаров.\r\n                    \n                    \n                Пенсионерите настояват още и за отпадане на тавана на пенсиите. \r\n\"Държавата е поставила ограничителен праг още преди години, за да не изплаща реалните пенсии на миньори, летци и т.н.\", каза Говедаров и допълни, че всички суми, които не са изплатени в годините заради действащия във времето таван могат да бъдат ползвани за увеличение на минималната пенсия.\r\nБАП прави национална безсрочна подписка \"Пенсионерски протест\" с исканията за промяна в размера на пенсиите, като не събира подписи в столицата, както и в областните центрове, които по думите на Говедаров, не отразяват действителността в изчезващите села и малки градове.\r\nВ подписката вече са се включили 8342 реално протестиращи граждани от 56 населени места на България. Всички те са посочили имената и адресите си. \r\nГоведаров отбеляза, че подписката не е приключила и участниците в нея непрекъснато се увеличават. По думите му хилядите бедни, отрудени, инвалидизирани пенсионери не могат да си позволят да платят транспорт и да протестират пред Народното събрание.", "date": "2018.09.28", "title": "Пенсионерски протест: Достойни пари – спокойни старини!"}
{"url": "https://www.dnes.bg/sofia/2018/09/28/zloveshta-nahodka-v-liulin-razlojen-trup-na-ubit-myj.389072", "text": "Столични криминалисти разкриха убийство на 24-годишен мъж в \"Люлин\", съобщават от МВР. \r\nТрупът му е открит на 22 септември, след като съседи на младия мъж се обадили на собственика на апартамента, че отвътре се носи смрад. Жилището се отдавало под наем. \r\nХазяинът отишъл да провери, отворил и намерил вътре трупа на наемателя - 24-годишен мъж от село Мусачево. Младежът лежал в кухнята и вече се разлагал, пише \"\". \r\nСлед сигнал в полицията пристигнали криминалисти и лекари. По шията и корема на жертвата имало рани от нож.\r\nРазследването бързо стигнало до извършителя - 23-годишен от Самоков. Арестуван е и е признал за убийството. \r\n                    \n                    \n                С жертвата били приятели. 10 дни преди 22 септември били заедно в апартамента. Пили алкохол, скарали се и започнали да се бият. Всеки от тях взел по един нож и започнали да замахват един срещу друг. \r\n23-годишният се отървал с по-леки наранявания и напуснал апартамента. Сега обаче е в ареста и обвинен в умишлено убийство. ", "date": "2018.09.28", "title": "Зловеща находка в \"Люлин\": Разложен труп на убит мъж"}
{"url": "https://www.dnes.bg/obrazovanie/2018/09/28/kadrite-niama-da-stigat-nikyde-nai-mnogo-shte-lipsvat-injeneri.389069", "text": "Най-голям недостиг на инженерно-технически специалисти се очертава в следващите години, стана ясно от думите на просветния министър Красимир Вълчев в Пловдив. Той посочи, че кадрите няма да стигат във всички сектори и професии.\r\nВ момента в системата на училищното образование има недостиг на специалисти по природни науки и математика.\r\nПо думите му необходимостта от индивидуализирани и специализирани знания, които дава висшето образование, става все по-голяма.\r\nВсе по-малко висшето образование ще е основният източник на допълнителни знания и голямо значение ще имат уменията за учене и креативността. Днес в системата на висшето образование влизат деца, които са родени през 21 век, и които ще бъдат на пазара на труда и през 2050 г., когато голяма част от професиите няма да съществуват, а специалностите, по които учат, ще са се изчерпали, посочи министърът.\r\n                    \n                    \n                Според него е по-важно да се преструктурира приемът на студенти към професионалните направления с очакван недостиг на пазара на труда, а това може да стане чрез системата на държавните висши училища.\r\n\"Ще имаме добро висше образование, ако днес университетите инвестират в преподаватели, защото те ще продължат да са основният фактор в процеса на образование. А предизвикателствата пред преподавателите ще са да накарат хората да учат през целия живот\", смята министърът, който присъства на откриването на академичната година в Пловдивския университет \"Паисий Хилендарски\".\r\nТази година за първи път прага на университета прекрачват 3900 първокурсници.\r\n ", "date": "2018.09.28", "title": "Кадрите няма да стигат никъде! Най-много ще липсват инженери"}
{"url": "https://www.dnes.bg/stranata/2018/09/28/psihichnobolen-vinoven-za-pojara-v-bojurishte.389075", "text": "Основната версия за пожарът в Божурище е умишлен палеж от психично болен, който живеел в жилищната сграда, съобщават от .\r\nМъжът живеел в апартамент на втория етаж. Към момента, обаче, все още не е открит от полицията.\r\nПрипомняме, че вчера избухна огромен пожар в жилищен блок в Бужурище, който остави част от семействата на кооперацията без дом и силно повредено имущество. Борбата с огъня продължи цяла вечер.\n\r\nСигналът за пожара беше подаден в 22 часа снощи, а на място веднага са пристигнали пожарникари и спасители. Заради пламъците бяха напълно унищожени около 600 кв. м.\r\n                    \n                    \n                От покрива на сградата, както и три апартамента на втория етаж. Засегнати са и още четири апартамента на първия етаж. Общината е предложила на обитателите да прекарат нощта в хотел, но повечето предпочели да останат пред горящата сграда и да пазят вещите си.\r\nПрез изминалия ден психичноболният мъж, който живеел в апартамент на втория етаж, е заплашвал да се самозапали. От момента на пожара никой не го е виждал. Не е забелязан и да напуска своя апартамент.\r\nСпоред живущите в сградата огънят е тръгнал именно от там. Работата по изясняване на обстоятелствата около случая продължава. \n\r\n ", "date": "2018.09.28", "title": "Психичноболен виновен за пожара в Божурище?"}
{"url": "https://www.dnes.bg/stranata/2018/09/28/mon-kym-izdatelstvata-cenata-na-uchebnicite-da-se-sniji.389067", "text": "Обичайно със старта на учебната година се заговаря и за наболелите проблеми в образователната система, за които сякаш никога няма решение. Така отново се заговори за липсата на учители, за тежките раници и за скъпите учебници.\r\nЦените на учебниците за 9-и клас тази година удариха доста висок таван. Комплектът струва 260 лв., а това никак не се нрави на родителите, за които това не е никак по джоба. Затова и в социалните мрежи започнаха коментари в израз на голямото обществено недоволство.\r\nРешението би било просто – да се купят учебници на старо. Тук, обаче, проблемът е доста по-сериозен, тъй като сегашните ученици от 9-и клас са по нова програма. Тоест, старите учебници не им вършат никаква работа.\r\n                    \n                    \n                Поради тази причина просветният министър Красимир Вълчев обяви, че следващата седмица ще се проведе среща с издателствата, за да се преговорят възможностите за коригиране в цената на скъпите учебни пособия, пишат от . \n\r\n\"Възложил съм на служители на министерството проучване. Докладваха ми, че високите цени са само на някои издателства. Нормално е с времето да поскъпнат до някаква степен\", коментира министърът по време на откриването на 58-та академична година на ПУ \"Паисий Хилендарски\".\r\nВълчев уточни, че към момента министерството не предвижда финансиране за закупуване на безплатни учебници.\r\nДруг аспект, който Красимир Вълчев засегна, беше и проблемът с несъответствията между пазара на образованието и пазара на труда. По думите му от просветното министерство се опитват да мотивират студентите да учат повече в инженерно-технически, природоматематически и педагогически направления, за които има недостиг.\r\nСтимулът е втора стипендия. Има и предложение за промени в Закона за висшето образование да има безплатно обучение или трета стипендия, която да покрива таксите за специалности, които подготвят кадри, за които има глад на пазара на труда.", "date": "2018.09.28", "title": "МОН към издателствата: Цената на учебниците да се снижи! "}
{"url": "https://www.dnes.bg/temida/2018/09/28/deloto-sreshtu-borshosh-za-ndk-otlojeno.389106", "text": "\n\r\nЗаседание по делото срещу бившия шеф на НДК Мирослав Боршош не можа да тръгне поради отсъствие на адвокатите му. \r\nВ СГС е била получена молба от адвокат Ина Лулчева, че тя и колежклата й Даниела Доковска днес са ангажирани с други дела и молят заседанието да се насрочи за края на октомври, когато имат свободни дати.\n\n\n\r\nДругият обвиняем по делото Валентин Кръстев също беше без адвокат поради същите причини. \r\nОказа се обаче, че той не е получил и обвинителн акт за 7-дневен срок, а във вторник вечерта.\r\nБившият шеф на НДК Мирослав Боршош е обвинен за длъжностно присвояване в особено големи размери.\r\nСледващото заседание е на 12 ноември.", "date": "2018.09.28", "title": "Делото срещу Боршош за НДК – отложено!"}
{"url": "https://www.dnes.bg/technology/2018/09/28/zaradi-tuitovete-vlastite-v-sasht-pogvat-mysk.389024", "text": "Основателят и главен изпълнителен директор на Tesla Илон Мъск ще бъде изправен пред съда по обвинение в измама от Комисията на САЩ по ценните книжа и фондовите борси, съобщава WSJ, позовавайки се на документи, подадени в съда в четвъртък.\r\nЦената на акциите на компанията, произвеждаща електрически автомобили, се срина с около 10% в следборсовата търговия, след като още по време на сесията се търгуваше с понижения.\r\nАмериканските регулатори настояват Мъск да напусне компанията, която той спаси от затъване преди 15 години, твърдейки, че със своите туитове той е подвел акционерите ѝ.\r\nПодаването от SEC в федералния съд в Манхатън заплашва да извърши тежък удар на производителя на електрически автомобили в Пало Алто, Калифорния. Нейната марка и г-н Мъск са тясно свързани помежду си, а анализаторите твърдят, че пазарната стойност на компанията на стойност около 50 милиарда долара се дължи на оценката на Уолстрийт за визията и уменията на г-н Муск като новатор.\r\n                    \n                    \n                Заведеното във федералния съд на Манхатън дело заплашва с тежък удар производителя на електрически автомобили от Пало Алто, Калифорния. Неговата марка и Мъск са тясно свързани помежду си, а анализаторите твърдят, че пазарната стойност на компанията на стойност около 50 милиарда долара се дължи на оценката на Wall Street за визията и уменията на Мъск като новатор.\r\nПрипомняме, че през август Мъск обяви в Twitter, че обмисля да свали Tesla от борсата, добавяйки, че \"финансирането е подсигурено\" - скандал, който доведе до сериозното поевтиняване на книжата на компанията.\r\nПо-късно Мъск обясни, че води обсъждания с държавния инвестиционен фонд на Саудитска Арабия и се чувства убеден, че ще бъде уредено финансиране за отписването на Tesla от борсата при цена от 420 долара на акция. В интервю за The New York Times Мъск заяви, че е изчислил цената за сваляне от Wall Street, закръгляйки с 1 долар нагоре стойността на акциите на Tesla в деня на неговия туит с премия от 20%.\r\nМакар че по-късно Мъск се отказа от намеренията си спрямо Tesla, редица институции стартираха разследване срещу него, включително Комисията и Федералната прокуратура.\r\n", "date": "2018.09.28", "title": "Заради туитовете: Властите в САЩ погват Мъск"}
{"url": "https://www.dnes.bg/obshtestvo/2018/09/28/bylgarite-po-bogati-ot-turci-i-rumynci-bylgariia-obache-po-bedna.389023", "text": "Българите се оказаха по-богати от турците, румънците, руснаците, сърбите, словаците и украинците.\r\nСпоред доклада Allianz Global Wealth Report за 2017 г. нетните финансови активи на глава от населението в България са 7680 евро на човек. Това нарежда страната ни на 38-о място сред 53 изследвани държави в света.\r\nОсвен изброените европейски нации българите изпреварват и държави като Аржентина, Мексико и Бразилия.\r\nПо размера на брутните финансови активи на глава от населението България се класира на 39-о място с 9760 евро на човек.\n\n\n\n\r\nОт 2000 г. насам сумата е нараснала около 11 пъти - тогава тя е била 880 евро.\r\n                    \n                    \n                Докладът показва още, че общите финансови активи в страната ни са 69 млрд. евро към края на 2017 г. По този показател обаче България изостава, като е едва на 46-о място. Страните от региона ни изпреварват, а в Румъния общите финансови активи дори са два пъти по-големи от нашите - 129 млрд. евро.\r\nВъпреки това между 2000 и 2017 г. финансовите активи в България са нараснали почти 10 пъти, като в началото на десетилетието те са били 7 млрд. евро.\r\nНетните финансови активи в България към края на миналата година са 54 млрд. евро, с което изпреварваме държави от региона като Xъpвaтия, Ecтoния, Лaтвия, Cлoвaкия, Cлoвeния, Cъpбия и Укpaйнa.\r\nHa челото на клacaциятa пo paзмep нa нeтни финaнcoви aктиви нa глaвa oт нaceлeниeтo e Швeйцapия cъc cpeднa cyмa oт 173 990 eвpo, cлeдвaнa oт CAЩ (168 640 евро) и Швeция (98 380 евро).\r\nНа дъното на класацията се нареждат Аржентина, Индия, Сърбия, Казахстан, Индонезия, Украйна. В последните четири държави на човек се падат под 1000 евро.", "date": "2018.09.28", "title": "Българите – по-богати от турци и румънци. България обаче по-бедна"}
{"url": "https://www.dnes.bg/obshtestvo/2018/09/28/malkite-dobrini-plastmasa-za-kuviozi.389026", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Малките добрини крепят света на мощните си рамене. За трета поредна година инициативата \"Капачки за бъдеще\" ще събира пластмаса с благотворителна цел. Идеята им е след като предадат събраните капачки за рециклиране, с парите да купят нови кувьози, за болниците със стара апаратура.\r\n\"Все повече хора започват да събират капачки. Големи компании и детски градини. Опитваме се да възпитаваме децата, които да превъзпитат своите родители. По статистика всяко трето дете, което е било в кувьоз, получава увреждане на зрението поради остаряла техника. Има случаи, в които бебетата, преди да се родят, са в добро здраве, но след раждането се налага кувьоз\", поясни Мартина Йорданова, която е част от създателите на кампанията.\r\n                    \n                    \n                \"Засега сме събрали около 33 тона пластмаса. Това са около 11 пълни самосвала с капачки. Остават 118 болници, които да снабдим с кувьози. Много хора и фирми ни помагат. Най-важното за нас е да се извозват капачките. Както децата поемат от опита да възрастните, така и родителите могат да последват добрия пример на децата\", допълни фитнес инструкторът Лазар Радков.\r\nТой уточни в студиото на \"България сутрин\", че те организират тази кампания, защото някой в държавата не си върши работата или нещо се чупи по пътя.\r\n\"Плащаме данъци, осигуровки, има излишък от бюджета. Един кувьоз струва около 10 хиляди лева. За 1 кувьоз са нужни между 15-20 тона пластмаса. Това ще рече 20 000 000 капачки\", обясни Радков пред .\r\nИнициативата \"Капачки за бъдеще\" ще се събере утре пред Националния стадион \"Васил Левски\" от 08:30 ч. до 13:30 ч., преди насрочения футболен мач между Левски и ЦСКА. Там те ще очакват всички хора и компании, които са събрали пластмаса за вторични.\n\r\n\r\n ", "date": "2018.09.28", "title": "Малките добрини: Пластмаса за кувьози "}
{"url": "https://www.dnes.bg/stranata/2018/09/28/bylgariia-v-es-nai-mnogo-bogati-i-nai-mnogo-bedni.389027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"В ЕС е прието, че инфлация до 2% годишно е донякъде социално приемлива и поддържаща икономическа стабилност. Ако отиде към 3-4%, предизвиква тревоги. В България е 3,5%\", коментира в студиото на \"България сутрин\" икономистът Боян Дуранкев.\n\r\nПо неговите думи има още няколко месеца до края на годината, в които обикновено поскъпват хранителните продукти, намаляват и приходите на държавата. Това би могло да повлече инфлацията до 5%, прогнозира експертът.\n\n\r\nСпоред него предстои ценова буря, тъй като се усеща много голямо социално напрежение заради увеличението на цените на енергоносителите. По неговите думи правителството трябва да помисли сериозно за възможностите си да регулира свободния пазар.\n                    \n                    \n                \r\nСпоред икономиста държавата има много начини да реагира. Първият - повишаване на минималната работна заплата по-бързо, отколкото инфлацията. Вторият - да въведе семейно подоходно облагане, тоест тези, които взимат под екзистенц-минимума в държавата, който е 321 лв., да получават субсидии от нея, докато го достигнат.\n\r\n\"Ако моето семейство взима 250 лв. на човек, останалите 70 лв. ще получава като помощ от държавата. Няма нужда да намаляват цената на хляба и да се прави по-ниско ДДС\", обясни пред  Боян Дуранкев.\n\r\nПо неговите думи може да се помисли много сериозно за въвеждането на прогресивно данъчно облагане и да се отстъпи от плоския данък.\n\r\n\"Страната в ЕС, която има най-много свръхбогати и най-много бедни, това е България. Ние сме първенци по разслоение\", настоя икономистът.\n\r\nДуранкев коментира, че ако в България не се осигури по-добър жизнен стандарт, ценова стабилност и добро, безплатно образование и здравеопазване, както в държави като Германия и Австрия, границите са отворени за младите.", "date": "2018.09.28", "title": "България в ЕС: Най-много богати и най-много бедни!?"}
{"url": "https://www.dnes.bg/za-da-se-razbirame/2018/09/28/shtastie-li-8-te-priznaka-che-rabotite-v-losha-sreda.388987", "text": "Дори да се занимавате с мечтаната си работа, офис обстановката би могла да се окаже истински нездравословен сблъсък, който да ви тласка надолу. \r\nАко не се чувствате щастливи на работа, ако се трупат все повече и повече физически и психически проблеми, които да решавате, ако усещате натиск или нежелание да се появите в офиса, вероятно средата, в която работите, е твърде токсична за вас.\r\n\r\n\r\nШефът ви непрекъснато ви дава нови и нови задачи преди да сте приключили с предходните. Ангажиментите ви непрекъснато се умножават, което ви създава усещането, че не можете да се справите. А ако и шефът ви натяква, че не сте се справили, това допълнително увеличава напрежението.\r\n                    \n                    \n                \r\nДоговорили сте се за 8-часов работен ден например, но от натиска на шефа ви излиза, че от вас се очаква да работите повече, ако това се налага. Не се поддавайте. В някои случаи наистина не е лесно да настоявате за спазване на правилата от страх, че ще изгубите работата си. Знайте обаче, че ако се чувствате зле на работа, една от причините може да е именно стремежът за прекалена експлоатация от страна на фирмата.\r\n", "date": "2018.09.28", "title": "Щастие ли? 8-те признака, че работите в лоша среда"}
{"url": "https://www.dnes.bg/politika/2018/09/28/simeonov-syzria-opoziciiata-lishena-ot-smisyl-cirkadjilyci.389029", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОпозицията ще продължава да бъде лишена от сериозен смисъл и каквато и да било отговорност. Натоварена е със същите отговорности като управляващите. Опозицията в лицето на БСП и ДПС не е особено смислена.\r\nТова заяви вицепремиерът Валери Симеонов пред , след като вчерашният ден се оказа нулев за парламента. БСП и ДПС отказаха да се регистрират, а управляващото мнозинство успя да събере едва 106 народни представители, при необходими 121 за кворум.\r\nСимеонов бе категоричен, че от опозицията нямат право \"да правят такива циркаджилъци\", както и че занапред няма да има подобни проблеми. Той отбеляза също, че е имало недобра организация от страна на управляващата коалиция.\r\n                    \n                    \n                \r\nВалери Симоенов посочи, че търканията в голямата коалиция са били породени от желанието да се постигнат най-добрите решения за държавата. Честите оставки на министри поставят под риск от забавяне изпълнението на програмата, убеден е той.\n\n\r\n\"Всеки прави компромис в нашата коалиция. Упреците на НФСБ са основателни. Доволен съм, че тази малка криза в нашите отношения беше решена в рамките на 4-часов политически съвет\", обясни вицепремиерът в студиото на \"България сутрин\".\r\n\"Говорим си с Волен Сидеров, малко по-тежко върви диалогът там\", каза още Симеонов и добави, че действията на лидера на \"Атака\" са били насочени против доста успешни пробиви по отношение борбата с шума, монополите и опитите за лобистки поправки.\r\n\"Нищо добро не чака България, ако малката коалиция бъде разрушена\", подчерта Симеонов.\r\n\r\n\"Четири години всякакъв род специалисти прогнозират поскъпване на тока за бита, но такъв няма. Природният газ влияе много малко в икономиката на България. Влияе 6-7% като енергоносител. Съвсем нормално е търговците да търсят по-висока цена\", заяви Симеонов и съобщи, че има вариант за намаляване на цената след преговори с \"Газпром\".\n\n\r\nВицепремиерът добави, че България е една от държавите с най-висок икономически ръст, а по думите му инфлацията е и стимулиращ фактор.\r\n\"Не е важно каква е пенсията и каква е заплатата, а какво можеш да купиш\", настоя лидерът на НФСБ.\r\n\r\n\"Колегите са направили малко прибързано предложение. Връщането към социализма не ме изпълва с оптимизъм или радост. Това е бананова икономика, не се прави никъде и няма как да стане\", заяви Симеонов по повод предложението на ВМРО цените на основни хранителни продукти да бъдат следени от държавата.\r\n\r\n\"Това показва, че известните хора не са недосегаеми. Видяхте какво стана и с Домусчиев. Всички акции говорят, че има нов модел в България за недопускане нарушаването на закона. Крупните бизнесмени нямат политическа принадлежност, нагаждат се към всички управляващи\", коментира вицепремиерът.\r\n\n\n\r\n\"Има смел подход и го подкрепям. В програмата на НФСБ е заложена демонополизация на Здравната каса още от 2011 г. Същото изискване успяхме да заложим в сегашната програма за управление\", каза Симеонов и обяви, че предпочита варианта, в който няма допълнително заплащане за здравни услуги.\r\n\r\n\"Многократно е приканван да излезе. Спокойно можеше с тези кадри, които са снимани до момента, да се обърне и да излезе. Целият скандал не носи нищо на това разследване. Провокира по-агресивно отношения към него. Всичко това става на територията на частна фирма, не става на улицата\", сподели гледната си точка Симеонов.\r\nВицепремиерът обаче, също като премиера Борисов, категорично се обяви срещу насилието над журналисти.", "date": "2018.09.28", "title": "Симеонов съзря: Опозицията лишена от смисъл... Циркаджилъци!"}
{"url": "https://www.dnes.bg/dnes-te-kazaha/2018/09/28/28-09-2018.389054", "text": "Нищо добро не чака България, ако малката коалиция бъде разрушена!  Вицепремиерът Валери Симеонов пред Bulgaria ON AIR  Прочети още на: https://www.dnes.bg/dnes-te-kazaha/2018/09/28/28-09-2018.389054", "date": "2018.09.28", "title": "28.09.2018"}
{"url": "https://www.dnes.bg/stranata/2018/09/28/hranata-s-iztekyl-srok-na-sklad-babh-niamat-miasto.389030", "text": "Тоновете храна с изтекъл срок на годност от разследването на Димитър Върбанов продължават да са в склада на търговеца, защото държавният контролен орган не разполага с достатъчно площ за тях.\r\nТова обясни д-р Станимир Спасов, директор на Областната дирекция по безопасност на храните във Велико Търново пред Нова тв. \r\n\"Нашите инспектори също са подложени на агресия. Не физическа, a вербална\", посочи той.\r\nПреди дни репортерът Димитър Върбанов беше пребит заради поредица от репортажи за склад, който осъществява продажба на храни с изтекъл срок на годност.\n\n\r\n\"Първият сигнал дойде от господин Върбанов. Извършихме съвместна проверка. Констатираните количества храни с изтекъл срок са възбранени. Ставаше въпрос за голямо количество, чиято стойност беше доста по-висока от моите правомощия да налагам възбрана - става дума за 9 тона на стойност над 25 хиляди лева. Затова пуснахме докладна записка. Издадена е заповед за спиране на реализацията и унищожаване от изпълнителния директор\", посочи той, като подчерта, че всички документи за тяхното унищожаване са издадени.\r\n                    \n                    \n                Той обясни, че става дума за 9,5 тона хранителни продукти на стойност над 25 хиляди лева. Те не трябвало да се унищожават, докато не приключат съдебните дела.\r\nПрокуратурата обаче е категорична, че е иззела необходимите й веществени доказателства и няма нужда от целия тонаж. Сега вместо да изпълни собствената си заповед за унищожаване, държавната агенция прави ежеседмични проверки дали запечатаната храна стои все така запечатана.\r\n\"С тези храни те не търгуват. За да бъде затворен складът, ние трябва да имаме законово основание за това\", изтъкна той. И допълни, че инспекторите са проверили всички обекти, за които е имало твърдения, че са закупували стоки от складовете.\r\n\"Всички продукти са били проследени. Там, където е имало и най-малко съмнение за наличие на продукти с изтекъл срок, всички са били унищожени\", категоричен беше Спасов.", "date": "2018.09.28", "title": "Храната с изтекъл срок – на склад, БАБХ нямат място!"}
{"url": "https://www.dnes.bg/stranata/2018/09/28/mlad-shofior-blysna-i-ubi-chovek-na-zebra.389031", "text": "67-годишен мъж е загинал, след като е бил блъснат от кола в Пловдив.\r\nМинути след полунощ на тел. 112 постъпил сигнал, че на кръстовището между бул. \"Победа\" и ул. \"Сава Муткуров\" лек автомобил \"Фолксваген\" ударил пресичащ на пешеходната пътека мъж. Пешеходецът е загинал на място.\r\nШофьорът на колата, на 19 години, е тестван за употреба на алкохол и наркотици, резултатите са отрицателни, съобщиха от полицията.\r\nСпрямо него е взета 24-часова мярка за неотклонение. По случая е образувано досъдебно производство.", "date": "2018.09.28", "title": "Млад шофьор блъсна и уби човек на \"зебра\""}
{"url": "https://www.dnes.bg/football/2018/09/28/cska-vs-levski-koi-e-po-skypiiat-otbor.389032", "text": "Отборът на ЦСКА е по-скъп от Левски с малко повече от 4 милиона евро. Това заяви редакторът на  Веселин Коларов в ефира на  по  с водещ Христо Николов.\r\nТой се позовава на авторитетния германски сайт Transfermarkt, според който съставът на \"червените\" е оценен на 22,88 милиона евро. \r\n\"Сините пък струват 18.03 млн. евро. Най-скъпият футболист от двата гранда е Тиаго Родригес – 3 млн. евро. Следва друг португалец от \"Българска армия\" – Рубен Пинто (2,2 млн. евро). От Левски най-много струва Габриел Обертан (1,8 млн. евро). Това е нормално заради визитката му, минал е през Манчестър Юнайтед и е барометърът на \"сините\" в атака\", заяви Коларов.\r\n \r\nТой добави, че Паулиньо, който намира място в Топ 5 на най-скъпите играчи от \"Герена\", може да остане резерва във Вечното дерби. Големият мач ще се играе утре от 17.00 часа на националния стадион \"Васил Левски\".\r\n \r\n\"В последните 5 сблъсъка за първенство статистиката е изцяло на страната на ЦСКА – 3 победи и 2 равенства. Но през пролетта \"сините\" елиминираха съперника за Купата на България\", припомни Коларов.\r\n \r\n", "date": "2018.09.28", "title": "ЦСКА vs. Левски: Кой е по-скъпият отбор?"}
{"url": "https://www.dnes.bg/obshtestvo/2018/09/28/zapechataha-hotel-marinela-niamal-vryzka-s-nap.389035", "text": "Данъчни запечатаха хотел \"Маринела\" в София, собственост на Ветко и Маринела Арабаджиеви, заради данни, че част от фискалните му апарати не са имали връзка с НАП.\n\n\r\nДостъпът до хотела не е ограничен, но не се регистрират нови гости. Не са отменени и предварително планираните събития, предаде БНР.\r\nЗа 13 часа там е насрочена кръгла маса по проекта: \"Няма добра дрога\", в която участие са заявили кметът на София Йорданка Фандъкова и заместник -министърът на младежта и спорта Стоян Андонов.\r\nВ прессъобщение от хотел \"Маринела\" обясниха, че санкцията е заради проверка, извършена на 4-и септември, установила липсващо свидетелство за регистрация на Интегрирана автоматизирана система за управление на търговската дейност.\r\n                    \n                    \n                На 17-и септември липсващите документи са били предоставени на проверяващите.\r\nХотелът е запечатан снощи и се очаква така да бъде седмица. От НАП обявиха, че публични коментари по темата няма да се правят.", "date": "2018.09.28", "title": "Запечатаха хотел \"Маринела\", нямал връзка с НАП"}
{"url": "https://www.dnes.bg/politika/2018/09/28/iznenadvashto-otlojiha-zakona-za-gradskite-inspektori.389038", "text": "След като парламентът събра кворум от втория път в петък и започна работа, депутатите изненадващо решиха да отпадне гласуването на промените в Закона за местното самоуправление, с които общините ще могат да създават звена за контрол по спазването на обществения ред.\n\r\nРамадан Аталай от ДПС коментира, че именно дневният ред и конкретно тази точка са причината за липсата на кворум. Вчерашният ден стана неработен за депутатите, след като БСП и ДПС бойкотираха заседанието и не се регистрираха в пленарната зала, а днес се събраха достатъчният брой законотворци чак от втория опит.\n\r\nСпоред Аталай законопроектът за местното самоуправление е спорен и трябва да бъде разглеждан по-нататък във времето. От БСП пък искат законът да отпадне напълно. Червеният Красимир Янков настоя, че с него се изземат отново функции на МВР, което руши държавността.\n                    \n                    \n                \r\nШефът на депутатите от ГЕРБ Цветан Цветанов настоя, че с промените се цели да се засили контролът в общините и се изненада защо предизвикват такова недоволство. Все пак обаче се съгласи точката да отпадне от дневния ред. \n\r\n\"Да отпадне тази точка от дневния ред на пленарното заседание. Но този законопроект няма да създаде усещане за някакви машинации, които да намалят доверието в местната власт\", отсече Цветанов.\n\r\nЗаконопроектът, който разбуни духовете в парламента, има за цел да се изградят към общините звена за контрол като правна възможност по изпълнение на актове на общинския съвет и на кмета на общината, свързани с опазване на обществения ред, опазване на общинското имущество, организация на движението в населените места. Служителите ще подпомагат контролната и административно-наказателната дейност на общината. \n\r\nСлужителите ще могат да изискват документи за самоличност, да съставят протоколи за предупреждение, временно да задържат до явяване на полицейските органи, предвиждат промените.", "date": "2018.09.28", "title": "Изненадващо: Отложиха закона за градските инспектори"}
{"url": "https://www.dnes.bg/stranata/2018/09/28/da-podarim-vreme-na-deca-v-neravnostoino-polojenie.389034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлаготворителна инициатива помага на деца в институциите и домовете като им дава внимание и време. В началото всичко започва като инициатива за подаряване на книги и насърчаване на четенето, което постепенно прераства в нещо много по-мащабно – подаряване на време на деца в неравностойно положение. \r\n\"Подарете книга\" е мрежа от доброволци, чиято цел е да посещават деца от институции и да им помагат. Хората разговарят с децата и им помагат с учението и социалните контакти. Така подаряването на книги се превръща в подаряване на лично време, което доброволците да прекарат с децата. \r\n\"Стани доброволец – подари време\" организира тенис турнир по двойки. Събитието ще се проведе на 30 септември на кортовете на \"Славия\" и за пета поредна година ще подкрепи децата в институциите и домовете. \r\n                    \n                    \n                \"Като примерно \"Училище за работа\", което има за цел да направи прехода от училище към света на възрастните по-лек. Много голяма част от децата, излезли от домовете, вече са част от екипа ни. Друга голяма част вече са студенти, а има и дипломирали се\", споделя Теодора Спасова пред .\r\n\"Доброволците ни са изключително разнообразни. От деца, до пенсионери. Има много образовани хора, има и такива, които не са учили след 12 клас. Но добротата и желанието да се помага ги обединява. Основният ни канал, чрез който търсим хора, е Facebook. Разбира се, разчитаме и на медиите\", допълни тя. ", "date": "2018.09.28", "title": "Да подарим време на деца в неравностойно положение"}
{"url": "https://www.dnes.bg/obshtestvo/2018/09/28/vvs-s-novi-samoleti-do-2024-a-1-8-mlrd-leva-za-16-broiki.389042", "text": "До 2024 г. родните ВВС трябва да имат нови самолети, а на 1 октомври ще бъдат отворени офертите за изтребителите.\n\n\r\nОдобреният проект за инвестиционен разход предвижда придобиване на 16 самолета на два етапа по 8 самолета за цена 1,8 млрд. лева с ДДС на разсрочено плащане за 10 години.\r\nПървите 3 години ще плащаме по 100 млн. лв от бюджета, а в следващите години тежестта се увеличава.\r\nВече е изпратено искане за получаване на оферти за американски Ф-18, Ф-16 и Ф-18 от САЩ, Португалия и Израел, а \"Юрофайтър\" от Германия и Италия, ще искаме оферта и за френски \"Рафал\", както и шведски \"Грипен\", включително новопроизведени и употребявани. Срокът за получаването им изтича на 1 октомври.\r\n                    \n                    \n                Офертите ще бъдат отворени в същия ден, а комисията от министерство ще има на разположение 14 дни, за да направи оценката на предложения и да подреди кандидатите, обяснява министърът на отбраната Красимир Каракачанов в писмен отговор на депутатски въпрос.\r\nСлед работната група, с предложенията ще се заеме политико-военна група, назначена от премиера. Тя трябва да изготви предложението за избор на доставчик на нов изтребител, за което след одобрението на кабинета ще бъде изготвен проект на междуправителствено споразумение.\n\r\nТо пък ще трябва да мине през ратификация в парламента.\n\r\n ", "date": "2018.09.28", "title": "ВВС с нови самолети до 2024-а. 1,8 млрд. лева за 16 бройки"}
{"url": "https://www.dnes.bg/stranata/2018/09/28/integrirame-romite-po-nujda-edva-29-imat-vytreshni-wc-ta.389028", "text": "Интеграцията на ромите в страната ни ще се следи по 46 индикатора, подадени от НСИ. Те ще бъдат в система, изработена по проект \"Разработване и внедряване на система за мониторинг, оценка и контрол за изпълнение на Националната стратегия на Република България за интегриране на ромите 2012-2020\".\r\nТой е финансиран с близо 2 млн. лева по Оперативна програма \"Развитие на човешките ресурси\", обясни пред \"Монитор\" ръководителят на проекта Росица Иванова.\r\nРазличните индикатори могат да бъдат проследени в дигитална карта на национално, областно или регионално ниво.\r\nОт тях например може да се проследи, че само 28,7% от населението, определящо се като ромско, има вътрешна тоалетна с течаща вода. Докато за цялото население на България процентът е 74,3.\r\n                    \n                    \n                Друг индикатор е броят на ромите завършилите висше, разпределени по пол и степен, лицата в бедност, детската смъртност...\r\nОсвен публичния достъп, ще има контролиран, който ще допълва данните по индикаторите.\r\nОт следващия месец 600 души от различни министерства и общини ще започнат работа по зададените от НСИ шаблони, посочи Иванова.\n\r\n ", "date": "2018.09.28", "title": "Интегрираме ромите по... нужда! Едва 29% имат вътрешни WC-та"}
{"url": "https://www.dnes.bg/obshtestvo/2018/09/28/10-godini-ot-syzdavaneto-na-tel-112-44-mln-signala-edva-16-mln-sa-realni.389015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ рамките на 10 години в националната система 112 са приети над 44 млн. сигнали, 16 млн. от тях са реални. Част от нераглементираните сигнали са злонамерени, не липсват и грешки от страна на гражданите.\n\r\nПодобни обаждания обаче се отразяват негативно на цялата система.\n\r\n\"Заемат се линиите нерегламентирано и когато се претовари системата, граждани нямат възможност да достигнат до системата\", обясни Цветомир Цеков - директор на Национална система 112.\n\r\n10 години след създаването на системата 112 у нас, предстоят промени. Благодарение на нов хардуер ще могат да бъдат приемани до 3000 обаждания от един пост.\n                    \n                    \n                \r\n\"Знаете, че до момента имаме сигнал към 112, разговор с оператор от тук, предаване на сигнала към нашите РКЦ-та. Сега това ще става в рамките на 5-10 секунди\", сподели пред  Бойко Пенков, зам. – министър на здравеопазването.\n\r\nВ бъдеще се очаква към националната система 112 да бъдат интегрирани и спешните приемни отделения на големите болници.\r\n ", "date": "2018.09.28", "title": "10 години от създаването на тел. 112: 44 млн. сигнала, едва 16 млн. са реални"}
{"url": "https://www.dnes.bg/stranata/2018/09/28/za-primer-iordan-i-sinovete-mu-remontirat-ulica-sami.388985", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ромско семейство, живеещо в Белгия, ремонтира само улицата в родното си село Мараш. Те отделили няколко седмици от лятната си ваканция и преобразили калния път в постлана с чакъл улица.\r\nЙордан Добрев живее от 20 години в Гент. В шуменското село Мараш живее майка му Райна, която посреща своите внуци през лятото. \r\nКогато семейството му се прибрало за почивка в България открило кален и буренясал път.\r\nЗа да стане улицата красива Йордан и синовете му се захващат за работа – изчистили всичко и докарали няколко камиона чакъл. Близо 2000 лв. мъжът платил от джоба си, за да могат четирите му внучета да карат колело. \r\nСъседите също останали доволни от ремонта, споделят те пред Bulgaria ON AIR.\r\nКогато се върне догодина, Йордан се е зарекъл да постави и по-устойчиво покритие върху чакъла, за да придобие улицата европейски вид.\r\n ", "date": "2018.09.28", "title": "За пример: Йордан и синовете му ремонтират улица – сами!"}
{"url": "https://www.dnes.bg/sofia/2018/09/28/pojar-v-blok-v-bojurishte-semeistva-ostanaha-bez-dom.389016", "text": "Пожар остави семейства без дом в Божурище, съобщава Нова телевизия.\r\nСигналът на 112 бил подаден малко след 22 часа. На място се отзовават 4 пожарни екипа, които борят стихията с часове. \r\nПо първоначална информация огънят тръгва от апартамент на втория етаж в блока. Живеещите разказват, че апартамента е на мъж с психични проблеми, който заплашил по-рано през деня да се самозапали и по думите им го сторил.\r\nКметът на Божурище осигури хотел за хората, които останаха на студено заради пожара. \r\nЧаст от тях приеха, но други се притесняваха от набези на мародери и останаха да пазят жилищата си цяла нощ.\r\nОгънят напълно е унищожил покрива на блока.\r\n ", "date": "2018.09.28", "title": "Пожар в блок в Божурище, семейства останаха без дом"}
{"url": "https://www.dnes.bg/notifikacii/2018/09/28/4-2-po-rihter-razliulia-zapadnata-chast-na-turciia.389017", "text": "Земетресение с магнитуд 4.2 по скалата на Рихтер е регистрирано в западната част на Турция, показва справка на интернет страницата на Европейския средиземноморски сеизмологичен център (EMSC).\r\nЗеметресението е регистрирано в 03:26 часа местно време на дълбочина от 80 км. Епицентърът е на 37 км северозападно от град Анталия и на 322 км югоизточно от град Измир.\r\nЗасега няма данни за жертви и материални щети.", "date": "2018.09.28", "title": "4,2 по Рихтер разлюля западната част на Турция"}
{"url": "https://www.dnes.bg/zvezdi/2018/09/28/hilari-dyf-na-31-ot-holivud-do-muzikalnata-scena.388972", "text": "\n\r\nНа 28 септември рожден ден празнува една от любимките на младото поколение – американската актриса и поп певица Хилари Дъф. Родена през 1987 година в Хюстън, САЩ, тя започва своята филмова кариера още през 2002 година.\n\r\nСред по-известните филми с нейно участие са \"Деца на килограм\", \"Лизи Макгуайър-филмът\", \"Историята на Пепеляшка\" и \"Не се предавай\".\n\r\n\n\r\nТя е родена в семейството на собственик на магазини за бързо хранене и домакиня. Хилари има по-голяма сестра, Хейли Дъф, която е също актриса и певица.\n                    \n                    \n                \r\nКато малка тренира балет и дори участва в няколко представления.\n\r\nПрез лятото на 2010 г. Хилари Дъф се омъжва за хокеиста Майк Комри. Двамата имат син, роден през март 2012 година.\n\r\nОсвен актриса, Хилари е и популярна певица, като нейните албуми са продадени в над 15 милиона копия по целия свят.\n\r\nИма собствена модна линия и собствен парфюм.\n\r\nДъф и нейният домашен любимец - кучето Лола, се появяват в компютърната игра \"Симс 2: Домашни любимци\" (The Sims 2: Pets), която е пусната през октомври 2006 г.\n\r\nАктрисата участва в различни благотворителни акции, като е върла защитничка на правата на животните.\n\r\nПрез 2007 г. списание \"Forbes\" я нареди на седмо място сред най-богатите звезди до 25-годишна възраст.", "date": "2018.09.28", "title": "Хилари Дъф на 31: От Холивуд до музикалната сцена"}
{"url": "https://www.dnes.bg/sofia/2018/09/28/hepatit-a-v-stolichnite-fakulteta-i-krasna-poliana.389018", "text": "Бум на Хепатит А в столичните квартали \"Факултета\" и \"Красна поляна\". Вече са засегнати няколко училища и детски градини, предаде bTV.\n\r\nОгнището на Хепатит А тръгва от квартал \"Факултета\". През юли месец за първи път са регистрирани 6 случая, а днес лекувани и заболели са вече 86.\n\r\n\"В огнището на заболяването има около 260 контактни лица по битов път и в детски заведения и училища около 130 контактни от първи ред\", съобщи д-р Данчо Пенчев, директор на РЗИ.\n\r\nПовечето заболели са на възраст между 2 и 16 години. Заразени деца са регистрирани вече в няколко детски учебни заведения.\n\r\n\"Най-заразни са хората 1-2 седмици преди клиничните изяви на заболяването и в първата седмица от клиничните изяви на заболяването\", обясни д-р Пенчев.\n                    \n                    \n                \r\nВ околните учебни заведения вече допускат ученици само срещу медицински изследвания.\n\r\nБолестта на мръсните ръце, както още я наричат, може да протече и без клинични симптоми като отпадналост и липса на апетит, това обаче не значи, че хората, които са заболели, не са носители.\n\r\nОт РЗИ и Столична община са взели противоепидемиологични мерки. Отпуснати са средства за почистване и дезинфекция на всички детски заведения. Купени са и над 800 безплатни ваксини за деца и възрастни.", "date": "2018.09.28", "title": "Хепатит А в столичните \"Факултета\" и \"Красна поляна\""}
{"url": "https://www.dnes.bg/stranata/2018/09/28/mrazovito-petychno-utro-prez-denia-mejdu-19-i-24.389019", "text": "Днес ще бъде слънчево, с временни увеличения на облачността. Сутринта ще е студено и на места ще има слаби слани. Вятърът ще се ориентира от изток- югоизток, ще е слаб. \r\nДневните температури ще продължат да се повишават, максималните ще са между 19° и 24°. Такава е прогнозата за времето на Националния институт по метеорология и хидрология (НИМХ) при БАН, цитирана от \"Фокус\".\r\nПо Черноморието ще преобладава слънчево време, с временни увеличения на облачността, по-значителни над южните райони. Ще духа слаб до умерен изток-североизточен вятър. \r\nМаксималните температури ще са 18-20°. Температурата на морската вода е 21-23°. Вълнението на морето ще е 2-3 бала.\r\nНад планините ще бъде предимно слънчево. Вятърът ще се ориентира от юг- югоизток, ще е слаб – до умерен. Ще се затопли, максималната температура на височина 1200 метра ще е около 13°, на 2000 метра – около 8°.", "date": "2018.09.28", "title": "Мразовито петъчно утро, през деня - между 19° и 24°"}
{"url": "https://www.dnes.bg/sofia/2018/09/28/nad-22-000-dyrjavni-slujiteli-se-voziat-gratis.389021", "text": "Над 22 хиляди държавни служители ползват безплатно градския транспорт в София с карти, закупени от министерствата и комисиите, в които работят. Това показва справка на Центъра за градска мобилност, изготвена за \"Монитор\".\n\r\nНай-много превозни документи е закупило вътрешното ведомство. Работещите в силовото министерство разполагат с 19 000 карти на хартия и над 1000 електронни. \n\r\n\"МВР закупува превозните карти по ред, определен от Министерския съвет, който изплаща на Столична община стойността на картите, съгласно публично обявено постановление\", обясняват от ЦГМ. \n\r\nВ министерствата на здравеопазването и образованието цифрата е далеч по-скромна. В МЗ разполагат с 90 месечни карти, а в МОН с едва 79 шестмесечни карти. \n                    \n                    \n                \r\nДържавните комисии също осигуряват пътуване в градския транспорт на служителите си. Комисия за защита от дискриминация предоставя 150 тримесечни документа за превоз. Държавната комисия по сигурността на информацията пък разполага с 110 тримесечни карти, НАП също залага на тях, като са закупили 399. \n\r\nС тримесечен абонамент за 2200 служители разполага и летище София.\n\r\nОт ЦГМ отчитат над 12 хиляди по-малко гратисчии през изминалата година в сравнение с 2016 г. Събраните глоби за нередовни пътници през двете години надвишават 2,2 млн. лв.", "date": "2018.09.28", "title": "Над 22 000 държавни служители се возят гратис "}
{"url": "https://www.dnes.bg/rusia/2018/09/28/obvinenite-za-otravianeto-na-skripal-komandosi-no.389020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвамата руснаци, обвинени от Великобритания в отравянето на бившия двоен агент Сергей Скрипал, са членове на руското военно разузнаване.\n\r\nОт Москва твърдят, че двамата мъже, сочени от Лондон, са обикновени руски граждани, предаде Bulgaria ON AIR.\n\r\nРуслан Боширов и Александър Петров – така се представиха преди две седмици двамата мъже пред руската държавна телевизия.\n\n\n\r\nСпоред двете онлайн медии обаче, истинското име на Руслан Боширов е Анатолий Чепига – полковник от руското военно разузнаване. Той е завършил елитна военна академия на руско-китайската граница.\r\n                    \n                    \n                Участвал е в редица мисии на руските служби в Чечня и Украйна. Отличен е с 20 награди, сред които и \"Герой на Руската федерация\", медал, връчван лично от руския президент.\r\nСпоред журналистическото разследване полковник Чепига е преместен в Москва през 2009 година. Тогава му е измислена новата самоличност и му е издаден нов паспорт.\r\nВ документите му в руските бази данни е изписан телефон, който след проверка се оказва номер на военното разузнаване в Министерството на отбраната. На хартия Александър Петров като че ли се \"ражда\" през 2009 година.\r\nПаспортите и на двамата мъже са издадени от московско управление, което обикновено обслужва видни фигури и лица със засекретена биография.\r\nДосиетата им са непълни и отбелязани със съкращението \"строго секретно\". А международните им паспорти завършват на съседни номера.\r\nВсичко това не доказва, че двамата руснаци са отровили семейство Скрипал. Но поставя под съмнение твърдението на Кремъл, че са обикновени руски граждани. ", "date": "2018.09.28", "title": "Обвинените за отравянето на Скрипал – командоси, но..."}
{"url": "https://www.dnes.bg/notifikacii/2018/09/28/arestuvaha-myj-v-dyblin-podgonil-samoleta-po-pistata.389022", "text": "Пътник, пропуснал своя полет и гонил самолета си по пистата, беше арестуван от властите в Дъблин, предава Асошиейтед прес.\r\nМъжът на около 20 години, разбил врата, водеща към пистата и започнал да гони самолета на нискотарифната компания Ryanair, който се подготвял за излитане за Амстердам, предава БТА.\n\n\r\nУправата на летището съобщи, че мъжът, пристигнал твърде късно в салона за заминаващи пътници в компанията на дама. Той изпаднал в силна възбуда, проникнал на пистата и се опитал да спре самолета. \r\nНарушителят бил възпрян от сътрудници на Ryanair, преди да бъде арестуван от полицията.\r\nПо-късно се установила и неговата идентичност и възраст - Патрик Кихо, на 23 години. \r\nТози инцидент идва на фона на 190 отменени полета заради стачките, планирани за днес. \r\nСтачките са планирани от част от екипажите в Испания, Италия, Белгия, Холандия, Португалия и Германия.", "date": "2018.09.28", "title": "Арестуваха мъж в Дъблин, подгонил самолета по... пистата"}
{"url": "https://www.dnes.bg/index/2018/09/28/receptata-dnes-liubimiiat-desert-na-zodiia-lyv.388930", "text": " обичат големи, слънчеви, ярки десерти, които са идеалното олицетворение на тяхната личност. Те държат вкусът да е наистина фин, деликатен и десертът да е диетичен. Сладките изкушения, които преливат от калории не им се нравят и се стремят да ги избягват, колкото и примамливи да са. Това, което е наслада за техните сетива е перфектният лимонов тарт. Достатъчно сладък, за да се определи като десерт, но и с деликатен аромат на лимон, леко кисел, но придаващ невероятна свежест. Всякакъв вид сладкиши, приготвени с този цитрусов плод са по вкуса на Лъвовете, но най-подходящият е тартът. Представяме ви една лесна за правене и много вкусна за хапване рецепта: \r\n\r\n \r\n½ чаша масло, размекнато\r\n¼ чаша пудра захар + 3 супени лъжици\r\n1 чаша брашно, пресято + 2 супени лъжици\r\n1 чаша обикновена бяла захар\r\n2 яйца\r\n3 супени лъжици пресен лимонов сок или 2 лъжици есенция\r\n2 чаени лъжици настъргана лимонова кора\r\n¼ чаена лъжичка сол\r\n \r\n\r\n \r\nСмесете маслото с ¼ от пудра захарта в купа докато стане гладка смес. Добавете 1 чаша брашно и разбъркайте. Подгответе форма за печене. Намазнете я. Натиснете тестото върху дъното й. Прободете на няколко места тестото с вилица, за да се предотврати бухването му. Печете до получаване на лека златиста коричка в загрята на 180 градуса фурна за около 10-15 минути.\r\n \r\nМеждувременно смесете бялата захар с яйцата в купа. Разбъркайте с миксер и добавете 3-те супени лъжици брашно. В сместа добавете лимоновия сок и разбъркайте с миксера. Добавете и лимоновите корички и солта. Отново разбъркайте. Изсипете сместа върху вече изпечената долна кора. Печете за още 20-25 минути. Оставете да изстине и поръсете с 3 супени лъжици пудра захар. Украсете със стръкче мента.\r\n\r\n", "date": "2018.09.28", "title": "Рецептата Dnes: Любимият десерт на зодия Лъв"}
{"url": "https://www.dnes.bg/akoshtete-vqrvaite/2018/09/28/uchilishte-v-sasht-imate-li-gadje-po-drehite-da-se-razbere.389043", "text": "Училището започна и у нас и тийнейджърите вероятно още се настройват на новия режим с по-ранно ставане и по-малко свободно време. В някои западни страни учебната година започва малко по-рано, а през първия месец в училищата се организират различни активности, които да повдигнат духа на децата, за да свикнат по-лесно с връщането в класната стая.\r\nВ гимназия в града Айова, щата Луизиана, са окуражили учениците да се облекат в цвят, който издава дали имат връзка или не, пишат от Yahoo Lifestyle. \r\n \r\nТе трябвало да се появят със съответното облекло в последния понеделник от септември. Инструкциите гласят: \"Носи червено, ако си обвързан. Носи зелено, ако си необвързан. Носи жълто, ако положението е сложно\".\r\n \r\nТака щяло да се разбере кои ученици са заети и кои са свободни за среща за училищното парти, посветено на започването на учебната година.\r\n \r\nНе всички родители обаче останали очаровани от идеята. Някои от тях коментират в социалните мрежи, че не би трябвало гимназията да влиза в ролята на сватовник. Всъщност обаче училището съчетава прогимназия и гимназия, тоест там има и по-малки ученици (5-7 клас), затова някои родители са били притеснени.\n                    \n                    ", "date": "2018.09.28", "title": "Училище в САЩ: Имате ли гадже? По дрехите да се разбере!"}
{"url": "https://www.dnes.bg/notifikacii/2018/09/28/dni-predi-razstrela-gurkova-kym-myja-si-da-biagame-ot-afrika.389025", "text": "\"Да бягаме от Африка!\", това умолявала Наталия Гуркова съпруга си Джордже Михалевич дни преди да бъде убит в Бедфордвю, предградие на Йоханесбург, ЮАР, твърди сръбското издание \"Сърбия Данас\".\n\r\nТя се оплаквала на мъжа си, че не се чувствала в безопасност в Южна Африка, където живееше семейството в последно време и настоявала двамата да се приберат в България. \n\r\nЗа последно са ги видели заедно преди няколко дни, след което Гуркова си заминала за София за Седмицата на модата, твърди източник на сръбското издание.\n\n\n\n\r\nСпоред \"Сърбия Данас\" Михалевич бил свързан с Мики Джуричич, осъден на 30 години за убийството на небезизвестния Желко Ражнятович-Аркан. Убиецът на Аркан бил убит по същия начин - в кола, спряла на червен светофар.\n                \n                \r\nДжордже е роден в Херцег Нови, а местната сръбска общност твърди, че бил уважаван бизнесмен. Според изданието той имал проблеми, след като скъсал с чешкия мафиот Радован Крейчир, един от най-влиятелните хора от подземния свят в онази част на света, който имал луксозна вила близо до мястото, на което е бил убит Михалевич.\n\r\nПокушение заради неуредени сметки за наркотрафик или за търговията със скъпоценни камъни. Това според разследващите в Южна Африка са водещите версии за разстрела на черногорския бизнесмен.\n\r\nПрипомняме ви, че съпругът на \"Мис България\" 98 Наталия Гуркова бе разстрелян показно с два куршума в понеделник вечерта.\n\r\n43-годишният бизнесмен е застигнат от смъртоносните куршуми на светофар в град Бедфордвю, недалеч от Йоханесбург.\n\r\nСпоред очевидци Михалевич шофирал синьо \"Порше Панамера\", след като се прибирал от обяд в ресторант. Той спрял на светофара и тогава до него се доближил мотор \"Кавазаки\" с двама мъже на него. Те извадили оръжие и стреляли по страничното стъкло на колата.\n\r\nСлед това той е продължил да кара колата си още 100 метра, излязъл и паднал мъртъв на земята.", "date": "2018.09.28", "title": "Дни преди разстрела, Гуркова към мъжа си: Да бягаме от Африка!"}
{"url": "https://www.dnes.bg/notifikacii/2018/09/28/otnovo-strelba-no-sreshtu-avtobus-na-pricel-285.389045", "text": "\n\r\nСлед като в сряда вечерта неизвестен стреля по трамвай №7 в столицата, снощи подобен инцидент стана, този път с автобус 285.\r\nОт пост със снимки на потрошения автобус във Facebook групата \"Забелязано в София\" става ясно, че инцидентът е станал край надлез \"Надежда\", близо до спирка Хан Кубрат\".\n\n\r\nПрипомняме, че и стрелбата срещу трамвай по линия 7 стана в същия район, между спирките \"Триъгълника\" и \"Хан Кубрат\".\r\nОт пресцентъра на общината потвърдиха за инцидента с трамвая, а по случая вече работят и полицаи от Второ РПУ.", "date": "2018.09.28", "title": "Отново стрелба, но срещу автобус: На прицел №285"}
{"url": "https://www.dnes.bg/technology/2018/09/28/shtatskiiat-kongres-uvelichava-natiska-nad-google-i-sie.389037", "text": "Един ден преди главният изпълнителен директор на Google Сундар Пичай да се срещне с високопоставени републиканци, критиците на изслушването в Конгреса обвиниха интернет гиганта и другите технологични компании, че са \"изолирани\" и пренебрегват свободата на словото.\r\nИзслушването, което е поредното подобно събитие в Конгреса през последните месеци, може да доведе до призиви за по-строго регулиране на Google - подразделение на Alphabet Inc., и други големи технологични компании и до по-засилена загриженост за политическите им пристрастия, включително с обвинения, че са оказвали влияние върху съдържанието на своите платформи в периода до междинните избори, пише в свой анализ Wall Street Journal.\r\n                    \n                    \n                Междувременно запис на вътрешнофирмена среща на Google, който се появи тази седмица в общественото пространство, може да причини главоболия за компанията. Записът от по-рано тази година показва, че много от служителите възразяват тази година компанията да спонсорира Консервативната конференция за политически действия, известна като CPAC - високопрофилен годишен форум за политици и анализатори. Някои служители на Google поставиха под въпрос дали фирмата се изравнява с хора, \"отричащи Холокоста\", и участва в \"колаборации\".\r\nСлед като е изслушал възраженията на служителите, високопоставеният мениджър на Google по въпросите на обществената политика Адам Ковачевич казва, че компанията не е \"обвързана\" да спонсорира отново събитието. Той добавя: \"Ние със сигурност не искаме да причиняваме болка\" на служителите, докато в същото време защитава спонсорството като полезно за изграждането на съюзи с консерваторите.\r\n\r\n ", "date": "2018.09.28", "title": "Щатският Конгрес увеличава натиска над Google и Сие "}
{"url": "https://www.dnes.bg/notifikacii/2018/09/28/izmamiha-diado-s-19-hil-leva-v-pomosht-na-mvr.389039", "text": "Възрастен мъж е измамен с 19 000 лева в Хасково. Сигналът е бил подаден от потърпевшия, който е на 77 г., в 19:30 часа вчера, съобщиха от полицията.\r\nТой заявил, че по-рано между 11:00 и 15:00 часа на стационарния му телефон позвънил мъж, който се представил за полицай и поискал съдействие.\r\nДядото повярвал, че участва в акция за залавяне на измамници и хвърлил през терасата на дома си на улица \"Акация\" спестяванията си, които изтеглил от банков клон.", "date": "2018.09.28", "title": "Измамиха дядо с 19 хил. лева \"в помощ на МВР\""}
{"url": "https://www.dnes.bg/football/2018/09/28/cherno-more-levski-za-kupata-cska-s-lesen-jrebii.389057", "text": "Черно море – Левски е гвоздеят от 1/8-финалите за Купата на България. Това отреди жребият, който беше теглен преди минути на базата на националния отбор в \"Бояна\". \r\nНосителят на трофея Славия ще продължи похода си към финала с гостуване на хегемона Лудогорец. ЦСКА изтегли късмет и ще е домакин на Витоша Бистрица.\r\n \r\nДруг интригуващ сблъсък е между големите съперници Берое и Ботев Пловдив. Има и среща, която противопоставя два отбора от Втора лига – Струмска слава и Черноморец Балчик.\r\n \r\nМачовете ще се играят на 30 и 31 октомври и 1 ноември. Програмата с точните дати и часовете ще бъде допълнително обявена. \r\n \r\n\"За мен е привилегия да присъствам за първи път на това събитие. Нека това се тълкува като знак, че държавата ще помага все повече на футбола в България. Имаме планове за инвестиции в спортната инфраструктура и детско-юношеския футбол\", каза преди жребия спортният министър Красен Кралев, който беше специален гост.\r\n \r\n", "date": "2018.09.28", "title": "Черно море – Левски за Купата, ЦСКА с лесен жребий"}
{"url": "https://www.dnes.bg/science/2018/09/28/da-si-spomnim-za-boian-dva-novi-vida-krysteni-na-nego.389044", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрудно е да си спомним за Боян Петров в минало време. Дали заради многобройните му активности в планината, където влизаше в люта битка с високите върхове, или пък заради солидната му научна дейност на зоолог и спелеолог, който проучва дълбоките пещери.\r\nСпоменът за Боян Петров не може да бъде заличен, а той е още по-светъл, след като негови колеги решават за кръстят нов вид стоножка и нов вид паяк на изследователя.\n\n\n\r\n\"Многоножката е открита в района на Западни Родопи. Интересното за тези видове е, че повечето от тях са средиземноморски и се срещат само в определен район, имат тесен ареал. Предполага се, че са доста стари. Водят скрит начин на живот. Другият вид е от Хърватия\", обясни пред  Боян Валински - гл. ас. в Института по биоразнообразие.\r\n                    \n                    \n                На 3 октомври в Националния музей \"Земята и хората\" ще има изложба в памет на Боян Петров. Изложението ще бъде посветено на Кресненското дефиле, проблемите с магистралата, която ще се строи, и всички екологични дейности, правени през последните 20 години в района.\r\nА тази вечер в Националния природонаучен музей ще се проведе и \"Нощ на учените\".\r\n\"Има няколко подготвени презентации на интересни теми, така че всички, които се интересуват от природата, да заповядат. Ще има лекции за динозаврите в България. Откриваме и изцяло реновирана зала с минерали на първия етаж\", сподели проф. Павел Стоев от Природонаучния музей.", "date": "2018.09.28", "title": "Да си спомним за Боян: Два нови вида кръстени на него! "}
{"url": "https://www.dnes.bg/stranata/2018/09/28/otnovo-futbolna-vrata-premaza-dete-v-pazardjik.389059", "text": "Футболна врата е паднала върху 13-годишно дете на игрище в Пазарджик.\r\nМомчето е прието в изключително тежко състояние в интензивното отделение на Областната болница в Пазарджик.\r\nИнцидентът е станал още в почивните дни, но до момента от ресорните институции не е изнесена никаква информация, съобщи \"Дарик\".\n\n\r\nДетето е пострадало на спортно игрище, намиращо се близо до бул. \"Мария Луиза\" в града.\r\nНе е известно как се е стигнало до злополучния инцидент. Дали е предизвикан от неразумно поведение на децата, или е имало пропуски при поставянето на вратата, вероятно тепърва ще се уточнява.\r\n                    \n                    \n                Именно този инцидент е причината за масовите проверки на спортни и детски площадки, разпоредени лично от шефа на Областната дирекция на МВР Йордан Рогачев.\r\nВече няколко дни пострадалото момче е в безсъзнание, на командно дишане. Лекарите продължават да се борят за живота му.\r\nТо е с тежка черепно-мозъчна травма, множество кръвоизливи, друга тежка травма на гръдния кош и белия дроб, съобщават от Областната болница. \r\nОт направените консултации със специалисти е станало ясно, че не може да се приложи оперативно лечение. Единствено може да се чака момчето само да се възстанови.", "date": "2018.09.28", "title": "Отново: Футболна врата премаза дете в Пазарджик"}
{"url": "https://www.dnes.bg/cars/2018/09/28/za-sedmica-662-shofiori-spipani-s-telefon-zad-volana.389051", "text": "За времето от 17 до 23 септември 2018 г. на територията на всички държави членки на Европейската мрежа на службите на Пътна полиция – TISPOL бе извършен засилен контрол за незаконосъобразното използването на мобилни телефони от водачите на моторни превозни средства, съобщиха от МВР.\r\nВ хода на акцията у нас са проверени 24 807 моторни превозни средства и 29 340 души. Установени са 662 нарушения. \r\nНай-много нарушения са установени от екипите в СДВР – 80, ОДМВР Велико Търново – 60 и ОДМВР Бургас – 53.\r\nЗа сравнение, при сходна операция, проведена от 14 до 20 февруари 2018 г., са проверени 17 616 МПС и 20 272 души. Тогава са били установени 565 случая на аналогични нарушения.", "date": "2018.09.28", "title": "За седмица: 662 шофьори спипани с телефон зад волана"}
{"url": "https://www.dnes.bg/kino/2018/09/28/nevidimite-gradski-drami-v-bezkrainata-gradina.389055", "text": "\"Безграйната градина\" на Галин Стоев може да гледаме от 5 октомври, разпространен от CineLibri. Създаден по мотиви от пиесата на Яна Борисова \"Приятнострашно\", филмът е дебют в игралното кино на известния български театрален режисьор Галин Стоев (\"Приятнострашно\", \"Малка пиеса за детска стая\", \"Хората от Оз\", \"Танцът Делхи\"). Сценаристи са Галин Стоев и Яна Борисова, автор на задкадровите диалози е Георги Тенев. Зад камерата застават  Борис Мисирков и Георги Богданов, а музиката е на Саша Карлсон. \n\r\n\"Безкрайната градина\" е съвременна градска драма, под чиято повърхност пулсират невидими светове и се раждат неочаквани чувства. На пръв поглед Филип има всичко: успешна кариера, луксозен дом и красива приятелка. Той продължава да се грижи за брат си Виктор години след смъртта на родителите им. Виктор е чувствителен и уязвим и прекарва времето си, помагайки на Ема в нейния цветарски магазин. След срещата си с нея Филип внезапно осъзнава, че за пръв път се чувства истински жив и озарен от непонятно чувство. Той интуитивно усеща, че Ема обитава духовни пространства, до които не е имал достъп. Животът на Филип започва да се променя, докато Виктор не му признава, че е лудо влюбен в същото момиче.\n                    \n                    \n                \r\nЧетирите роли се изпълняват от Мартин Димитров, Елица Матева, Димитър Николов, Глория Петкова. Със специалното участие на Никола Анастасов - в последната му роля.\n\r\nСпряган като \"поетичен жест към зрителя\" и като най-нежната българска кинотворба, \"Безкрайната градина\"  беше удостоен с наградата на Съюза на българските филмови дейци по време на фестивала \"Любовта е лудост\" във Варна.\n\r\nФилмът присъства и в конкурсната програма на 36-ия фестивал на българския игрален филм \"Златна роза\" във Варна, както и в програмата на четвъртия международен кино-литературен фестивал CineLibri 2018.", "date": "2018.09.28", "title": "Невидимите градски драми в \"Безкрайната градина\""}
{"url": "https://www.dnes.bg/obshtestvo/2018/09/28/otlojen-zakon-sreshtu-kvorum-ima-li-sdelka-dps-gerb.389061", "text": "Сделка между управляващите и ДПС ли е отлагането на разглеждането на Закона за местното самоуправление срещу осигуряването на кворума за днешното пленарно заседание? \n\r\nТова бе основният въпрос в Народното събрание, след като и днес законотворците не бяха достатъчно, за да започнат работа навреме, и успяха да се съберат от втория опит с регистрациите на ДПС.\r\nА след като започна заседанието, мнозинството по искане на движението гласува да се отложи разглеждането на законопроекта, с който да се създадат звена към общините за контрол по опазване на обществения ред.\n\r\nСпоред шефа на депутатите от ГЕРБ Цветан Цветанов в законопроекта няма проблем и са неснователни притесненията на опозицията, свързани с функциите на инспекторите, които ще извършват проверките.\r\n                    \n                    \n                Въпреки това той обясни, че следващата седмица ще има ново обсъждане на законопроекта с ДПС.\n\r\n\"В предстоящата седмица ще поканим представители от националното сдружение на общините, представители на МВР, за да могат да говорят с експертите на ДПС по всички тези текстове, за които имат притеснения\", обяви Цветанов.\n\r\nВторият в ГЕРБ потвърди, че ДПС не са се регистрирали в пленарната зала именно заради предстоящото разглеждане на точката за промени в Закона за местното самоуправление.\n\r\n\"Това е мнението на представителите на ДПС и вчера те казаха, че това е бил мотивът да не направят регистрацията. Ние не сме смятали, че този законопроект ще има някакъв проблем, но пък днес направихме отлагането на точката, за да можем да намалим това напрежение. Това е нашата роля с Волен Сидеров - да създаваме атмосфера на работа, а не атмосфера на противопоставяне\", обясни Цветанов.\n\r\nНа въпрос дали мнозинството не става зависимо от ДПС да осигурява кворум за започването на заседанието, Цветанов настоя, че народните представители от мнозинството са можели да съберат нужния брой и сами.\n\r\n\"Днес имахме възможност да имаме кворум и това можеше да се реализира във второто регистриране. В първото имаше колеги, които се обадиха, че са на вратата, или е имало задръствания и не са успели да дойдат точно в 9 часа\", уточни шефът на ПГ на ГЕРБ.\n\r\nСпоред Волен Сидеров пък случилото се не трябва да се разглежда като сделка и настоя, че с отлагането на разглеждането на законопректа той ще стане по-добър. \n\r\n\"Отлагането е полезно в този случай. А кой ще си запише актив, това е в рамките на парламентарната демокрация\", коментира той.\n\r\nЛидерът на ДПС Мустафа Карадайъ пък бе категоричен - законопроектът за местното самоуправление е вреден за хората и държавата и с него ще се създадат \"наказателни отряди\". По думите му обаче имало нещо по-важно от политическа гледна точка - вътрешна криза в управляващите.\n\r\n\"Има нещо по-важно от политическа гледна точка, което видяхме вчера и днес. Управляващото мнозинство не може да осигури кворум в зала. Кворумът в Народното събрание се осигурява от опозицията. Нещо повече - конструктивните действия на опозицията определят и дневния ред в Народното събрание. Това е един знак за вътрешна криза в управляващите\", отсече Карадайъ.\n\r\nТой отново настоя, че държавността е в криза и \"нейната реанимация започва с диалога\".", "date": "2018.09.28", "title": "Отложен закон срещу кворум. Има ли сделка ДПС-ГЕРБ?"}
{"url": "https://www.dnes.bg/knigi/2018/09/28/iyn-makiuyn-sys-specialna-nagrada-na-cinelibri.389053", "text": "Книгите, по които са създадени селектираните филми на тазгодишното издание на CineLibri, ще се продават с отстъпка в Дома на киното, Одеон и Люмиер Лидл.\r\nЧетвъртият кино-литературен фестивал  стартира на 10 и приключва на 24 октомври. За официалното откриване е планиран \"На плажа Чезъл\" - екранизация на едноименния роман на Иън Макюън, който ще бъде удостоен с награда \"Синелибри\" за цялостен принос към изкуството на литературната адаптация. Прожекцията е в зала 1 на НДК от 19.00 часа.\r\nНа следващия ден по същото време британският писател, сценарист и общественик ще се срещне с читатели в литературен клуб \"Перото\" на НДК.\r\nЧестване на 100-годишнината от рождението на Ингмар Бергман ще бъде отбелязано с \"Бергмания\" -  на 13 октомври от 19.00 ч. в зала \"България\". Премиерата на документалния филм на Георги Тошев \"Лив Улман. Къщата на спомените\", посветен на гениалния шведски режисьор и неговата спътница и муза, ще бъде увенчана с  музика от знакови кинопроизведения, изпълнена на живо от оркестъра на Софийска филхармония.\r\n                    \n                    \n                Сред специалните гости на CineLibri тази година е един от най-почитаните, многократно награждавани френски писатели, сценаристи и режисьори – Давид Фоенкинос. Макар авторът на \"Деликатност\" и \"Шарлот\" да пристига в качеството си на член на фестивалното жури, българската публика ще има две възможности за съприкосновение с творчеството му – на 14 октомври от 17.00 ч. във Френския културен институт той ще представи филма си \"Ревност\", а на 15 октомври от 19.00 ч. ще подписва книги в рамките на среща с читатели в литературен клуб \"Перото\".\r\nДругата предвидена среща с автограф е с един от най-успешните съвременни холандски писатели – Херман Кох. Авторът на \"Вечерята\" и \"Вила с басейн\" се завръща в България като член на журито на CineLibri на 14 октомври в 19:00 ч. в Литературен клуб \"Перото\".\n\r\nОфициалната церемония по награждаване на победителите в конкурсната програма ще се състои на 16 октомври от 19.00 ч. в зала 1 на НДК. Представители на авторитетното международно жури ще обявят имената на призьорите, а непосредствено след това ще бъде излъчен филмът на Тери Гилиъм \"Човекът, който уби Дон Кихот\".\r\nЛюбопитен акцент в програмата на CineLibri 2018 e премиерата на \"Уестуд: пънкарка, икона, активистка\" на 24 октомври от 19.00 ч. в Дома на киното. Филмът, посветен на грандамата на британската мода, разкрива неподозирани страни на нейната личност. Безусловен поддръжник на каузите, в които вярва, тя неслучайно е една от най-влиятелните фигури в света, кралица на пънк модата, \"Коко Шанел на нашето време\". ", "date": "2018.09.28", "title": "Иън Макюън със специална награда на CineLibri"}
{"url": "https://www.dnes.bg/balkani/2018/09/28/ksenofont-vilnee-zatvori-uchilishta-v-gyrciia-sybori-minare.389041", "text": "\n\r\nНеобичайно лошото време за сезона затвори училищата в Атика, Кефалония, Закинтос, Западна Гърция и Пелопонес, а аварийните служби са реагирали на 280 сигнала за инциденти през последната нощ, предава CNN - Гърция.\r\nСпоред изданието отиващият си циклон \"Ксенофонт\" и идващият \"Зорбас\" \"помитат страната с поривист вятър, порои и ниски температури\", пише \"Фокус\".\r\nЦялата страна ще бъде обхваната от проливни дъждове и бурен вятър.\r\nЦиклонът \"Ксенофонт\" вече причини щети, като включително стана причина за рухването на минаре на джамия в град Янина в северозападната част на страната, съобщава македонското електронно издание \"НОВА\".\r\n                    \n                    \n                Минарето на джамията \"Аслан паша\" в Янина датира от XVII век. Уточнява се, че и по-рано са били постъпили сигнали за необходимостта от реновирането му, но така и не са предприети ремонтни действия. Историческата джамия е построена през 1618 г. и към настоящия момент се намира под закрилата на общинския музей.\r\nПоради циклона \"Ксенофонт\", плавателните съдове остават на котва през последните три дни. В северните предградия на Атина вече бе съобщено за прекъсване на електроподаването, предизвикано най-вече от паднали дървета в резултат на силните ветрове. Училищата в гръцката столица остават затворени по нареждане на местните власти.\r\nРешението бе взето превантивно с цел да се ограничи движението на открито заради екстремните и опасни метеорологични условия. Наредби за затваряне на учебни заведения бяха издадени и на Пелопонес, Коринт, Арголис, Аркадия, Месиния и Лакония, и за част от региона на Западна Гърция.\r\nОчаква се циклонът \"Зорбас\" да засегне най-силно Южно Йонийско море, полуостров Пелопонес, остров Крит, Цикладския архипелаг, Атина и Евия. Вятърът в Йонийско море ще достигне сила от 8-10 бала, а в Егейско море - 6-7 бала.\r\nCNN пише, че продължителността на циклона варира от 12 часа до 5 дни и може да обхване до 300 км.", "date": "2018.09.28", "title": "\"Ксенофонт\" вилнее: Затвори училища в Гърция, събори минаре..."}
{"url": "https://www.dnes.bg/notifikacii/2018/09/28/italiia-ne-iska-sdelka-za-migrantite-s-germaniia.389036", "text": "Италианският вицепремиер и вътрешен министър Матео Салвини каза, че засега няма намерение да подписва споразумение с Германия за връщане на мигранти, пише австрийският в. \"Пресе\".\n\r\n\"Няма да подпиша нищо, докато Германия си запушва ушите и не предприема действия по всички наши искания\", заяви Салвини в интервю за изданието.\n\n\n\n\r\nСпоред германското правителство споразумението би позволило нередовни мигранти, пристигащи в Италия и пътуващи през Австрия, достигайки границата на Германия, да бъдат връщани в Италия. В замяна се предвижда равен брой мигранти, спасени в Средиземно море, да бъдат пращани направо от Италия в Германия.\n                \n                \r\nПреди две седмици германският вътрешен министър Хорст Зеехофер заяви, че споразумението с Италия е финализирано и че само трябва да бъде подписано от него и Салвини. Италианският вътрешен министър обаче се противопостави на тази позиция, че подписването на споразумението е просто формалност.\n\r\nСалвини каза в интервюто за \"Пресе\", че сделката за мигрантите трябва да бъде част от по-широко споразумение, включващо промени в правилата на Европейския съюз за предоставяне на убежище. Той също така настоя за нови правила за корабите, които спасяват мигранти в Средиземно море.", "date": "2018.09.28", "title": "Италия не иска сделка за мигрантите с Германия"}
{"url": "https://www.dnes.bg/notifikacii/2018/09/28/da-se-zarovim-v-istoriiata-rusko-turskite-voini.389049", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа се заровим в историята – как един млад човек решава да направи първото по рода си проучване на 3-вековното противоборство между Руската и Османската империя?\r\nАлександър Стоянов е автор на книгата \"Руско-турските войни\", която ще бъде официално представена на 10 октомври от 18:30 ч. в Народната библиотека. Трудът на историка се опитва да разгледа войните между двете империи от руската и турската перспектива.\r\nКнигата, която е с обем над 500 страници, вече може да бъде намерена в книжарниците у нас.\r\nАвторът пък сподели, че се е старал да няма сложни терминологии, за да могат и неспециалисти да я четат.\r\n                \n                \"Темата беше предмет на моята докторска дисертация и я разширих в рамките на книга. За мен е важно да се проучват тези важни конфликти, които са много ключови за нашата история, но някак ги изследваме от българска перспектива\", обясни историкът пред .\r\nВойните между двете държави са 11 на брой. По думите му българите не са единствените важни в последните войни, а предишните войни трябва да са доста по-важни за нашата история. Авторът на книгата подчерта, че това са неща, за които не се говори достатъчно.\r\n\"Идеята на книгата е да даде историческа основа, на базата на която да се гради анализ на съвременни събития. Съюзът между Ердоган и Путин почива на дълга историческа основа\", каза още Александър Стоянов\r\n ", "date": "2018.09.28", "title": "Да се заровим в историята: Руско-турските войни"}
{"url": "https://www.dnes.bg/technology/2018/09/28/spirat-bylgarskite-subtitri-v-netflix.389097", "text": "Почти две години след като стартира продажба на стрийминг услугата си в България и над 100 други страни, американската медийна компания Netflix прекратява поддържането на български субтитри.\r\n„Скъпи членове, бихме искали да ви информираме за предстоящи промени в услугата на Netflix. От 30-и октомври ще преустановим поддръжката на български субтитри в  Netflix, докато работим за предоставянето на по-добро локализирано преживяване, за да ви помогнем да се насладите на филмите и шоутата, които харесвате. Netflix ще продължи да бъде достъпен на английски и много други езици и се надяваме отново да пуснем български в бъдеще“, се казва в съобщение на компанията до клиентите ѝ в страната, \r\n                    \n                    \n                И досега обаче малко филми бяха с български субтитри, а потребителите се оплакваха от качеството на превода. През март 2017 г. компанията обяви старта на програмата Hermes, която цели набирането на преводачи и заплащането им за свършената работа. Кандидатите първо трябваше да преминат през специален тест с продължителност около 90 минути, който ще оцени познанията им по английски и способността да се превеждат идиоми, освен това да провери за наличието на лингвистични и технически грешки.\r\nВ началото на 2016 г. основаната от Рийд Хейстингс Netflix обяви, че влиза в над 100 страни, след които и България, като стъпка към целта ѝ да се превърне в първата глобална онлайн телевизионна услуга. До този момент Netflix вече оперираше в поне 60 страни, включително в по-голямата част от Европа и Южна Америка.\r\nКомпанията не представя подробна разбивка на броя регистрирани потребители за други държави освен за САЩ, макар да твърди, че има над 5 млн. регистрирани потребители в Южна Америка. Netflix ще продължи продуцира оригинални телевизионни сериали на френски, италиански и португалски езици.\r\n ", "date": "2018.09.28", "title": "Спират българските субтитри в Netflix "}
{"url": "https://www.dnes.bg/obshtestvo/2018/09/28/zdravna-reforma-niskite-pensii-gerb-i-bsp-pak-se-skaraha.389076", "text": "ГЕРБ и БСП отново се скараха преди редовния парламентарен контрол. Този път поводът беше здравната реформа, готвена от Кирил Ананиев и ниските пенсии на възрастните хора. \n\r\nЧервената шефка Корнелия Нинова обвини управляващите в геноцид, а Спас Гърневски от ГЕРБ й отговори, че левицата е докарала държавата до задънена улица при управлението си.\n\n\r\n\"1 октомври е обявен за международен ден на възрастните хора. В този ден отдаваме уважението си към хората от третата възраст и приноса им към изграждането на нашето общество. Честит да е празникът ви, но го казвам с уважение, но и с тъга и с извинение, че днес 1,5 млн. пенсионери живеят на прага на бедността\", започна първа Нинова.\n                    \n                    \n                \r\nТя упрекна мнозинството, че не прие Закона за възрастните хора на социалистите и че отхвърли искането им за преизчисляване на всички стари пенсии. \n\r\nСоцлидерката отсече, че на този фон се предлага реформа в здравната система, според която трябва да се плащат 12 лв. допълнително застраховка. \n\r\n\"Защо държавата и днес не плаща дължимите осигуровки за пенсионерите? Кога ще върнете онези 1,5 млрд. лв., които Симеон Дянков взе от Здравната каса?\", риторично попита Нинова и допълни: \"Това не е здравна реформа, това е здравен геноцид\".\n\r\nНинова се оплака и от поскъпването на тока и водата в средата на годината, както и от предстоящия скок на природния газ. \n\r\n\"Как ще се отрази това на живота на българите, на цените това ще се отрази с ценови шок. Освен обещаните 300 лв. минимална пенсия от \"Обединени патриоти\", тя ще се увеличи догодина с между 2 и 5 лв. Забрави се обещанието на управляващите, че няма да вдигнат данъци и осигуровки – ето това е нашата държава\", скочи още тя. \n\r\nДумите й не останаха без реакция. На упреците й Гърневски отговори също с упреци. \n\r\n\"Днес за пореден път станахме свидетели на проява на най-отличителната черта на българската комунистическа партия, пребоядисана в социалистическа – нейната наглост и арогантност, да приписва това, което прави вече 70 години в тази страна, на хора, които ликуват от пораженията, които са нанесени\", скочи той. \n\r\n\"Имам чувството, че по трибуната има по едно канче отрова и то от сериозно влечуго. Да попитам аз наследниците на комунистическата партия – 1989 г., когато обявиха фалита, какво имаше в пенсионния фонд, г-н финансов министър? Нямаше нищо – ограбен пенсионен фонд, ограбен народ чрез външнотърговските дружества\", продължи Гърневски. \n\r\nДепутатът от ГЕРБ обвини и бившия финансов министър, който сега е депутат от БСП, Румен Гечев за фалита на банките през 1996 г.\n\r\n\"Тук има мастит професор, който аз нарекох академик по разграбване на държава – професор, станал академик, благодарение на това, че 1994-1996 г. чрез банките бяха ограбени парите на българския народ. Няма го професор академика да ни разкаже как стават тези неща. Г-жа Импексова беше поне 4 борда в тази държава – нека да минем през \"Булгартабак\", Пловдивския панаир. Където мине тя, трева не никне. След това тези фирми и бордове фалират. Къде е Пловдивският панаир?\", скочи още той. \n\r\nГърневски се спря поименно и на олигарсите, които по неговите думи са разграбили държавата. \n\r\n\"Тръгваме от Бургас през Бенчо Бенчев – виден спонсор и олигарх с несметни богатства, спонсор на БСП в местната власт. На път за Пловдив минаваме през Карнобат – Миню Стайков, несметни богатства и какви далавери се правят, виден спонсор на тяхната листа. Спираме в моя роден град – най-коментираното име фамилията Арабаджиеви. Позлатени кучета им пазят двореца в Сен Тропе – доносник на Държавна сигурност“, каза той.", "date": "2018.09.28", "title": "Здравна реформа, ниските пенсии... ГЕРБ и БСП пак се скараха"}
{"url": "https://www.dnes.bg/zvezdi/2018/09/28/ouen-uilsyn-shte-stava-tatko-novata-mu-izgora-bremenna.389105", "text": "Оуен Уилсън ще става татко за трети път. Това съобщават световните медии и уточняват, че Верони Вонгсвиртс, с която има връзка, е потвърдила щастливата новина. \r\nИзвестният актьор си е направил тест за бащинство, пише „Daily Mail“. И припомня, че през юни комедиантът е забелязан в клиника с неизвестна жена.\r\n \r\n49-годишната холивудска звезда вече има две момчета от различни жени, като сега чака момиченце. Новата му изгора, с която се запознал преди близо пет години, доскоро бе непозната за медиите.\r\n \r\nПрез юни 34-годишната красавица е споделила снимка от ултразвуковото изследване, но никой не е подозирал кой е бащата на бъдещото ѝ дете. По-късно тя споделила с феновете си в социалните мрежи снимка с актьора и уточнила, че е именно той. След това разкрила подробности за връзката си с него.\r\n \r\nВонгсвиртс споделя, че вече избрала име на бебето – Лайла. Тя е категорична, че Оуен Уилсън е много развълнуван, че отново ще става татко.\r\n \r\n", "date": "2018.09.28", "title": "Оуен Уилсън ще става татко, новата му изгора – бременна"}
{"url": "https://www.dnes.bg/politika/2018/09/28/bez-lobizym-za-novite-iztrebiteli-samo-nai-dobroto-za-armiiata.389074", "text": "Министърът на отбраната Красимир Каракачанов заяви, че не лобира за нищо друго, освен българската армия да получи най-доброто решение за модернизацията си.\r\nТака той отговори на въпрос дали няма да бъде обвинен в лобизъм за избора на нов изтребител, тъй като неговият заместник е в Швеция и ще бъде на посещение в централата на SAAB, производителят на многоцеливия самолет \"Грипен\".\r\nПреди време вицепремиерът Каракачанов пък бе обвинен пък в предпочитания към американските F-16.\r\n\"Аз лобирам за едно, за българската армия и нейните бойни способности. За нищо друго не лобирам. Това, което е добре за армията, е добре и за България. Когато има покана към министерството на отбраната, ти не можеш да приемеш една, и да откажеш друга. В противен случай това би било лобизъм - да подбираш поканите\", обясни министърът на отбраната.\n\r\n                    \n                    \n                Той настоя, че процедурата за избор на нов изтребител не означава да спрем да поддържаме отношения с половината държави от ЕС и НАТО.\r\n\"Какво означава, че не трябва да поддържаме отношения по време на подобни процедури. За самолетите са 4 държави, за бронираната машина - 4-5, за корабите - 7-8. Това означава ли, че с половината ЕС и НАТО не трябва да комуникираме, докато текат преговорите?\", запита Каракачанов.\r\nТой уточни, че на 1 октомври в 12 ч. е крайният срок за подаване на офертите и предложенията за самолетите.\r\nОфертите ще бъдат отворени в същия ден, а комисията от министерство ще има на разположение 14 дни, за да направи оценката на предложения и да подреди кандидатите.\r\n\"Имаме технически изисквания, ценови параметри. Който ги спази - той е\", заключи Каракачанов.\r\nПо-рано днес стана ясно, че одобреният проект за инвестиционен разход предвижда придобиване на 16 самолета на два етапа по 8 самолета за цена 1,8 млрд. лева с ДДС на разсрочено плащане за 10 години.\r\nПървите 3 години ще плащаме по 100 млн. лв от бюджета, а в следващите години тежестта се увеличава.\r\nВече е изпратено искане за получаване на оферти за американски Ф-18, Ф-16 и Ф-18 от САЩ, Португалия и Израел, а \"Юрофайтър\" от Германия и Италия, искаме оферта и за френски \"Рафал\", както и шведски \"Грипен\", включително новопроизведени и употребявани.", "date": "2018.09.28", "title": "Без лобизъм за новите изтребители. Само най-доброто за армията!"}
{"url": "https://www.dnes.bg/temida/2018/09/28/obviniaemiiat-za-chetirite-trupa-se-strahuval-ot-otmyshtenie.389107", "text": "Шуменският окръжен съд остави в ареста обвиняемия за четворното убийство в Каспичан Петър Петров.\r\n63-годишният Петров каза в съдебната зала, че няма къде да се върне, тъй като домът му е запечатан, а няма и средства за парична гаранция.\r\nЗащитникът му посочи, че обвиняемият е споделил с него, че изпитва страх от насилие от страна на съселяните си и също поиска налагане на тази мярка.\n\n\r\nСъдът сподели аргументите на обвинението, че е налице обосновано предположение за авторството на четворното убийство, както и че има реална опасност Петър Петров да се укрие и да извърши друго престъпление.\r\nПетър Петров е обвиняем за убийствата на 81-годишния Георги В., 70-годишната му съпруга Гуля В., 48-годишната им дъщеря Славка и 46-годишния им син Веселин.\r\n                    \n                    \n                Петър е  син на брата на убития Георги и първи братовчед на неговите син и  дъщеря.\r\nОръжието на престъплението – брадва с  35-сантиметрова дръжка, с която той е нанесъл смъртоносни рани на убитите, е иззето от къщата. Петър е обитавал втория  етаж, а убитото семейство живеело на първия етаж.\r\nМярката \"задържане под стража\" може да бъде обжалвана в тридневен срок пред Апелативния съд във Варна, предаде \"Фокус\".\r\nПо-късно прокурор Румен Рачев обясни, че обвиняемият признава вината си, като е дал лаконични обяснения. Петър Петров е бил осъждан за опит за убийство през 1989 година в Смолян, когато нападнал домоуправител. За това престъпление той е получил условна присъда и вече е реабилитиран. \r\n ", "date": "2018.09.28", "title": "Обвиняемият за четирите трупа се страхувал от отмъщение"}
{"url": "https://www.dnes.bg/temida/2018/09/28/obrat-bitiiat-jurnalist-simuliral-napadenieto-mai-shte-go-sydiat.389114", "text": "Районният съд във Велико Търново пусна без каквато и да било мярка за неотклонение двамата задържани за нанасяне на лека телесна повреда на репортера от \"Господари на ефира\" Димитър Върбанов.\r\nВ съдебната зала, в която журналисти не бяха допуснати, бяха изгледани  записите от охранителните камери на склада, в които ясно личи, че няма  насилствени действия спрямо журналиста, а той сам ляга на земята и  симулира пред камерата.\r\n\r\nПрокуратурата се отказа от искането си за налагането на постоянен арест, а двамата обвинени обмислят да подадат сигнал срещу журналиста за набеждаване и престъпление срещу правосъдието, съобщи .\n\n\r\n                    \n                    \n                Говорителят на Районната прокуратура Таня Катрева също каза след заседанието, че тепърва ще се объждат доказателствата и е възможно да има друг привлечен под отговорност за скандалния случай.\r\nОт \"Нова телевизия\", където предаването се излъчва, заявиха, че макар \"Господари на ефира\" да е външна продукция с независима редакционна политика, не приемат подобни методи, несъвместими с принципите на професионалната разследваща журналистика.\r\nМедията се разграничава от случилото се и ще потърси отговорност от продуцента.\r\nСпоред информацията, обявена вчера, нападението срещу журналиста станало по време на разследване във Велико Търново. Репортерът  и екипът му присъствали на внезапна проверка, целта на която била  склад, в който преди време бяха открити храни с изтекъл срок на годност.\r\nОсвен огромно обществено съчувствие, журналистът получи и подкрепа  лично от премиера Бойко Борисов от Ню Йорк, който разпореди по най-бързия начин виновните за побоя да бъдат наказани с цялата строгост на  закона.\r\nДнес обаче кадри показаха, че нападение над Димитър Върбанов няма. \r\n \r\n", "date": "2018.09.28", "title": "Обрат! \"Битият\" журналист симулирал нападението, май ще го съдят!"}
{"url": "https://www.dnes.bg/zvezdi/2018/09/28/arni-pozdravi-sara-konyr-za-rojdeniia-den.389108", "text": "Актьорът Арнолд Шварценегер трогателно поздрави своята колежка от \"Терминатор\" Линда Хамилтън с навършването на 62-ата ѝ година. \r\nАрни публикува колаж на страницата си в Instagram: Сара Конър и Терминатора в първия филм и същия „дует“ на снимачната площадка на шестия епизод от поредицата.\r\n \r\nЗа последно Хамилтън бе извикана за снимките на втората част „Терминатор 2: Денят на страшния съд“, заснета през 1991 г.\r\n \r\n„Поздравявам с рождения ден моята скъпа приятелка Линда Хамилтън. Ти си един от моите най-любими партньори, дръзка и смела. Много се радвам, че пак ще работим заедно“, написа актьорът под фотоса.\r\n \r\nСлед втората част на „Терминатор“, Хамилтън спря участието си в поредицата, за да се появи отново на снимачния терен на „Терминатор“ 6. Актрисата отново влиза в образа на Сара Конър.\r\n \r\nОчаква се новият филм да излезе през 2019 г.\r\n \r\n", "date": "2018.09.28", "title": "Арни поздрави Сара Конър за рождения ден "}
{"url": "https://www.dnes.bg/temida/2018/09/28/traikov-imal-dokumentite-za-2-4-mln-dokazva-gi-sled-vreme.389110", "text": "Бившият енергиен министър Трайчо Трайков е поискал от Комисията за противодействие на корупцията и за отнемане на незаконно придобитото имущество да удължи срока, в който може да предостави документи, с които да обясни произхода на близо 2,4 милиона лева разлика между разходите и доходите му през последните десет години. \n\r\nАнтикорупционната комисия поиска, а Софийският градски съд разреши запор на имущество и сметки му заради несъответствие, според тях, между доходите и имуществото му, в размер на тази сума.\n\n\r\nА срокът Трайков да докаже произхода на тези пари бе днес.\r\nПред БНР Трайков коментира, че подобна отсрочка би му дала възможност да убеди антикорупционната комисия в законността на доходите си, за да може запорът над негови имоти и средства да бъде вдигнат.\r\n                    \n                    \n                Бившият министър каза, че от днес разполага с документите на КПКОМПИ и му трябва време, за да разбере каква част от средствата му имат неясен за комисията произход.\r\nПрипомняме ви, че проверката на антикорупционния орган, огляваван от Пламен Георгиев, е започнала в началото на 2017 г. Тя е заради обвинението срещу Трайчо Трайков му за продажбата на остатъчния държавен дял на ЕВН.\r\nКъм момента магистратите са запорирали 1/2 от апартамент, ателие, дворно място, паркомясто, акции, както и влогове и депозити на политика.\r\n ", "date": "2018.09.28", "title": "Трайков имал документите за 2,4 млн. Доказва ги, след време!"}
{"url": "https://www.dnes.bg/notifikacii/2018/09/28/trus-ot-7-5-v-indoneziia-cunami-pomita-kyshti-hora.389120", "text": "Огромно цунами удари десетки къщи в Индонезия. Вълната е предизвикана от земетресение с магнитут 7.5 по Рихтер.\r\n Вълни, големи два метра са залели град Палу. Видео в социалните мрежи показва бягащи в паника хора, които пищят и търсят помощ. Сред пострадалите сгради има и джамия.\r\n                \n                Официалните властни съобщават за петима загинали. Към момента не е ясно какъв ще е размерът на щетите или колко души са загубили живота си.\r\nПоследният месец в Индонезия беше ударена от поредица земетресения на остров Лобок, при които загинаха стотици хора. Най-голямото земетресение на 5 август уби 460 души.\r\n", "date": "2018.09.28", "title": "Трус от 7,5 в Индонезия, цунами помита къщи, хора..."}
{"url": "https://www.dnes.bg/obshtestvo/2018/09/28/gospodarite-s-poziciia-za-sluchaia-vyrbanov-reporteryt-otstranen.389119", "text": "Продуцентите на предаването \"Господари на ефира\" излязоха с официална позиция по случая с техния репортер Димитър Върбанов. Както е известно, първоначално Нова тв обяви в емисията си и на сайта си, че техният колега Димитър Върбанов е бил \"нападнат и бит\" по време на разследване във Велико Търново в склад, в който преди време са били открити храни с изтекъл срок на годност.\r\nДвама души бяха задържани за инцидента, но днес Районният съд във Велико Търново ги освободи без мярка за неотклонение.\r\nКадрите от охранителните камери на склада пък показват, че не е имало побой, а по-скоро актьорска игра от страна на Върбанов и оператора.\n\n\n\r\n                    \n                    \n                Ето позицията на \"Господари на ефира\" без редакционна намеса.\r\n\"До този момент нито \"Господари на ефира\", нито Димитър Върбанов са твърдели, че Върбанов е бил бит по време на разследване в склад за хранителни стоки. При разпространение на информацията по случая, в медиите бяха употребени много сензационни изрази като \"жестоко пребит\" и \"тежък побой\", които за щастие се оказаха силно преувеличени, което заявихме още вчера. Това по никакъв начин не омаловажава факта, че е имало физическо насилие, макар и не в такъв размер.\r\nВярваме и ще работим за това тази тема, да не измести фокуса от 3-месечното ни разследване, което безспорно показа закононарушения от страна на недобросъвестен търговец, създали опасност за здравето на хората.\r\nВъпреки това, осъзнавайки  отговорността, която носим пред българското общество заради огромното доверие в предаването, доверие, за което сме работили и градили през цялата 16-годишна история на \"Господари на ефира\", считаме за редно да оповестим следното:\r\nЗаради съзнателния или не опит на репортера да подведе обществеността с действията си след приключване на репортажа излъчен в предаването, продуцентът Джуди Халваджиян отстранява Върбанов от екипа на предаването.\r\n\"На нас от \"Господари на ефира\" в този момент повече от всякога ни се налага да бъдем безкомпромисни в ситуация като тази и независимо от това, че имаме дълга история с Димитър Върбанов и неговата професионална работа до момента, единственото възможно решение за нас е да се разделим с него. Търсенето и защитаването на истината е най-важната ценност, която \"Господари на ефира\" отстоява, това е в основата на всичко, което правим\".\r\nОт \"Нова телевизия\", където предаването се излъчва, заявиха, че макар \"Господари на ефира\" да е външна продукция с независима редакционна политика, не приемат подобни методи, несъвместими с принципите на професионалната разследваща журналистика. От телевизията се разграничиха от случилото се и допълниха, че ще потърсят отговорност от продуцента.", "date": "2018.09.28", "title": "\"Господарите\" с позиция за случая \"Върбанов\", репортерът – отстранен!"}
