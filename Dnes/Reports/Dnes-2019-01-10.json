{"url": "https://www.dnes.bg/akoshtete-vqrvaite/2019/01/10/telec-sport-lyv-pr-profesiiata-koiato-shte-napravi-zodiite-bogati.398814", "text": "Финансовата стабилност е от огромно значение за всеки от нас. Едва ли има някой, който да не иска да живее в лукс, да купува ценни предмети и скъпи, впечатляващи тоалети, да пътува и посещава интересни събития. Ето какво най-много се отдава на зодиите и от какво е вероятно те да изкарат най-много пари.\r\n\r\n \r\nАмбициозни и работливи са, трябва да заемат лидерски позиции. От тях стават чудесни лекари, театрални и филмови агенти и борсови посредници.\r\n\r\n\r\n \r\nТелците могат да завладеят света на спорта. Може да притежават или управляват спортна зала, да са сред най-успешните футболисти, волейболисти, плувци и т.н. Отдава им се и спортната медицина, подходящи са за физиотерапевти.\r\n \r\n\r\n \r\nРодени са за главни готвачи - всички ще се удивяват на кулинарните им шедьоври. Общуват прекрасно и умеят да се пазарят, така че могат и да се занимават с търговия на храна.\r\n\r\n\r\n \r\nПишат прекрасно, иска им се да издават книги, да разказват истории. У нас няма как да забогатеят от това, но могат да си направят блог, да разказват преживяванията си в предавания, да участват в конференции и да пробват късмета си в чужбина.\r\n \r\n\r\n\r\nИзключително обаятелни личности, чарът им помага да успеят. Биха били прекрасни като организатори на светски събития, ПР специалисти. Често и самите те стават част от шоубизнеса - певци, танцьори, актьори и т.н.\r\n\r\n", "date": "2019.01.10", "title": "Телец спорт, Лъв – PR: Професията, която ще направи зодиите богати"}
{"url": "https://www.dnes.bg/balkani/2019/01/10/erdogan-se-opita-da-vyzpita-religiozno-pokolenie-a-poluchi-ateisti.398795", "text": "Все повече турци се идентифицират като атеисти, показва скорошно проучване на социологическа агенция \"Конда\". Според данните – броят на турците, които се определят като атеисти се е утроил в последните 10 години. Проучването разкрива още, че турците, които твърдят, че спазват каноните на Исляма, е спаднал от 55 на 51%.\r\n\"В Турция има религиозно принуждаване\", твърди 36-годишният компютърен специалист Ахмед Балъмйез, който се определя като атеист от 10 години насам.\r\n\"Хората се питат: \"Това ли е истинският Ислям?\", пита Ахмед пред \"DW\".\r\n\"Когато видим политиката на властимащите виждаме само, че искат да възпроизведат първата ера на исляма. Така че това, което виждаме в момента, е първичен ислям\", категоричен е Ахмед. Той казва, че е отраснал в религиозно семейство.\r\n                    \n                    \n                \"Въздържането от храна и молитвата бяха най-нормалните неща за мен\", казва той. Постепенно обаче станал атеист.\r\nДианета, дирекцията по религиозните въпроси в Турция, заяви през 2014 г., че над 99% от населението се определя като изповядващо исляма. Данните на \"Конда\" обаче показват нещо съвсем различно и разгорещиха обществения дебат по темата в съседката ни.\r\n\r\nТеологът Джамил Килич вярва, че и двете цифри са верни. Въпреки че 99% от турците са мюсюлмани, твърди той, много от тях практикуват вярата само в културен и социологически аспект. Те са културни, а не духовни мюсюлмани, смята Килич.\r\nТой твърди, че мюсюлманите, които редовно се молят, ходят на поклонение или носят традиционното облекло могат да се определят като смирени, добавяйки, че за да се счита човек за вярващ, не стига само да се изпълняват ритуали и да се носи конкретно облекло. Според Килич да се определи дали човек за религиозен е нужно да се прецени дали се придържа към определени етически и хуманитрани ценности.\r\nСпоред него, ако се вземат предвид само изповядващите исляма, не повече от 60% от турците могат да се определят като мюсюлмани.\r\n\"Мнозинството от мюсюлманите в Турция са като умаядите, управлявали през седми век\", пояснява Килич.\r\n\"Молитвите, които са в Корана, отхвърлят несправедливостите. Но умаядите са гледали на дневните молитви като на форма на уважение към султана, държавата и властта им. Килич посочва, че в Турция връзката между религията и държавата е стабилна.\r\n\"Редовната молитва е станала начин да се сигнализира, че човек е покорен към политическите лидери\", казва той. \"И молитвите в джамиите все повече отразяват политическите възгледи на властимащите\", допълва той. Според него липсата на вяра не означава липса на морален компас.\r\n\"Някои атеисти са много по-етични и добросъвестни от много мюсюлмани\", настоява Килич.\r\nЗа почти 16 години под ръководството на Реджеп Ердоган, първо служил като министър-председател, а от 2014 г. насам и като президент, турските власти започнаха често да използват исляма като повод за легитимизиране на политиките. Това също предизвиква доза скептицизъм към вярата в правителството.\r\n\"Хората отхвърлят доминиращата интерпретация на исляма, сектите, религиозните общности, директората на религиозните дейности и властимащите\", посочва теологът Килич.\r\n\"Те не искат този вид религия и тази официална форма на смиреност\", посочва той. Това може да обясни защо толкова много турци се определят като атеисти.\r\n\r\nСелин Озкоен, която е начело на \"Атеизъм Дернеги\", основната турска асоциация за атеисти, смята, че стремежът на Ердоган да създаде поколение от отдадени мюсюлмани е предизвикал обратен ефект.\r\n\"Религиозните секти и общности дискредитираха сами себе си\", казва Селин.\r\n\"Винаги сме казвали, че държавата не трябва да бъде управлявана от религиозни общоности, тъй като това кара хората да се съмняват във вярата си\", посочва тя.\r\nТя посочва неуспешният опит за преврат от 2016 година, за когото властите обвиняват последователи на религиозния водач Фетхулах Гюлен. Превратът, смята Селин, е бил сблъсък на противоположни религиозни групи.\r\nПоследвалото преследване на евентуалните замесени от страна на властите също е повлияло на вярата на хората.\r\n\"Хората видяха това и се дистанцираха\", смята Селин. \"Онези, които разсъждават разумно се обърнаха към атеизма\", посочва тя.\r\nСпоред Селин резултатът е, че хората днес са по-смели и готови да кажат, че са атеисти. Правителството обаче продължава да принуждава народа да се придържа към установените религиозни стандарти.\r\n\"Натискът се упражнява в кварталните джамии\", казва Селин. - \"И най-видимият знак за това е фактът, че през 2019 г., учениците все още са задължени да изучават религия\", завършва тя.", "date": "2019.01.10", "title": "Ердоган се опита да възпита религиозно поколение, а получи...  атеисти!"}
{"url": "https://www.dnes.bg/zvezdi/2019/01/10/leidi-gaga-se-hvali-s-unikalna-ogyrlica-lyja-a.398837", "text": "Лейди Гага, която изигра главната роля в „Роди се звезда“ („A star was born“) блесна на церемонията по раздаването на Златните глобуси с нестандартен тоалет. Както винаги, тя прикова вниманието на папараците, отличавайки се от другите звезди и с интересната прическа и стилни аксесоари. След бляскавото събитие тя се похвали, че огърлицата, която носела, е изработена специално за нея от Tiffany & Co. \r\nВъпросната огърлица, която придаде завършек на бледолилавата ѝ рокля, носи името „Аврора“ и струва 5 млн. долара. По нея има близо 300 диаманта. Обеците и трите гривни на ръцете ѝ са изработени от платина и диаманти, като общата им стойност е 115 000 долара.\r\n \r\n„Какво може да бъде по-подходящо от тази изящна изработка, носеща името на богинята на зората и на плеяда от звезди, за ознаменуване на чудесната работа на Лейди Гага в „Роди се звезда“?, коментира Сандра Амадор – един от стилистите на изпълнителката на „Born this way“.\r\n \r\nВъпреки твърденията, че огърлицата на Лейди Гага е уникална, в интернет пространството се появиха твърдения за обратното. Колежка на звездата – певицата Рики-Ли Култър, публикува снимка в своя Instagram, на която се вижда, че тя носи същото бижу на врата си. Снимката е направена през 2011 г. в Мелбърн, Австралия.\r\n \r\n„Аз просто разглеждах невероятния аутфит на Лейди Гага и си казах: „Боже мой, аз съм носила това! Това е невероятното диамантено колие на Tiffany & Co.“, написа тя.\r\n \r\n„Чувствах се като принцеса, защото Tiffany & Co. го направиха за мен и Златните глобуси“, каза пред медии певицата. И изтъкна, че изработката на огърлицата е поръчана след съвместно партньорство с бранда.\r\n \r\nДо момента Лейди Гага все още не е коментирала твърденията на нейната колежка от Австралия.\r\n \r\n", "date": "2019.01.10", "title": "Лейди Гага се хвали с уникална огърлица. Лъжа, а?"}
{"url": "https://www.dnes.bg/science/2019/01/10/napylno-sluchaino-ucheni-vidiaha-probliasyk-na-golemiia-vzriv.398782", "text": "Една огромна, но щастлива случайност за учените - без да предполагат, те успяха да зърнат светлина от началото на Вселената.\r\nНе огромните им, механични уреди, а малка галактика, огъната във формата на огромен космически телескоп им позволила да погледнат дълбоко във времето и пространството.\r\nУчените успели да наблюдават част от невероятно далечен квазар, а светлината, която премигнала в дъното му, успяла да стигне до Земята и се оказала почти толкова стара, колкото самата Вселенаа.\r\nМакар че откритието е напълно случайно, астрономите се надяват, че ще продължат да изследват подобни феномени, които ще им помогнат да  наблюдават създаването на Вселената от първо лице.\r\n                    \n                    \n                Когато Космосът отпразнувал милиардният си рожден ден, сноп от първата светлина започнала да обикаля Космоса.\r\nОстатъци от нея са все още излъчвани от квазара, а след това някак си попадат край галактика, която заради специфичното си огъване я усилила и запратила директно към нас, позволявайки на уредите на спонсорираните от НАСА изследователи, да я засекат.\r\n\"Ако не беше този импровизиран космически телескоп, светлината щеше да е много по-приглушена\", обяснява Сиаоджей Фан, от университета в Аризона, който ръководи изследването.\r\nТо доказва и още нещо – макар учените да наблюдават и да търсят силно-гравитационни квазари в последните 20 години, те до сега не бяха виждали такива.\r\nСветлината, идваща от дъното на Космоса обаче доказва, че те все пак са там.\r\nНо работата, която предстои е много – данни от станции по цялата Земя и телескопи по цялото небе ще бъдат събирани, за да се направи пълна картина на квазара, дал началото на светлината.\r\nА тя датира още от епохата на рейонизация. Тогава се появяват първите лъчи след епохата на тъмните векове.", "date": "2019.01.10", "title": "Напълно случайно... Учени видяха проблясък на Големия взрив "}
{"url": "https://www.dnes.bg/stranata/2019/01/10/sled-bagerite-romskata-mahala-vyv-voivodinovo-opustia.398860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ ромската махала на Войводиново вече втори пореден ден продължава акцията по събарянето на незаконните къщи. На площ от един декар и 600 квадратни метра до преди няколко дни живеят над 300 души - днес вече всички са напуснали и е пусто. \n\n\nПродължава бутането на останалата част от немасивните постройки. 8 тях вече са сравнени със земята. По-масивните, построени с тухли, ще бъдат съборени най-рано след 2 седмици.\n\r\nБуквално преди багерите да нахлуят в махалата, жителите ѝ обаче се върнаха, за да си вземат нещата. Една част от тях приеха емоционално факта, че остават на улицата. В къщите, чиито собственици не се появиха, влязоха служители на общината, които прибраха здравите уреди.\n                    \n                    \n                \r\nПарадокс е, че незаконните ромски къщи всъщност законно са снабдени с електричетво. Същата е и ситуацията с водоснабдяването.\n\r\nЖителите на селото пък се заканват протестите да продължат, докато и последната ромска къща не бъде съборена. Протест имаше и тази вечер.\n\r\n\n\r\n ", "date": "2019.01.10", "title": "След багерите: Ромската махала във Войводиново опустя"}
{"url": "https://www.dnes.bg/temida/2019/01/10/harmanli-iuli-2018-a-maikata-na-banev-blyska-mladej.398833", "text": "Майката на бизнесмена Николай Банев Мария Банева е привлечена като обвиняема за причиняване по непредпазливост на средна телесна повреда при катастрофа, съобщиха от Районната прокуратура в Харманли.\n\n\n\r\nНа 2 юли 2018-а 78-годишната жена е нарушила правилата за движение и при ПТПе причинила на 20-годишен мъж травма, изразяваща се в трайно затрудняване движението на врата от счупване на шиен прешлен.\r\nОбвиняемата е управлявала лек автомобил по бул. \"Цар Освободител\" в Харманли, като на кръстовището с ул. \"Алеко Константинов\", отнела предимство на движещия се по улицата друг лек автомобил, шофиран от пострадалия И.И. /20 г./.\r\n                    \n                    \n                След катастрофата на мъжа е оказана медицинска помощ, като е установено, че има счупване на шиен прешлен на врата. Обвиняемата не е пострадала.\r\nДосъдебното производство по случая е било образувано още на 2 юли м.г., като по него са били извършени множество процесуално-следствени действия - разпити на свидетели, на пострадалия млад мъж.\r\nИзготвени са били автотехническа и съдебно-медицинска експертизи, като след представяне на заключенията им на разследващия орган, миналия месец са били предприети действия за привличане в качеството на обвиняема на предполагаемата виновна. Спрямо нея е била взета мярка за неотклонение \"подписка\".\r\nПредстои предявяване на материалите на страните по делото и внасяне в съда, се казва в съобщението на Апелативна прокуратура - Пловдив.", "date": "2019.01.10", "title": "Харманли, юли, 2018-а, майката на Банев блъска младеж..."}
{"url": "https://www.dnes.bg/science/2019/01/10/opitvat-li-se-izvynzemni-da-kontaktuvat-s-nas.398824", "text": "Когато говорим за Космоса, много от нещата, които се случват над главите ни, се оказват пълна мистерия.\r\nВъпреки десетилетията на неспирно изследване, човечеството все още не знае какво са черните дупки, тъмната материя и... радиосигналите, които понякога получава.\r\nПоследната мистерия ни се е случвала около 60 пъти, а учените предполагат, че тези сигнали може да са всичко – от избухване на някоя далечна звезда, до опит на извънземни да се свържат с нас.\r\nЗа втори път обаче нещо още по-причудливо се случва на астрономите. Те не просто засичат радио сигнали, но те се и повтарят.\r\nТе идват от дълбокия Космос – на милиарди светлинни години от нас. Проблясват за милисекунда, но имат същото количество енергия, която Слънцето произвежда за 12 месеца. Най-интересното обаче е тяхното повтаряне – цели шест пъти един след друг, идващи от едно и също място. За 60 засечени радиосигнала до момента, само един също се е повторил.\r\n                    \n                    \n                \"Може би там има нещо повече. С множество повтаряния и по-добра технология за проучване, навярно ще успеем да разгадаем космическия пъзел – от къде са тези вълни и какво ги причинява\", обяснява астрофизикът Ингрид Стеърс.\r\nТези нови, повтарящи се сигнали ще дадат възможност на учените да разгадаят, какво ги различава от единичните радио вълни и да наблюдават Вселената по-внимателно за да засекат нови.\r\n13 от 60-те вълни астрономите засичат в рамките само на няколко седмица, което им дава тонове материал за проучване, най-вече в търсене на техния източник. Заедно, те могат да са доказателство за необичайната среда от която идват. Или пък може да говорим за мистериозна технология, създадена от извънземни, които пускат сигнали в Космоса?\r\n\"Какъвто и да е източникът на тези вълни, интересно е колко голям диапазон от честоти може да произведе. Например, има някои източници, които не могат да създадат каквото и да било под определена честота\", допълва Арън Найду, част от екипа на изследването. \r\n ", "date": "2019.01.10", "title": "Опитват ли се извънземни да контактуват с нас?"}
{"url": "https://www.dnes.bg/politika/2019/01/10/za-pyrvi-pyt-partiite-obedineni-sreshtu-paketa-makron.398861", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТранспортната комисия отхвърли предложенията на българските превозвачи за промени в пакета \"Мобилност\". Шофьорите протестираха под прозорците на европарламента в Брюксел, като стотици български и румънски превозвачи, облечени в жълти жилетки, се обявиха срещу промените, предложени от френския президент Еманюел Макрон. \n\n\n\"Смятам, че можем да бъдем оптимисти. Две трети от докладите отпаднаха. Третата част засега няма как да се случи. Трябва да се продължи комуникацията с останалите държави. Протестът щеше да е абсолютна победа, ако целият \"Пакет Макрон\" беше отпаднал. Чака ни още работа. Трябва да се достигне до такива текстове, които да са приложими за всички държави\", отбеляза бившият министър на транспорта Кристиан Кръстев.\n                    \n                    \n                \r\nВ студиото на \"Денят ON AIR\" той подчерта, че държавата ни активно се противопостави на проекта.\n\r\n\"Всички политически сили се обединиха за първи път. Ако не се бяхме обединили – нямаше да успеем. Не виждам как всички страни в ЕС ще тръгнем с една скорост. Мисленето на хората е на различно ниво. Няма как всичко да е равно и по братски. Това са утопични идеи. Нормално е Европа да не се развива еднакво навсякъде\", посочи още Кръстев.\n\r\nТемата коментира и евродепутатът Ангел Джамбазки, които се включи в ефира на Bulgaria ON AIR директно от Брюксел.\n\r\n\"Получи се огромен хаос. Колегите ни от Западна Европа са безочливи и нагли. Вместо превозвачите от Източна Европа да могат да работят свободно, колегите ни забъркаха каша, от която не могат да излязат. Това е юридически и политически прецедент. Поздравявам българите за единността им. Този проект не може да събере подкрепа в европарламента. Видяхме надпартийност в европарламента\", категоричен бе той.", "date": "2019.01.10", "title": "За първи път: Партиите обединени срещу \"Пакета Макрон\""}
{"url": "https://www.dnes.bg/zvezdi/2019/01/10/daian-kriuger-kym-paparaci-ne-snimaite-bebeto-mi.398832", "text": "Даян Крюгер използва социалните мрежи, за да помоли папараците да оставят нея и бебето ѝ на мира. 42-годишната актриса стана майка за пръв път в началото на седмицата и бе възмутена от факта, че фотографи вече са успели да щракнат новороденото без нейно съгласие и да го покажат на света.\n\r\n$Скъпи фенове, не фенове, папараци и всеки с малко съвест. Току-що бяхме тагнати в папарашки снимки с дъщеря ми. Тези снимки са направени без мое съгласие и излагат пред публичността едно беззащитно и невинно бебе. Разбирам, че някои хора искат да видят дъщеря ни, но като родители ние най-много искаме тя да расте в безопасност и да има лично неприкосновено пространство.\n\r\nЗаедно с @bigbaldhead искаме любезно да ви помолим да не споделяте вече пуснатите снимки и да ни помогнете да постигнем целта си. Моля тези, които са качили снимките, да ги свалят.\n                    \n                    \n                \r\nПоставете се на наше място. Ние сме като всички останали родители, които искат най-доброто за детето си. Благодаря ви за подкрепата“, написа в социалните мрежи звездата.\n\r\nЗа бебето все още няма никаква друга информация, освен неговия пол. Таткото е приятелят на звездата Норман Рийдъс, с когото тя е заедно от 2015.\r\nВижте още за звездите в ", "date": "2019.01.10", "title": "Даян Крюгер към папараци:  Не снимайте бебето ми!"}
{"url": "https://www.dnes.bg/obshtestvo/2019/01/10/prouchvane-prezident-premier-partii-gubiat-horskoto-doverie.398809", "text": "Доверието в родните институции, партии и политици намалява все повече на фона на предстоящите избори през настоящата година.\n\n\n\r\nИзбирателите ще отидат два пъти до урните – на 26 май, за да гласуват за българските представители в ЕП и през есента, когато ще трябва да посочат кметовете и общинските съветници, които ще ги управляващ през следващите четири години.\r\nПоследните данни от проучване на \"Алфа рисърч\" обаче сочат, че и президентът, и правителството, и премиерът, а и лидерите на опозицията все по-малко се харесват на хората.\r\nЗа първи път от встъпването му в длъжност президентът Румен Радев печели по-малко от 50 на сто положителни оценки.\r\n                    \n                    \n                Вече 47% от анкетираните му се доверяват. Категоричната подкрепа от широки социални групи, на която се радваше в първите две години от своя мандат, намалява и се съсредоточава предимно сред симпатизантите на БСП и ДПС, анализират от \"Алфа рисърч\".\r\nВ края на една година, маркирана от успешното Европредседателство, но и от вътрешно-коалиционни напрежения и скандали, проучването показва нарастваща критичност към изпълнителната власт - 17% положителни срещу 45% отрицателни оценки.\r\nДоверието в премиера Бойко Борисов през декември 2018 г. е паднало до 30%.\r\nМинистрите му също губят от рейтинга си. Най-харесваният си остава Томислав Дончев. Той се радва на ободрението на 21% от анкетирани.\r\nСлед него се нарежда спортният министър Красен Кралев със 17%. Третият по успешност министър е Екатерина Захариева, която има одобрението на 14,7 на сто от интервюираните.\r\nКато лидер на партия Бойко Борисов си остава най-одобрявания - 30.1% от участвалите в проучването. Червената шефка Корнелия Нинова губи доверие и в края на миналата година е била харесвана от 19.4%.\r\nСлед скандалите и взаимни обвинения, най-силна е ерозията на доверието към лидерите на Обединените патриоти – Красимир Каракачанов губи седем пункта (от 23.4% на 16.3%), Валери Симеонов шест пункта (от 11.1% на 5.1%), Волен Сидеров също остава със силно ограничена подкрепа от 4.9%.\r\nКакто винаги парламентът е институцията с най-ниско доверие. Едва 8% от българите харесват работата на депутатите срещу 53 на сто, които смятат, че депутатите не се справят със задълженията си. \r\nГлавният прокурор Сотир Цацаров има подкрепата на 9% срещу 42% неодобрение, съдът 11% одобрение срещу 50% неодобрение, полицията - 22% одобрение срещу 38% неодобрение.\r\n\r\nВ  края на декември готовност да гласуват на евровота заявяват 48.2% от избирателите, а всеки втори или не възнамерява да участва, или не е решил как точно ще постъпи.\r\nПо-ниската активност води до силно сближаване на позициите между ГЕРБ (16% от всички избиратели или между 32 и 34% от гласувалите) и БСП (14.9% от всички избиратели или около 30-32% от гласувалите).\r\nТака, към момента ГЕРБ запазва крехко предимство пред основния си опонент.\r\nБСП също не е особена убедителна в мобилизацията на своя вот, но превръщайки изборите в тест за или против правителството, успява да задържи лоялния си електорален кръг от симпатизанти.\r\nДПС се открояват като третият участник, който ще има сигурно представителство в Европейския парламент.\r\nПодкрепа за Движението за евровота заявяват 5.1% от общия брой избиратели, или между 10 и 13 на сто от гласувалите.", "date": "2019.01.10", "title": "Проучване: Президент, премиер, партии... губят хорското доверие"}
{"url": "https://www.dnes.bg/sofia/2019/01/10/za-udobstvo-na-stolichani-nov-parking-do-metroto-ot-avgust.398830", "text": "\n\r\nНов буферен паркинг със 193 паркоместа ще заработи в началото на август тази година на метростанция \"Стадион Васил Левски\" в центъра на София.\n\r\nЦентърът за градска мобилност, който вече стопанисва буферните паркинги, обяви обществена поръчка за довършване на съоръжението, така че то да започне да се ползва от гражданите.\r\nВ рамките на 6 месеца фирма ще ремонтира обекта, допълват от пресцентъра на ЦГМ.\r\nПодземният паркинг ще предлага и услугата \"Паркирай и пътувай\", която представлява съчетание на ползването на лично превозно средство и безплатно паркиране срещу ползване на метрото.\r\n                    \n                    \n                В програмата за тази година е предвидено да се ремонтират още два паркинга – подземният до Централна гара, който има 73 паркоместа и един надземен в район \"Надежда\". \r\nЦГМ стопанисва 10 обществени надземни паркинга и 4 подземни буферни паркинги. Буферните паркинги са на метростанция \"Джеймс Баучер\" с 577 паркоместа, на метростанция  \"Цариградско шосе” с 1253 места и два на метростанция \"Бели Дунав\".\r\nВ работни дни заетостта им е различна, но често стига и до 100%.\r\nДругите два буферни паркинги за доизграждане, предоставени с договор от Столична община на Центъра за градска мобилност, са този на бул.”Сливница\" в  район \"Люлин\" с 262 паркоместа и на \"Централна гара\" със  73 паркоместа. За тях процедурите предстоят.\r\nПоловината от приходите от почасовото платено паркиране, които за миналата година са около 26 млн.лв., се инвестирани в подобряване на условията за паркиране в града.\r\nТова са дейности като разширението на зоната, в новите \"паяци\", оборудване за екипите по контрол. Близо 2 млн. лв. към момента са разпределени за ремонт на тротоари в рамките на зоната.\r\nОстаналата половина от приходите от тази дейност се инвестира в покриване на разходите по превоза на пътниците в обществения транспорт.", "date": "2019.01.10", "title": "За удобство на столичани: Нов паркинг до метрото от август"}
{"url": "https://www.dnes.bg/temida/2019/01/10/kradcite-na-kartinite-na-maistora-ostavat-v-aresta.398843", "text": "\n\r\nСофийският районен съд остави в ареста Антон Антонов - Амет и Виктор Марев - Чочо, обвинени в кражбата на картини на Владимир Димитров - Майстора и Димитър Киров - Ди Киро.\n\n\r\nПреди заседанието Амет заяви, че търговецът на изкуство Атанас Йончев - Наско Дългия,е поръчал кражбата. Обещал им 5 хиляди лева.\r\n\"Аз въобще не знам кой е Майстора\", допълни още Антон Антонов – Амет, цитиран от \"\".\r\nЗасега Йончев обаче остава само в обвинение за укривателство на картините, а твърденията на Амет се проверяват от разследващите.\r\nРешението не е окончателно. Амет и Чоко могат да обжалват пред Софийския градски съд. Двамата имат множество присъди, най-вече за кражби и грабежи.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.01.10", "title": "Крадците на картините на Майстора остават в ареста"}
{"url": "https://www.dnes.bg/zvezdi/2019/01/10/banderas-se-vyzmuti-ot-haidi-i-gadjeto-i-piipshou.398831", "text": "Интересен слух се носи след наградите \"Златен глобус“, засягащ Антонио Бандерас и Хайди Клум. Според списание WHO, моделката не спирала да се натиска с младото си гадже Том Каулиц, което ужасило испанския актьор и той странял от двойката през цялата вечер на събитието.\r\nСпоред медията Антонио и половинката му Джанел се скрили в зелената стая „за да избегнат Хайди“. Актьорът дори коментирал на глас, че поведението на 45-годишната Клум и 29-годишното ѝ гадже приличало на \"пийпшоу\".\r\nНа доста от снимките от събитието топмоделът не спира да целува и да се гушка в годеника си. Двамата видимо не се притеснявали от вниманието, което си разменяли.\r\nВижте още по темата в", "date": "2019.01.10", "title": "Бандерас се възмути от Хайди и гаджето й: \"Пийпшоу\"!"}
{"url": "https://www.dnes.bg/eu/2019/01/10/poshtite-shte-prognozirat-vremeto-v-belgiia.398827", "text": "Белгийските пощи се включват в изготвянето на прогнозата за времето, за да стане тя по-точна и прецизна. Това ще стане по силата на пилотен проект, чрез който 30 автомобила за разнасяне на писма и пратки ще бъдат оборудвани със сензори. Те ще изпращат информацията в Кралската метеорологична служба.\n\r\nДатчиците ще отчитат температурата, валежите, силата на светлината, влажността, наличието на мъгла, както и състоянията на пътищата. Данните ще се събират, докато пощаджиите обикалят села и квартали с писмата.\n\r\nБелгийските пощи доставят кореспонденция и пратки два пъти дневно, с изключение на почивните дни.\n\r\nПод капаците на автомобилите ще бъдат монтирани микрофони, които ще отчитат ударите от градушка и капките дъжд. Това ще позволи на синоптиците да предупреждават гражданите за щети, както и да изчисляват количеството на валежите с голяма точност. Тъй като явления като мъгли и заледявания имат локален характер, информацията ще позволи да се издават по-навременни предупреждения за опасност.\n                    \n                    \n                \r\nДанните ще се предават автоматично в синоптичната служба, без да се изисква пряко участие на пощаджиите. Първите коли вече обикалят по пътищата на втория по големина град в страната – Антверпен.\n\r\nПо-точните данни ще позволят след време на метеоролозите да правят отделна прогноза за всяка от 589-те общини в страната.\n\r\nНа територия от 30,5 хил. кв км белгийските синоптици имат 30 стационарни метеостанции и в момента са в състояние да правят прогнози с точност до минути, но главно в градовете. Новата инициатива с пощите ще им даде мобилност и по-голяма прецизност във всички части на страната. Проектът е първи по рода си в Европа.\n\r\nБелгийските пощи не странят от иновативни идеи. Преди месеци те започнаха монтирането на пробни кабини в клоновете си, за да позволят на клиентите да пробват на място поръчани по интернет дрехи и обувки и да ги връщат, ако не им стават, без да ходят до вкъщи. В момента пощите и един от големите интернет магазини тестват доставки по домовете в отсъствието на обитателите им. В първата фаза са изключени жилища с домашни любимци, тъй като това създава твърде големи препятствия за куриерите, казаха от пощите.\r\n ", "date": "2019.01.10", "title": "Пощите ще прогнозират времето в Белгия"}
{"url": "https://www.dnes.bg/notifikacii/2019/01/10/neveroiatno-no-fakt-jena-v-koma-ot-10-g-rodi.398828", "text": "Жена, прекарала 10 години в кома, роди в клиника Hacienda недалеч от столицата на Аризона Финикс.\r\nРазследва се възможността тя да е била жертва на сексуално насилие, съобщи Си Ен Ен.\n\n\r\nОрганите на реда събират проби за ДНК анализ от персонала на клиниката. Детето се е родило с дихателни проблеми, но е живо и под лекарско наблюдение.\r\nЖената се нуждае от постоянни грижи и достъп до стаята ѝ имат много хора от персонала.\r\nРоднините са казали на адвоката си, че бебето ще има \"любящо семейство, което ще се грижи за него\".\r\nПолицията започна разследване, за да се изясни от кого е забременяла жената.\r\nНяма случаи на отказ за даване на биологичен материал, заяви на пресконференция полицейски представител.", "date": "2019.01.10", "title": "Невероятно, но факт! Жена в кома от 10 г. – роди! "}
{"url": "https://www.dnes.bg/obshtestvo/2019/01/10/bpga-napuska-krib-ne-iska-otlagane-za-gorivata.398842", "text": "Българската петролна и газова асоциация напуска КРИБ, в която до този момент членуваше.\r\nПричината е, че от КРИБ са изпратили писмо до министъра на  икономиката Емил Караниколов, с което се иска отлагане на влизането в  сила на т.нар. Закон за горивата.\n\r\nЗа това писмо БПГА не е била информирана и то не е било съгласувано с  асоциацията, въпреки че е член на КРИБ, съобщиха от там.\r\nОт асоциацията не са съгласни с отлагането на закона с 6 месеца, тоест той да влезе в сила от 1 юли. То бе одобрено от Министерския съвет вчера и предстои парламентът да го гласува.\r\nСпоред БПГА това означава продължаване на живота на сивата икономика в структуроопределящ сектор за България, какъвто е производството и търговията с течни горива.\r\n                    \n                    \n                От там настояват за среща с премиера Бойко Борисов по темата, за да представят позицията си.\r\nБългарската стопанска камара също се противопостави категорично на  предлаганото от Министерския съвет отлагане на влизането в сила на  Закона за административното регулиране на икономическите дейности,  свързани с нефт и продукти от нефтен произход.\r\nСпоред БСК подобно действие би било пореден удар върху законността и  прилагането на ефективни мерки за борба със сивата икономика и  контрабандата.\r\nСпоред КРИБ пък отлагането ще даде възможност за изясняване проблемите на бизнеса от засегнатите сектори и за намиране на приемливи решения. ", "date": "2019.01.10", "title": "БПГА напуска КРИБ, не иска отлагане за горивата"}
{"url": "https://www.dnes.bg/zvezdi/2019/01/10/keiti-mara-i-djeimi-bel-s-hubava-vest-shte-stavat-roditeli.398840", "text": "Актрисата от САЩ Кейт Мара и съпругът й, британският актьор Джейми Бел, изглежда ще стават родители, съобщи Контактмюзик. \r\nСпоред неназован източник, цитиран от Пейдж сикс на \"Ню Йорк пост\", 35-годишната Кейт Мара е подшушнала радостната вест на актрисата Емили Блънт. Това се е случило на състоялата се преди броени дни церемония за наградите \"Златен глобус\".\r\n \r\nСпоред източника Мара е споделила с Блънт вълнението си, че със съпруга й ще стават родители. По-голямата сестра на Руни Мара не е скрила също, че е нервна, защото се притеснява хората да не разберат за бременността й, преди да направи официално съобщение.\r\n \r\nКейт Мара (\"127 часа\", \"Марсианецът\", \"Клъцни/Срежи\", \"Къща от карти\") и Джейми Бел (\"Били Елиът\") все още не са коментирали публично плъзналата мълва за предстоящото им родителство.\r\n \r\n32-годишният Бел има 4-годишен син от брака си с актрисата Еван Рейчъл Уд.\r\n \r\n\r\n \r\n ", "date": "2019.01.10", "title": "Кейти Мара и Джейми Бел с хубава вест, ще стават родители"}
{"url": "https://www.dnes.bg/stranata/2019/01/10/mlad-myj-zagina-na-pytia-mejdu-manole-i-rogosh.398822", "text": "24-годишен мъж е загинал при катастрофа на пътя между селата Маноле и Рогош, съобщиха от пловдивската полиция за \"Фокус\". \r\nСигналът за инцидента е подаден в Районното полицейско управление в село Труд около 22.30 часа снощи. \r\nЛек автомобил \"Мерцедес\" се е блъснал в дърво вдясно извън пътя. Пристигналите на място екипи на полицията и спешната медицинска помощ констатирали смъртта на 24-годишния шофьор на колата. \r\nСпоред първоначалните данни инцидентът е настъпил поради движение с несъобразена с пътната обстановка скорост и загуба на контрол над превозното средство. \r\nПо случая е образувано досъдебно производство, уведомен е дежурен районен прокурор.", "date": "2019.01.10", "title": "Млад мъж загина на пътя между Маноле и Рогош"}
{"url": "https://www.dnes.bg/cars/2019/01/10/ford-shelby-gr-1-vliza-v-seriino-proizvostvo.398839", "text": "Базираното в Калифорния ателие Superformance, специализирано в създаването на реплики на класически американски спортни автомобили, получи разрешение от Ford да започне серийно производство на Shelby GR-1 от 2005 г. За направата на малка партида от хибрида (бензинов двигател плюс електрически) ще помага Shelby American.\r\nПреговорите с Ford за пускането на автомобила в серийно производство продължиха шест години, обяви калифорнийската компания. Според вицепрезидента на Shelby American хибридният спортният автомобил ще бъде много бърз: целта е ускорението от място до 60 мили в час (96 км/ч) да отнема две секунди.\r\nПървите 200 автомобила от специалната серия ще получат изцяло алуминиева каросерия, боядисана или полирана, а следващите - такава от въглеродни влакна. Подробна информация за техническите характеристики на автомобила все още липсват. Дебютът на серийния Shelby GR-1 ще се състои най-малко след две години.\r\n                    \n                    \n                ", "date": "2019.01.10", "title": "Ford Shelby GR-1 влиза в серийно произвоство"}
{"url": "https://www.dnes.bg/obshtestvo/2019/01/10/knsb-s-proekt-vyzrajdane-vnasia-ot-chujbina-100-000-bylgari.398778", "text": "КНСБ излезе с идея да върне българи от Украйна, Молдова и Западните покрайнини като иска държавата да се погрижи за тях.\n\n\r\nСпоред президента на синдиката с проект \"Възраждане\" 100 хил. българи ще се преместят от чужбина у нас.\r\n\"Идеята не е да внасяме работници, а да потърсим механизъм за устойчиво заселване на българи, които живеят в Украйна, Молдова и Западните покрайнини, говорим за хора с квалификация. По неофициални данни в Молдова живеят около 300 хил. българи, а в Украйна официалното преброяване показва малко над 200 хил. всъщност реалните числа никой не знае колко са точно. Нашите допускания са, че наистина говорейки за 600-700 хил. души за хора с българско самосъзнание, поне 100 хил. на първо време биха могли да бъдат привлечени, ако държавата, всички институции, местната власт, бизнесът и синдикатите имат единодействие\", коментира той пред БНР.\r\n                    \n                    \n                За да се случи това Пламен Димитров предлага бизнесът да картографира подробно свободните работни места в цялата страна и условията, при които се предлагат.\r\nМестната власт трябвало да каже какви са възможностите да предостави определени условия за живот като най-често става дума за изоставени къщи около големите градове и в по-малките населени места, и при какви условия могат да бъдат придобити.\r\nПредварителните разчети на КНСБ показват, че за година ще са необходими около 100 млн. лв. за около 30 хил. души и още толкова за ремонт и придобиване на къщи.", "date": "2019.01.10", "title": "КНСБ с проект \"Възраждане\", внася от чужбина 100 000 българи"}
{"url": "https://www.dnes.bg/obrazovanie/2019/01/10/2-3-ot-bylgarite-kategorichni-uchilishteto-triabva-da-vyzpitava.398802", "text": "Училището трябва не само да образова, а и да възпитава. Според проучване на Алфа Рисърч 66% от пълнолетните българи подкрепят тази теза. Това разбиране доминира във всички социални групи, независимо от социалния и материален статус на анкетираните, съощават от агенцията. Допитването е направено през декември 2018 г. чрез пряко интервю по домовете сред 1027 пълнолетни.\r\nНа въпрос \"Как да възпитава училището?\" най-голяма част от българите (35%) смятат, че децата се учат най-вече от личното поведение и пример. Което обаче означава от примера на учители, но и на родители, роднини, публични личности.\r\n28% са на мнение, че не толкова училището, колкото широката социална среда – социалните отношения, ценностите, моделите на успех в обществото са онези, които възпитават и които могат да подкрепят, или напротив, да действат в разрез с усилията на училището. Което пък отваря големия дебат за справедливостта, морала и меритокрацията в обществото ни.\r\n                    \n                    \n                Според 27% дисциплината е тази, която възпитава и когато учителите не знаят как да я постигнат това намалява резултата от техните усилия. 8% отдават водеща роля на книгите, филмите, изкуството.\r\nОценката както на широката общественост, така и на родителите на деца  в училищна възраст показва, че като най-успешни до момента се  възприемат мерките за дигитализация на образованието (49.6%).  Необходимостта от цялостна промяна на учебния процес, за да развива той  пълноценно способностите на децата и да отговаря на съвременните  комуникационни реалности се оценява особено високо от родителите – както  от онези, които\r\nмогат да предоставят на децата си дигитални  устройства вкъщи, така и от онези, които нямат такива възможности и за  тях образователната дигитализация се явява шанс за намаляване на  социалните и културни неравенства.\r\nОколо една трета от  родителите смятат, че са налице позитивни ефекти от усилията за  интегриране на деца с по-леки увреждания в общообразователните училища,  както и от връщането обратно в клас на преждевременно отпадащи деца.\r\nТези интересни и нееднозначни резултати показват, че хората ясно си дават сметка, че във възпитанието действа не един, а комплекс от фактори. Училището трябва да възпитава, но не може само то да възпитава. Ето защо, развитието на тази широко одобрявана идея, и още повече, превръщането й в стратегия, изисква да се намерят форми за по-голямо съзвучие и взаимна подкрепа между усилията на родители, училище, публични институции.\r\n---------------------------------------------------------------------------------------\r\n", "date": "2019.01.10", "title": "2/3 от българите категорични: Училището трябва да възпитава!"}
{"url": "https://www.dnes.bg/temida/2019/01/10/osydiha-na-3-godini-uslovno-kmeta-na-karlovo.398848", "text": "Районен съд-Пловдив осъди на три години лишаване от свобода условно с четири години изпитателен срок кметът на Карлово Емил Кабаиванов, съобщиха от Съдебната палата в Пловдив. \n\nОсвен това със същото решение той е лишен от правото да заема длъжността \"кмет\" за срок от 4 години. \r\nКабаиванов бе признат за виновен в това, че в периода от април 2013 г. до април 2014 г. в Карлово, в качеството си на кмет на Община Карлово, е присвоил пари в големи размери - общо 26 984,68 лева, съобщава БТА.\r\nПарите са на Общината, получени от нея по договор с МОСВ като безвъзмездна финансова помощ по ОП \"Околна среда 2007-2013 г.\", съфинансирана от Европейския фонд за регионално развитие и от Кохезионния фонд и са били предназначени за \"Доизграждане и модернизация на ГПСОВ и канализационна мрежа в Карлово\". \r\nПрисъдата подлежи на обжалване и протест в 15-дневен срок пред Окръжен съд-Пловдив.", "date": "2019.01.10", "title": "Осъдиха на 3 години условно кмета на Карлово"}
{"url": "https://www.dnes.bg/mish-mash/2019/01/10/mrysniiat-vyzduh-vinoven-za-niskata-intelektualnost.398821", "text": "Известно е, че мръсният въздух вреди на здравето, и в частност на белия дроб и сърцето. Авторите на китайско проучване предупреждават, че интелектуалните способности също могат да пострадат, пише в. \"Дейли експрес\".\n\n\r\nИзследователи от Пекинския университет са установили, че замърсеният въздух може да причини драстичен спад в интелекта. Неблагоприятният ефект е особено изразен при мъжете, като причината за това остава неясна, пише БТА. \n\r\nИзследването, обхванало възрастни обитатели на Китай, показва, че способността им да се концентрират, да си припомнят минали знания и да събират нова информация намаляват в резултат на излагането на мръсен въздух.\n                    \n                    \n                \r\nЧестото поглъщане на наночастици, които се срещат в замърсения въздух, може да окаже редица неблагоприятни ефекти върху мозъка. Сред тях е хронично възпаление на мозъчните нервни клетки.\n\r\nСледващата цел на изследователите ще бъде да определят коя комбинация от вредни газове, частици и биомолекули допринася за най-често съобщаваните случаи за влошено мозъчното здраве. Въпросните частици са около 2000 пъти по-малки от диаметъра на човешки косъм и след поглъщането им се разнасят из тялото чрез кръвообращението. Те могат да попаднат директно в мозъка през обонятелните нерви, които дават информация на мозъка за миризмите. Това ги прави способни да заобиколят кръвно-мозъчната бариера, която обикновено пречи на вредните частици, циркулиращи в тялото.", "date": "2019.01.10", "title": "Мръсният въздух виновен за ниската интелектуалност"}
{"url": "https://www.dnes.bg/obshtestvo/2019/01/10/manolova-s-jalba-sreshtu-formiraneto-cenite-na-vodata.398851", "text": "Подготвила съм конституционна жалба срещу текстове от Закона за регулиране на ВиК услугите, с която ще атакувам формирането на цената на водата и по конкретно - т. нар. единна цена, която е несправедлива и натоварва българските граждани в много населени места. Това обяви националният омбудсман Мая Манолова в Шумен, където заедно с местния обществен посредник Иван Капралов организира обществена дискусия \"Право на заплащане на качествена ВиК услуга\". \n\r\nСпоред Манолова в момента цената натоварва много най-бедните българските граждани, които живеят в малките населени места, където най-често водоснабдяването е гравитачно. В тази връзка тя каза, че има предложения и за законодателни промени. \n                    \n                    \n                \r\nМая Манолова отбеляза, че през 2018 г. в институцията на омбудсмана жалбите срещу ВиК услугите за били най-много сред всички останали, подадени от потребители - 751, като голяма част от тях са били колективни. \n\r\n\"След последното увеличение на цената на водата от края на декември, недоволството на хората се засили и последваха нови жалби. Основният въпрос, който хората задават, е какви са ползите от повишаването на цената на водата\", каза Манолова. \n\r\nПо думите й реформата във ВиК сектора, такава каквато се провежда в момента, се изчерпва изцяло и единствено с повишаване на цената на водата. \"Истината е, че повишаването на цената на водата по никакъв начин не стимулира ВиК дружествата, операторите и асоциациите да подобряват услугата - да повишават качеството й, защото те имат гарантирани повишаващи се приходи, които се определят единствено и само от един показател - нивото на инфлация\", посочи Манолова.", "date": "2019.01.10", "title": "Манолова с жалба срещу формирането цените на водата"}
{"url": "https://www.dnes.bg/notifikacii/2019/01/10/niama-da-ima-haos-s-novite-kasovi-aparati-ima-vreme.398829", "text": "С въвеждането на новите касови апарати и софтуера за управление на продажбите, няма да има хаос по подобие на този с електронните винетки, каза пред журналисти днес Росен Бъчваров, говорител на Националната агенция по приходите.\n\n\n\n\r\nДо тяхното въвеждане - 29 март, има достатъчно време фирмите да въведат фискален софтуер, който отговаря на изискванията на НАП, посочи той, цитиран от БТА.\n\r\nРегистрирани по ДДС фирми до края на март трябва да сменят софтуера на продажбите си, за да има връзка с касовия апарат и принтера, който издава касовата бележка. Технически проблеми с обработката на информацията или сървъра от страна на НАП не очакваме, добави Бъчваров. \n                \n                \r\nВече ще се издават само фискални, а не служебни бонове за продажба на стоки и услуги.\n\r\nНАП обработва стотици милиони касови операции на огромен брой фирми и смятам, че ще справим с новите изисквания, посочи Бъчваров.\n\r\nГоворителят на НАП каза, че към момента в приходната агенция има четири регистрирани софтуера за продажби по новите условия, а други 19 са в процедура на одобрение. \n\r\nТой допълни, че половината от съществуващите касови апарати и принтери отговарят на изискванията и само трябва да им се актуализира софтуера.", "date": "2019.01.10", "title": "Няма да има хаос с новите касови апарати. Има време!"}
{"url": "https://www.dnes.bg/notifikacii/2019/01/10/zadyrjaha-myj-obijdal-i-psuval-slujitel-na-chez.398823", "text": "48-годишен мъж от Ботевград е задържан за проява на агресия към служител на ЧЕЗ, след като е констатирано незаконно присъединяване към електроразпределителната мрежа, съобщиха от МВР. \r\nПроверката е извършена на 8 януари, а мъжът е криминално проявения и осъждан.\r\nТой е задържан за 24 часа, тъй като е отправял обиди и ругатни спрямо служителя на ЧЕЗ. Съставен му е акт за извършено дребно хулиганство. \r\nРайонният съд му е наложил административно наказание \"глоба\" в размер на 200 лева.\r\nПри съвместни проверки на служители на РУ - Ботевград и ЧЕЗ на 9 януари е констатиран още един случай на незаконно присъединяване към електроразпределителната мрежа в града.\r\nПо двата случая са образувани досъдебни производства.", "date": "2019.01.10", "title": "Задържаха мъж, обиждал и псувал служител на ЧЕЗ"}
{"url": "https://www.dnes.bg/index/2019/01/10/d2-s-koncert-i-premiera-na-novo-video-na-26-ianuari.398836", "text": "Музикантите от D2 ще зарадват своите почитатели с нов сингъл и видео, озаглавени \"Марс\".\n\r\nОфициалната премиера на видеото ще се състои на 26 януари (събота), в столичния София Лайв Клуб, съпътствана от ударен лайф концерт с най-доброто от групата.\n\r\n\"Марс\" е по музика и аранжимент на D2, a текстът е създаден от Руши Видинлиев, с когото групата работи и по предишния си сингъл \"Егоист\". Песента е записана през лятото на 2018 г. преди Деян Каменов – Дидо да влезе в риалити шоуто \"Фермата\", а клипът - малко след като вокалистът на D2 стана победител в шоуто.\n\r\nРежисьор на видеото е Валери Милев, който предлага на почитателите на хубавата музика уникално визуално пътешествие към далечните светове на \"Марс\". В абсолютен синхрон със стилната визия е и очарователното присъствие на красивата Радина Филипова – талисманът на българската художествена гимнастика.\n                \n                \r\nОфициалният тийзър на \"Марс“ може да видите тук:  \r\nМузикантите разкриха и още една изненада - веднага след официалната премиера на \"Марс\", D2 стартират и национално клубно турне в повече от двадесет български града.\n\r\nЦените на билетите за концерта на D2 са както следва: Предварителна продажба: 15 лева, в деня на концерта и на място: 20 лева\n\r\nБилети може да закупите и онлайн на eventim.bg.", "date": "2019.01.10", "title": "D2 с концерт и премиера на ново видео на 26 януари"}
{"url": "https://www.dnes.bg/notifikacii/2019/01/10/72-chasa-mejdu-jivota-i-smyrtta-rahaf-i-biagstvoto-i-ot-isliama.398803", "text": "\n\r\nДа напуснеш статуквото, да излезеш от консерватизма, да получиш право на нормален живот, да получиш правото да се развиваш далеч от една страна с остарели разбирания и правила, които мнозина биха нарекли варварски. Да поискаш права.\r\nВсички погледни бяха приковани към историята на 18-годишната Рахаф Мохамед ал-Кун от Саудитска Арабия, която се осмели да поеме огромен риск – да се отрече от семейството си и правителството на родната си страна, да се отрече от исляма и да замине за Австралия, където да получи убежище. Защото онова, което иска да стори, е наказуемо според законите на Саудитска Арабия. Наказуемо според законите на шариата. Със смърт.\r\n                \n                18-годишната Рахаф решава да остави всичко това зад гърба си. Самата мисъл за това нарушава... законите. От там всяко твое следващо действие е погазване на правилата. Лети със самолет, без позволението на баща си – мъжът, отговорен за нея. Планът на Рахаф непременно трябва да успее, защото иначе я грози смъртно наказание.\r\nОтправяйки се към летището, младото момиче дори не подозира, че след броени часове животът й е ще се преобърне с краката нагоре. Успява да излети от страната си, но полетът е с прекачване в Банкок – нещо, което би трябвало да бъде една съвсем рутинна процедура. Това обаче не се случва съвсем така. Рахаф е посрещната на летището в Банкок от саудитски дипломат и тайландските власти. Паспортът и е отнет.\r\nСмъртната присъда е подписана – 18-годишната Рахаф ще бъде депортирана обратно в страната си.\r\nИ така стигаме до датата 5 януари, когато момичето се барикадира в хотелската си стая на летището и започва кампания за своето собствено спасение в... Twitter. Първата крачка са пет малки думи: Намирам се в истинска опасност.\r\nИ тогава целият свят разбира за историята на Рахаф.\r\n\n\r\n\"Истинска съм. Съществувам. Още дишам, но не съм сигурна докога. Саудитското посолство не спира да ме преследва\" \n\r\n\"Страх ме е. Семейството ми ще ме убие\"\n\r\n\"Настаниха ме в хотелска стая и утре ще ме върнат насилствено обратно в Кувейт, а от там в Саудитска Арабия. Някой постоянно ме преследва на летището и дори не мога да помоля за закрила или убежище. Тайландските власти отказват да ми съдействат\" \n\r\n\"От саудитското посолство и авиолиниите в Кувейт ме заплашват, че ако избягам, ще ме намерят и ще ме отвлекат, а после: \"Ще се оправят с мен\". Нямам никаква представа какво ще направят, ако се опитам да избягам\"\n\r\nМомичето пуска свои снимки, защото вече няма какво да губи. Публикува снимки на собствения си паспорт, всички свои лична данни, защото ако планът и не проработи и тя бъде върната обратно в Саудитска Арабия, те няма да са и нужни така или иначе.\r\nЗащо? Защото на мъртъвците не им трябват документи и саудитските власти го знаят много добре. Те лично ще я изпратят до самолета, който ще я отведе към нейната съдба, която в най-добрия случай ще завърши в моргата. В най-лошия... никой няма да разбере къде и как е завършила съдбата й. Ще изчезне като десетки други хора от Саудитска Арабия, решили да се борят за правата си. Десетки, дори стотици други жени, попаднали в затвора, а от там... Бог знае къде.\r\nБлокира вратата на хотелската си стая с маса, която да спре онези, дръзнали да влязат в моментната и крепост, в малкия оазис на свободата, който тя сама си изгражда. Маса, която едва ли ще спре група силни мъже, ако решат да влязат вътре.\r\n48 часа. Толкова продължава ужаса на Рахаф, която не знае съдбата си. Само за часове, дори минути, всички погледи са приковани към онази малка хотелска стая на летището в Банкок, в която едно младо 18-годишно момиче чака присъдата си – свобода или смърт. Убежище или дупка в земята.\r\nПолетът, който ще я предаде в ръцете на смъртта – \"Кувейт 412\".\r\n\r\nВ кампанията за свободата на Рахаф се включват активисти, движения за защита на човешките права, дори журналисти. Натискът става толкова силен, че тайландските власти са принудени да се отдръпнат и да прекратят подкрепата си към Саудитска Арабия.\r\nМомичето се обръща и към тайландските власти и правителство, които да прекратят нейното депортиране. Без успех.\r\n\r\nМомичето е заплашено от собствения си братовчед, че буквално ще бъде заклана, когато се върне в Саудитска Арабия.\r\n\r\nСитуацията се влошава прогресивно. В акаунта на Рахаф в Twitter вече пише нейна приятелка, не тя самата. Причините не са ясни, но момичето публикува актуална информация за състоянието и местоположението на приятелката си.\r\nДатата вече е 7 януари. Момичето вероятно не е спало. Рахаф не е вкусила храна, въпреки че властите на летището и предлагат. 18-годишната саудитка смята, че се опитват да я дрогират. Публикува нов туит: \"Искам ООН\". Написано последователно 25 пъти.\r\n48 часа по-късно 18-годишната Рахаф попада под закрилата на ООН. Получава паспорта си обратно. Бъдещето и обаче все още остава под въпрос.\r\nДатата вече е 8 януари. Макар и под закрилата на ООН момичето все още търси убежище в трета страна. Към момента само Австралия е изразила интерес да приюти момичето.\r\nИзминали са 3 дни. 72 часа ужас. Три дни, в които едно момиче чака спасение, чака присъдата си. 3 дни и цял един живот на потисничество, живот на мъчения. 3 дни и 18 години неживот приключиха с една малка голяма крачка в неизвестното, рискован полет във въздуха и няколко безсънни нощи в хотелска стая на летище, което се оказва пресечна точка между смъртта и свободата. Хотелска стая, подпряна с една маса за хранене, зад която стои Рахаф и стотици хиляди хора от цял свят, които се молят за нея.\r\n3 дни ужас на едно летище, които завършиха щастливо. Но борбата й тепърва започва!", "date": "2019.01.10", "title": "72 часа между живота и смъртта – Рахаф и бягството й от исляма"}
{"url": "https://www.dnes.bg/science/2019/01/10/mona-liza-ne-ni-sledi-prosto-horata-sa-samovliubeni-fakt.398796", "text": "Мона Лиза, шедьовърът на Леонардо, е известна заради две неща – загадъчната си усмивка и чувствения поглед, който те следи където и да отидеш. Милиони всяка година се стичат в Лувъра, за да бъдат \"проследени\" от очите на ренесансовата красавица.\r\nНо може ли един от невероятните ефекти на картината, всъщност огромен мит?\r\nСпоред група изследователи, погледът на Мона Лиза не ви следи из стаята. Всичко е плод на съзнанието на човека, пишат от CNN.\r\nДжокондата дава наименованието на така наречения \"Ефект на Мона Лиза“, който предполага, че дадено изображение те следи. Но според професор Гелнот Хорсман, картината, която определено няма нищо общо с този ефект, е самата Мона Лиза.\r\n                    \n                    \n                Той обяснява феномена така: \"Хората имат чувството, че обект от снимка или картина, или каквото и да е изображение ги следи, когато то гледа право напред. Тоест, ъгълът е 0 градуса.“\r\nМона Лиза обаче далеч не гледа право напред. Близо 2000 измервания показват, че нейният поглед е насочен леко надясно или по-специфично – 15 градуса надясно, тоест, някъде над рамото на всеки, който седи срещу нея. Шансът, картината да ви следи където и да сте из стаята е абсолютно нищожен.\r\nВсички, които участват в експеримента на професор Хорсман твърдят, че Джокондата се взира в дясната им ръка. Всеки един от тях стои на разстояние 66 сантиметра от екрана, на който е показано изображението на ренесансовата красавица. Между него и изображението е поставена линия, която се премества два пъти, а предвид се взимат и отделни части от лицето на Мона Лиза, които може да създадат илюзията, че погледа й е насочен право към теб. Ала такова нещо няма.\r\n24-те човека са категорични, че загадъчните очи са вперени в дясната им ръка.\r\nТогава защо толкова много хора всяка година твърдят, че са сигурни, че погледа й ги е проследил из коридора на Лувъра? Професор Хорсман има отговор и на това:\r\n\"Създаването на този мит всъщност представлява огромното желание на хората да бъдат наблюдавани и да са център на нечие чуждо внимание – да значиш нещо за някого, дори и да не го познаваш изобщо.“ \r\nИзводът е само един - Мона Лиза не ви следи, просто хората са прекалено самовлюбени.", "date": "2019.01.10", "title": "Мона Лиза не ни следи, просто хората са самовлюбени. Факт!"}
{"url": "https://www.dnes.bg/obshtestvo/2019/01/10/paket-mobilnost-rezonen-stiga-da-se-mahnat-niakoi-tekstove.398858", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарските превозвачи протестират срещу пакета от закони в транспортния сектор. Според недоволните част от текстовете ще направят превозвачите ни неконкурентноспособни, а това накара сънародниците ни от бранша да излязат на площада в Брюксел. \n\n\"Споделихме опасенията и изразихме подкрепа. Считаме, че те са оправдани и сега е моментът нашите представители в ЕП и бизнеса да намерим начин и да подкрепим българската позиция. Ако не можем да отхвърлим тези предложения, то поне да ги смекчим\", заяви Васил Тодоров в предаването \"Директно\" по телевизия Bulgaria ON AIR. \n                    \n                    \n                \r\nСпоред Камен Колев законът е добър, като изключим няколко текста, които по думите му трябва да отпаднат, за да може българските превозвачи да запазят своята конкурентност. \"Пакетът е резонен без онези два-три текста, които правят неконкурентноспособни не само нашите превозвачи, но и тези на други страни\", коментира Колев. \n\r\nТова със сигурност ще окаже влияние не само върху икономиката у нас, но и върху икономиката на други страни-членки на ЕС. Бизнесът се изправя и пред други пречки. Над 10% от фирмите у нас се оплакват от забавени плащания, сочи проучване на Евростат за 2017 година. Според статистиката това нарежда страната ни в средата на класацията, като данните показват, че най-много фирми имат подобни затруднения в Италия. В Румъния, обаче, нещата са далеч по-добре.\n\r\nПроцентът на безпроблемния бизнес у нас или на мениджърите, които споделят, че нямат затруднения достига 28%. 21% от българските предприемаци се оплакват най-много от периоди, в които няма достатъчно работа и клиенти, както и от административна тежест. Едва 5% пък споделят, че имат моменти на тежки финансови кризи. \n\r\nКои са най-засегнатите сектори и как се отразява това на бизнеса? ", "date": "2019.01.10", "title": "Пакет \"Мобилност\" - резонен, стига да се махнат някои текстове"}
{"url": "https://www.dnes.bg/kino/2019/01/10/tri-silni-jeni-ot-iran-v-maichinstvo.398819", "text": "Една от най-актуалните ирански режисьорки Рогие Таваколи пристига в София, за да представи филма си \"Майчинство\", определен като най-силния дебют в иранското кино за отминалата година. Филмът представя историята на три силни жени, които се опитват да живеят своя живот, въпреки заобикалящата ги среда.\r\n\"Направих филм за жените в моята родина – за жените, които искат да са обичани, за жените, които са отдадени на изкуството, за жените, които са състрадателни\", сподели Рогие Таваколи.\r\nСред звездите на \"Майчинство” за Хание Тавасоли, работила с режисьори като Аббас Киаростами и Ники Карими, и новата надежда на иранското кино Назанин Баяти, която зрителите на Sofia MENAR ще видят и във филма \"Стадо без пастир”.\r\n\"Майчинство” ще има две прожекции в рамките на Sofia MENAR. На 18 януари в Дома на киното, когато ще бъде официалната вечер на Иран в рамките на фестивала и на 19 януари в Културен център G8, като и двете прожекции ще бъдат представени от Рогие Таваколи.\r\n                    \n                    \n                Рогие Таваколи е родена в Язд през 1985г. Завършва кино и литература в университета „Сурех” в Техеран. Ръководи департамента по изкуство в университета в Язд. Заснела е над 20 късометражни филма и е член на Иранската филмовата асоциация за късометражно кино.\r\n\"Майчинство” е част от фокуса върху новото иранско кино, който фестивалът Sofia MENAR представя на зрителите. 7 премиерни заглавия, отличени на множество международи фестивали, сред които „Тъмната стая” на Рухола Хеджази с носителката на \"Сребърна мечка” Саре Баяд в главната роля, \"Стадо без пастир\" с 4 награди от най-\n\r\nпрестижния ирански фестивал \"Фаджр” и \"Портокалови дни”, отличен с награди за най-добър дебют, награда на ФИПРЕССИ и награда за най-добра актриса (Хедие Техрани) от фестивала в Манхайм-Хайделберг. Sofia MENAR стартира на 15 януари и продължава до 31 януари в Дом на киното, Културен център G8, Евро синема и Чешки център.\r\nРогие Таваколи гостува на Sofia MENAR с любезното съдействие на Културното представителство към Посолството на ИР Иран в София. ", "date": "2019.01.10", "title": "Три силни жени от Иран в \"Майчинство\""}
{"url": "https://www.dnes.bg/televizia/2019/01/10/v-sveta-na-boinite-izkustva-s-boec-bg.398797", "text": "В света на бойните спортове и изкуства ни пренася новото предаване Boec.bg. Единственият по рода си телевизионен проект ще се излъчва от 20 януари, всяка неделя от 19 часа по телевизия  Bulgaria ON AIR.\r\nВодещ ще е известният спортен журналист Десислава Джерманска, която ще ни потопи в магията на бойните спортове и ще ни доближи до философията на бойните изкуства като ни срещне с някои от най-успелите личности от света на бокса, борбата, карате, киокушин, самбото, муай тай, кикбокс, таекуондо и останалите бойни спортове.\r\nВъв всяко свое издание Boec.bg ще ни запознавас историята, традициите, тънкостите на различните бойни спортове и изкуства и дори ще дава уроци по основни техники. Предаването ще отдели време за всички български бойци, клубове и федерации, които развиват тези спортове у нас и прославят името на България по света. \r\n                    \n                    \n                Екипът на единствения телевизионен проект в българския ефир за бойни спортове и изкуства ще поднася много любопитни новини и подробности от международната бойна сцена, както и интересни и забавни класации. Зрителите ще получават и полезни съвети за превенция, здравна информация, рехабилитация, възстановяване и др.   \r\nВодещата напредаването Десислава Джерманска е познато лице на зрителите на Bulgaria ON AIR, където 7 години бе редактор и водещ на спортните емисии. Тя има над 10-годишен стаж в спортни редакции на печатни и електронни медии.\r\nОт ноември е главен редактор на един от най-четените специализирани сайтове за бойни изкуства и спортове – Boec.bg, който вече е част от Investor Media Group – втората най-предпочитана онлайн медийна група в България.\r\n\"Телевизионната продукция Boec.bg е част от един мащабен проект, насочен към бойните спортове и изкуства, който започнахме да развиваме с нашия екип и Investor Media Group. Тази категория спортове у нас има своята лоялна, търсеща, но и изискваща аудитория, чийто потребности ще опитаме да покрием с качество, атрактивност и полезност“, коментира Десислава Джерманска.\r\nС новото предаване в националния телевизионния ефир феновете на бокса, борбата, каратето, самбото и останалите бойни спортове имат още една възможност да се потопят в света на силните - от 20 януари, всяка неделя, от 19 часа, по  ", "date": "2019.01.10", "title": "В света на бойните изкуства с Boec.bg"}
{"url": "https://www.dnes.bg/health/2019/01/10/10-hrani-s-koito-da-namalite-holesterola.398732", "text": "Ако имате висок холестерол, вероятно сте един от милионите засегнати от това състояние хора по света. Поддържането на високи нива на лош холестерол продължително време създава повишен риск от поява на диабет, сърдечносъдови заболявания, запушване на кръвоносни съдове, сърдечносъдови инциденти.\r\n\r\nХолестеролът е липид, мастно вещество, подобно на восък, което не се разтваря във вода. Черният дроб произвежда холестерол, тъй като той е необходим за редица процеси в организма. Този липид се среща във всички животински организми, а дори и в някои растителни, като бива транспортиран чрез кръвообращението до всяка клетка в организма.\r\n                    \n                    \n                Когато обаче неговите нива в тялото се повишат, той започва да образува плаки, полепващи по съдовете и образуващи прегради, възпрепятстващи нормалния кръвоток. Това създава условия за повишаване на кръвното налягане и поява на редица здравословни проблеми.\r\nНякои храни съдържат високи количества холестерол. Честата им консумация или злоупотребата с приетото количество от тези храни може да доведе до повишаване на общите нива на холестерол, както и тези на така наречения лош холестерол.\r\nТези храни не трябва да бъдат напълно изключвани от менюто, защото имат и своите ползи за здравето. Но тяхната консумация трябва да бъде умерена до оскъдна, особено при хора с проблем с високия холестерол. При драстично високи нива в някои случаи специалистите препоръчват и преустановяване на приема им.\r\n\r\nКои са храните, които натурално понижават холестерола без помощта на медикаменти, ", "date": "2019.01.10", "title": "10 храни, с които да намалите холестерола"}
{"url": "https://www.dnes.bg/stranata/2019/01/10/41-godishen-se-hvyrli-ot-asparuhoviia-most-vyv-varna.398799", "text": "41-годишен мъж е загинал тази сутрин, след като е скочил от Аспаруховия мост във Варна, съобщиха от МВР. \n\r\nСигналът за случая е подаден около 09:20 часа.\r\nИзясняват се детайлите около инцидента.\r\nНа този етап няма данни за извършено престъпление.", "date": "2019.01.10", "title": "41-годишен се хвърли от Аспаруховия мост във Варна "}
{"url": "https://www.dnes.bg/world/2019/01/10/transportnata-komisiia-na-ep-otriaza-bylgarskite-prevozvachi.398800", "text": "\n\r\n \r\nКомисията по транспорт в Европейския парламент не прие важните за България искания, свързани с международните превози. Транспортната комисия отхвърли поискания от България компромисен вариант по пакета \"Мобилност\".\r\nЕвродепутатите приеха, че превозното средство трябва да се връща в отправната точка на всеки четири седмици, както и че превозвачите не могат да спят в кабините, а трябва да нощуват в хотел, предаде БНР.\n\r\nГласуването стана на фона на протест на българските превозвачи в Брюксел срещу плана \"Макрон\". Според бранша приемането им въвежда двойни стандарти, които застрашават транспортния бизнес у нас. Стотици протестиращи се събраха в центъра на белгийската столица, за да изкажат недоволството си.\n                    \n                    \n                \r\nВ протеста се включиха и колегите им от Румъния и Полша.\n\n\n\n\r\nКъм превозвачите се присъединиха и българските евродепутати - Андрей Новаков, Андрей Ковачев, Ангел Джамбазки, Асим Адемов. \n\r\n\"Днес правим безпрецедентно шествие-протест срещу всичкото това, което искат да се случи с нашия транспортен бранш - българския, румънския, полския, литовския - всичките страни, които сме в периферията. Ние днес всичките сме дошли с мир. Искаме да помогнем на този Европейски съюз да остане. Начинът, по който върви администрацията, чиновниците, които искат да определят нереални правила за този бизнес, реално ще разрушат този съюз\", заяви Димитър Рашков, член на УС на международните превозвачи в България. \n\r\n\"Няма вариант, в който да бъдем по този начин изолирани и неравнопоставени. Не може да има две скорости! Не може да има три скорости. Трябва всички да знаят, че ако днес европейските чиновници пробият и съсипят нашия бранш, транспортния, утре ще бъде с друг, трети, пети, десети бранш\", каза Рашков.\n\r\nКъм протеста се присъединиха и румънски превозвачи.\r\n\"Този пакет е несправедлив, той унищожава източноевропейската превозваческа дейност. Ясно е, че е създаден от Западна Европа. С такъв пакет \"Мобилност\" вече няма да имаме общ пазар\", заяви  румънецът Санто Арпад заяви.\r\nПредвидено е протестът да продължи до 13 часа българско време.\r\nСред основните искания на протестиращите е да отпадне задължението за връщане на камионите на всеки 4 седмици до държавата по произход, както и забраната за прекарване на 45-часовата почивка на водачите в кабината на камионите. Протестиращите настояват още шофьорите да бъдат извадени от Общата наредба за командироване на работници в чужбина.\r\nПодготвяните рестрикции засягат най-много страните от периферията на ЕС, като България е най-потърпевша поради географското си положение, смятат те.\r\nМинистърът на транспорта Росен Желязков, който от вчера е в Брюксел и днес участва в заседанието на транспортната комисия, е на мнение, че би могло да отпадне изискването за връщането на камионите. Той обаче предупреди преди заседанието на комисията: \"Балансът е крехък, така че заседанието на комисията ще бъде до известна степен индикативно за гласуването в пленарна зала. От друга страна, продължаваме да събираме подкрепата и да лобираме активно в наша полза\".", "date": "2019.01.10", "title": "Транспортната комисия на ЕП отряза българските превозвачи"}
{"url": "https://www.dnes.bg/kino/2019/01/10/u-licata-ivailo-zahariev-mafiot-v-srybski-ekshyn.398714", "text": "\r\n\r\nПоканиха ме след като от продуцентския екип бяха гледали \"Под прикритие\" в Македония. Търсили са хора за \"балканската мафия\".  Много логично им е дошло да поканят някого от нашия сериал като моята роля е свързана с подземния свят от българската страна. Играя българин, който е замесен с мафията.  Радвам се, че избраха и Христо Шопов да се включи в екипа, тъй като за мен бе голяма привилегия той да играе моя баща.\r\n                    \n                    \n                \r\nНе ги търся, но наистина такъв е случаят на филмите, които досега съм заснел. Затова пък в театъра не играя такива роли. Има баланс.\r\n\r\nНе съм песимист, тъй като битката винаги остава. Вярвам, че човек може да повлияе поне на своето обкръжение. Изкуството винаги ще разглежда двата свята – да се потопи в истинските дълбини на човешкото. Както желанието за добро, така и алчността са част от човешката природа и винаги ще има такива филми. Въпросът е към какво се стремим. Ценното е да определим точно на какво отдаваме значение в живота. Когато повече хора със светли идеи се съюзяват, резултатът е налице.\r\n\r\nНе бе лесно в мазето, където ме измъчваха. Доста бе студено, но не това бе трудното. По-скоро се стремях да усетя мисленето на този човек, да видя какъв е бил. Макар и участието ми да е само в няколко сцени, човек не може просто да застане пред камерата и да бъде себе си. Трябва да знае какво се е случило с неговия персонаж, за да бъде такъв, какъвто е. И понеже този образ е далеч от моя живот, трябваше да поработя в тази посока.\r\n\r\nКато актьор нямаше разлика. И в двете продукции професионализмът бе на много високо ниво. Работихме не на максимално забързани темпове. Напротив, отделяше се достатъчно време за детайли. Особено в този кинопроект. Имаше моменти, на които се изчакваше, за да стане най-доброто. Удоволствието го имаше и се усещаше от целия екип.\r\n\r\nВсичко бе заснето в Белград, включително и сватбата на моя герой, която уж се случваше в България, но отидохме в предградията на града. С тези сцени видях представата на сърбите за българска сватба. Казах си: \"Това всъщност не е чак толкова далече от българина.\"\r\n\r\nВъпросът е бащата като закриля – какви ценности предава. Може да те закриля, за да извършваш повече престъпления, или да те насочва към ценности, които са градивни и ще можеш да постигнеш нещо значимо в живота си. Второто е нещото, което се опитвам да предам на моите синове. Да бъдат благодарни, да могат да прощават, да открият себе си, но наслаждавайки му се, могат да дадат на другите. Няма значение дали ще бъде талант или професия, която ги вдъхновява. Синовете ми са малки, но попиват много бързо.\r\n\r\nЗасега не съм бил в ситуация, в която трябва да откажа. Отивам на кастинг, за който имам представа какво предстои. Също така режисьорите, познавайки ме, не са ми предлагали нещо, което е извън мен. Затова и не ми се е налагало да отказвам роли, но знам за колеги, които са били предизвиквани да играят неща, които не са им харесвали и са напускали проекта.\r\n\r\nАко е пошъл. За щастие в България не се снимат пошли филми. Има бум на доброто кино, така че може би няма да имам възможността да откажа.", "date": "2019.01.10", "title": "У-лицата: Ивайло Захариев – мафиот в сръбски екшън"}
{"url": "https://www.dnes.bg/football/2019/01/10/idi-mi-doidi-mi-stoianovich-veche-niama-miasto-v-levski.398773", "text": "\"Само коледно чудо ще остави Славиша Стоянович в Левски\", \"Славиша призна: Последните дни бяха много турбулентни\", \"Славиша Стоянович постави ултиматум на Левски\", \"Славиша Стоянович опитал да измами по срамен начин Левски\", \"Съдбоносна среща в Левски\", \"Сагата между Славиша Стоянович и Левски далеч не е приключила\". \r\nТова са само част от заглавията относно бъдещето на Славиша Стоянович на \"Герена\". В навечерието на коледните празници латвийската преса гръмна с новината, че сърбинът със словенски паспорт е фаворит за национален селекционер. Между двете страни продължава да има явен флирт, но по средата стои Левски. Незнайно защо. Поведението на треньора говори достатъчно – той вече няма мотивация да работи при \"сините\" и е готов да поеме ново предизвикателство. С по-ниска заплата, но сигурно бъдеще и далеч по-спокойна работа.\r\n \r\n\"Договорът ми е до края на сезона с опция за продължаване за още година. Както Левски може да каже \"не\", така мога да го направя и аз\", каза Стоянович на първата си пресконференция за годината. Ръководството на 26-кратния шампион на България мълчи дали е успяло да разчете посланието между редовете. Ако не е успяло, ние ще помогнем: \"Ще трябва да се търси нов треньор след края на сезона\".\r\n \r\nИ за това на \"Герена\" трябва да вземат мерки още сега. Ясно е, че най-добрият вариант за клуба е да пуснат Стоянович срещу компенсация, но това ще стане трудно. Но е по-добре да разтрогнат договора му по взаимно съгласие, отколкото да го държат до лятото. Защото селекцията и подготовката ще бъде направена по негов вкус.\r\n \r\n", "date": "2019.01.10", "title": "Иди ми, дойди ми... Стоянович вече няма място в Левски"}
{"url": "https://www.dnes.bg/notifikacii/2019/01/10/bormashini-trioni-dvama-s-poredica-krajbi-v-sofiisko.398790", "text": "Двама криминално проявени са извършили 10 кражби в Софийско в периода от 10 октомври насам.\r\nТе били разкрити след взломна кражба от гараж в село Горни Окол, при която прибрали бормашини, електрожен, моторен трион, акумулатор и др.\r\nМъжете са от Самоков, на 25 и 26 години, съобщиха от ОДМВР-София. В хода на проведеното разследване станало ясно, че те са действали в съучастие с още двама криминално проявени и осъждани техни съграждани.\r\nЗа извършените други кражби те направили самопризнания, а повечето отнети вещи са намерени.\r\nСлед доклад на събраните доказателства в Районната прокуратура в Самоков извършителите са привлечени като обвиняеми и им е взета 72-часова мярка за неотклонение \"задържане под стража\".", "date": "2019.01.10", "title": "Бормашини, триони... Двама с поредица кражби в Софийско"}
{"url": "https://www.dnes.bg/obshtestvo/2019/01/10/danychno-oblekchenie-za-deca-i-za-dvamata-roditeli.398794", "text": "\n\r\nЗа първи път тази година данъчното облекчение за деца ще може да се използва сумарно и от двамата родители. Данъчно-осигурителната кампания започна днес.\n\r\nВъзможността и двамата родители да използват данъчното облекчение за дете е, ако при нито един от тях доходът не е достатъчен, за да може да се приспадне цялата сума от данъчната основа. Тогава оставащата част е за другия родител. За едно дете може да се използва 200 лева намаляване на данъчната основа, което фактически прави 20 лева по-малко данък.\r\nМладите семейства ще трябва да подават по-малко документи, за да използват и данъчното облекчение за ипотека.\r\n                    \n                    \n                \"Отпадат стотинките в данъка за довнасяне. Вече се закръглява на цял  пълен лев. Има някои промени по отношение на паричните и предметни  награди, като при изплащането и при връчването на тези награди вече  платецът на дохода трябва да удържи данък\", каза за БНР говорителят на  НАП Росен Бъчваров.\n\r\nОколо половината данъчни декларации за физически лица се очакват по интернет.\n\r\nМинималният осигурителен доход за тази година е 560 лв., припомни Бъчваров. Промяна има и за земеделските производители и тютюнопроизводителите - минималният им осигурителен доход е 400 лв.\n\r\nМаксималният осигурителен доход е 3000 лева.\n\r\n ", "date": "2019.01.10", "title": "Данъчно облекчение за деца и за двамата родители"}
{"url": "https://www.dnes.bg/stranata/2019/01/10/dvama-16-godishni-ne-s-tetradki-a-s-heroin-v-shkoloto.398791", "text": "Двама ученици от гимназия в Сандански са били заловени с пакетче хероин.\n\n\r\nДиректорът лично хванал 16-годишните момчета от Сандански и Петрич с дрогата и се обадил в полицията.\r\nОказало се, че в пакетчето има 0,10 грама хероин.\r\nМомчетата са задържани в ареста за 24 часа, а по случая е образувано досъдебно производство.", "date": "2019.01.10", "title": "Двама 16-годишни: Не с тетрадки, а с хероин в школото"}
{"url": "https://www.dnes.bg/stranata/2019/01/10/miliard-godishno-za-socialno-vkliuchvane-na-romi-a-te-izkliucheni-v-geta.398767", "text": "По 1 милиард лева годишно плаща хазната само за \"социално включване\" на ромите, обяви пред \"Труд\" депутатът от Обединени патриоти Искрен Веселинов.\r\nТой бе категоричен, че никой не може да каже колко пари на българските данъкоплатци са изхарчени за интеграцията им, но със сигурност са десетки милиарди лева. Сметки и статистика по темата обаче няма.\r\nСпоред данни от последното преброяване през 2011 г. ромите в България са 326 000. По данни на експерти в момента реално те са между 800 000 и 1 200 000 души.\n\n\n\r\n\"Рамковата програма за равноправна интеграция на ромите в българското общество\" от 1999 г. е първият правителствен документ, с който се поставя началото на опитите за приобщаване на най-многобройното малцинство към нормите на обществото. Най-много пари за ромите обаче бяха налети по време на т.нар. Декада на ромското включване, която започна през 2005 г. по инициатива на Джордж Сорос. В доклад от 2006 г. анализаторите Лъчезар Богданов и Георги Ангелов твърдят, че ползите от декадата ще са за 15-30 млрд. лв., а разходите ще са 700 000 – 1,1 млрд. лв.\r\n                    \n                    \n                Няма разчети колко пари по европейските програми са изхарчени през годините на прехода за интеграция. Още преди влизането на България в европейското семейство по предприсъединителната програма ФАР за интеграция са похарчени 40 милиона евро. Още 20 милиона евро, получени като заем от Европейската банка за развитие, бяха дадени за изграждане на ромски жилища в София, Пловдив и Пазарджик.\r\nВ настоящия програмен период само по ОП \"Развитие на човешките ресурси\" се предвижда за \"социално-икономическа интеграция на маргинализирани общности като ромите\" да бъдат разходвани около 130 000 000 лв., като прогнозата е от тези средства да се възползват 19 380 лица от ромски произход.\r\nПари за роми има и по линия на образователните програми. 4 млн. лв. от европейската програма за \"Наука и образование за интелигентен растеж\" трябва да бъдат разходвани за обучение на децата, които са от етническите малцинства.\r\nДруги 7,5 млн. лв. са за \"ранна превенция на обучителни затруднения\", а 5 млн. лв. са отишли за обучението на 2000 педагогически специалисти за работа в мултиетническа културна среда през 2017 и 2018 г.\r\nПо ОП \"Развитие на човешките ресурси\" общинните разполагат с 80 млн. евро, от които ще се възползват 11 600 роми. Общо 668 млн.лв. са предвидени по тази програма за социално включване на уязвими групи.\r\nРезултатите от близо 30 годишните усилия за интеграция на ромите лъснаха миналата година в доклад на кампанията \"Дом и сигурност за всеки\" на \"Отворено общество\". Кампанията отчете, че повечето роми живеят и предпочитат да живеят в гета и че над 200 000 къщи са незаконни.", "date": "2019.01.10", "title": "Милиард годишно за \"социално включване\" на роми! А те – изключени, в гета..."}
{"url": "https://www.dnes.bg/world/2019/01/10/dobra-novina-paketyt-makron-ne-vliza-v-plenarna-zala-na-ep.398817", "text": "Министърът на транспорта Росен Желязков зарадва българските и румънските превозвачи с новината, че нито един от 3-те доклада по пакета \"Мобилност\" няма да влезе в пленарна зала.\n\r\nТова означава, че лошата вест, която преди това смрази протестиращите, се отлага.\n\r\n„Заедно с вашата категорична подкрепа и справедливи искания два от докладите по пакета \"Макрон\" за командироването на шофьорите и за почивките в кабината не са приети,а третият доклад - за връщането на камиона на всеки 4 седмици, беше утвърден от транспортната комисия. Но решението й противоречи на съвета на министрите. Към момента заради създалата се ситуация, която е безпрецедентна, трите доклада няма да влязат в пленарна зала“, обясни министърът.\n\n\n\n\r\n                    \n                    \n                Според евродепутата Петър Курумбашев положението с Европейския съюз е \"Сит на гладен не вярва\".\n\r\n\"Няма да приемем и да допуснем огромни сектори от българската икономика да бъдат откъснати\", заяви и лидерът на ПЕС Сергей Станишев, цитиран от .\n\r\nЕвродепутатът от ГЕРБ Андрей Новаков приветства множеството с думите: \"Вие извоювахте тази победа, вие ни помогнахте\".\n\r\nПо-рано днес беше съобщено, че комисията по транспорт в Европейския парламент не е приела важните за България искания, свързани с международните превози, тя отхвърлила поискания от България компромисен вариант по пакета \"Мобилност\".\n\r\nГласуването стана на фона на протест на българските превозвачи в Брюксел срещу плана \"Макрон\". Според бранша приемането им въвежда двойни стандарти, които застрашават транспортния бизнес у нас. Стотици протестиращи се събраха в центъра на белгийската столица, за да изкажат недоволството си. В протеста се включиха и колеги на българските превозвачи  от Румъния и Полша.\r\n ", "date": "2019.01.10", "title": "Добра новина: Пакетът \"Макрон\" не влиза в пленарна зала на ЕП "}
{"url": "https://www.dnes.bg/obshtestvo/2019/01/10/misiia-lekar-ot-kanibalite-vyv-vanuatu-do-decata-na-burgas.398792", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ \"Завърналите се с Петя Кертикова\" ви разкаваме историята на един детски хирург, който след работа в Зимбабве, Нова Зеландия, Германия, Великобритания и Съединените щати избира... Бургас.\r\nПовече от 7 години той е член на Кралското хирургическо дружество на Великобритания. Пет години работи в Зимбабве, съпругата му, също лекар, става главен републикански педиатър на страната.\r\nРаботи сред канибали в островната държава Вануату, където преди него са загинали два екипа от доктори.\r\n\"Единствено аз изкарах целия срок от 2 години и прекъснах тази поредица от убийства на доктори\", призна той.\r\nС 40-годишния си опит, доктор Евгений Бенчев казва, че иска да помага на българите.\r\n                    \n                    \n                Избира не частна практика, а държавната болница в Бургас, където работи със Здравната каса.\r\nПрез 2018 г. неговият екип спаси живота на 4-месечно бебе, чиято диагноза се среща веднъж на 250 хиляди новородени.\r\n\"В България се върнах с желание. Свърших работата, заради която емигрирах, а именно да спечеля пари. След това исках да помогна на сънародниците ни, да придобия самочувствието, че и аз съм направил нещо стойностно\", споделя хирургът пред\r\nОт две години д-р Бенчев работи в държавната болница в Бургас.", "date": "2019.01.10", "title": "Мисия \"Лекар\": От канибалите във Вануату до децата на Бургас"}
{"url": "https://www.dnes.bg/stranata/2019/01/10/dobrata-novina-viena-skloni-za-transplantaciite.398789", "text": "Подновяваме договора с Виена за белодробни трансплантации за български граждани от тази година, обеща председателят на \"Сдружение на пациентите с дихателна недостатъчност и белодробна трансплантация\" Стефан Тамбуев.\r\nПо думите му, до седмици би трябвало да се възстанови договора с АКХ-Виена чрез Министерството на здравеопазването. Според него това е най-изгодното решение и като цена, и като разстояние.\n\n\n\n\r\nТамбуев коментира и случая на Краси, който не дочака белодробна трансплантация и загуби битката за живота си месец преди 18-ия си рожден ден.\r\n\"С Краси се занимаваше лично Наталия Маева от ръководството на \"Националната пациентска организация\", тя е зам-председател и при нас. Натали използва връзките, които имаше и осигури важна медицинска екипировка. Тя имаше нагласата да говори директно за Краси с проф. Валтер Клепетко, но той тогава обяви, че от тази година възстановяват белодробните трансплантации за български граждани във Виена\", коментира още той пред bTV.\r\n                    \n                    \n                Според него е трябвало още през 2017 г. да се продължи договора с Виена, но заради тежка бюрокрация това не се е случило.\r\nКраси страдаше от рядко генетично заболяване. Последните месеци от живота си момчето беше свързано с кислороден апарат. От миналия май бе в листата на чакащите, но попадна в задънена улица - в България не се правят белодробни трансплантации, а държавата не изпраща български пациенти в чужбина повече от година.\r\nПочерненото семейство заяви че иска справедливи наказания за отговорните. Майката на Краси отбеляза, че детето е имало само една мечта - да оздравее.\r\nРодителите ще предоставят парите от даритеската сметка за болни деца, както и дренажната жилетка, която са получили.", "date": "2019.01.10", "title": "Добрата новина: Виена склони за трансплантациите"}
{"url": "https://www.dnes.bg/zvezdi/2019/01/10/djim-keri-prebori-depresiiata-hvana-si-mladichka.398720", "text": "През последните три години Джим Кери рядко се появява в обществото. Той се бореше с депресия след като през 2015 г. бившата му приятелка – актрисата Катриона Уайт, се самоуби. \r\nБлизките на Катриона обвиниха тогава Кери, че е допринесъл за нейното фатално решение. Звездата от \"Шоуто на Труман\" преживя тежко случилото се. Дълго време бе неузнаваем за феновете си като пусна дълга брада. Също така за известно време излезе от голямото кино.\r\n \r\nЗа да се справи с този труден период явно му е помогнало участието в телевизионния проект – сериала „Kidding“. Именно на снимките той е срещнал актрисата Джинджър Гонзага. По сюжет Кери и Гонзага играят влюбени на екрана. Явно тези техни чувства са се пренесли и в реалния живот.\r\n \r\nДвамата са поддържали интимни отношения тайно, но на \"Златен глобус\" дойдоха заедно, позираха прегърнати на червения килим и не се отделяха един от друг.\r\n \r\nФеновете на Кери се надяват, че новите отношения с Гонзага ще му помогнат да се върне към нормалния живот. Самият актьор още не е коментирал новата си връзка.\r\n \r\n", "date": "2019.01.10", "title": "Джим Кери пребори депресията, хвана си младичка"}
{"url": "https://www.dnes.bg/snimka-na-denia/2019/01/10/v-petyk-gradusite-skachat-nad-nulata-v-sybota-do-9-c.398818", "text": "В петък валежите навсякъде ще спрат, а над Южна България и облачността ще се разкъса и намалее. \n\r\nЩе духа слаб и умерен запад-северозападен вятър. \n\r\nМаксималните температури ще бъдат предимно между 0 и 5 градуса, в София около минус 1.\n\r\nНад Черноморието ще бъде предимно облачно, след обяд на места по северното крайбрежие с разкъсвания на облачността. \n\r\nЩе бъде почти без валеж,  от НИМХ.\n\r\nЩе духа умерен северозападен вятър. Максимални температури между 3 и 8. \n\r\nТемпературата на морската вода е 5 градуса. Вълнението на морето ще бъде 2-3 бала.\n                \n                \r\nВ планините облачността също ще се разкъса и намалее. Ще духа силен запад-северозападен вятър с който ще нахлува студен въздух и през деня температурите ще се понижават. Максималната на височина 1200 метра ще бъде около 0, на 2000 метра - около минус 6 градуса.\n\r\nПрез почивните дни ще има променлива облачност, без валежи. \n\r\nВятърът ще е от запад-северозапад, в събота все още в повечето райони умерен, в неделя ще отслабне. \n\r\nСутринта ще е студено, минималните температури ще са предимно между минус 4 и минус 9, на места и по-ниски; максималните ще са близки до 0 градуса.", "date": "2019.01.10", "title": "В петък градусите скачат над нулата, в събота до - 9°C "}
{"url": "https://www.dnes.bg/stranata/2019/01/10/dilyr-poluchaval-narkotici-chrez-kurierska-firma.398816", "text": "Дилър на наркотици е задържан при полицейска акция в Пазарджик, съобщиха от МВР.\n\n\n\r\nПри проверка в гараж, ползван от криминалнопроявения С.Т. /23 г./ от Пазарджик, били открити около 31 грама суха листна маса, която реагирала положително на марихуана. \r\nПоследвало претърсване в апартамент, където криминалистите се натъкнали на близо 15 грама синтетичен канабиноид и 6,5 грама метамфетамин. \r\nПолицаите извършили и проверка в офис на куриерска фирма в областния град. Там те открили пратка, предназначена за младия мъж. \r\nВ нея имало почти 210 грама зелена листна маса, която реагирала положително на синтетичен канабис. Мъжът е задържан.", "date": "2019.01.10", "title": "Дилър получавал наркотици чрез... куриерска фирма"}
{"url": "https://www.dnes.bg/sofia/2019/01/10/snegopochistvashtite-firmi-bez-pari-ako-ima-sniag-po-ulicite.398757", "text": "Снегопочистваща фирма, която е оставила над 5% от участъците, за които трябва да се погрижи, непочистени, няма да получи пари от Столичната община, съобщи кметът Йорданка Фандъкова. \n\r\n\"През цялата нощ в много от районите на София валя сняг, общо 169 снегорина работеха на терен. В момента продължават в някои от районите, защото има обилен снеговалеж. Обстановката е различна в отделните от части на София. Очакваме през целия ден снеговалежът да продължи, така че обстановката ще бъде усложнена и работата на снегорините ще продължи през целия ден\", каза тя, цитирана от \"Фокус\". \r\nВече е започнало почистването на спирки и входовете към подлези, като след това ще продължи и почистването на тротоарите.\r\n                    \n                    \n                Фандъкова призова всички собственици на сгради да почистят тротоарите пред домовете, магазините и офисите си. \r\n\"Градският транспорт към момента се движи нормално по всички линии. Ще продължим да следим обстановката, като се надявам да нямаме проблеми, но все пак нека шофьорите да знаят, че обстановката ще бъде усложнена и зимна и да излизат добре подготвени\", каза Фандъкова, като допълни, че към момента няма конкретни опасни участъци. \r\n\"Колегите от Столичен инспекторат и Аварийно спасителната дирекция са на терен, Кризисните центрове и колегите от сектор \"Екология\" също са навън, така че ще следим обстановката, за да се погрижим на първо място да се движи градският транспорт. Където има възможност, ще се влиза в и кварталните улици\", каза кметът на София, като подчерта, че обстановката се наблюдава и чрез видеонаблюдение, за да се отреагира навреме. \r\n\"В центъра валеше много и там имаше нужда от обработки, затова фирмите се организираха\", подчерта столичният кмет.", "date": "2019.01.10", "title": "Снегопочистващите фирми – без пари, ако има сняг по улиците!"}
{"url": "https://www.dnes.bg/sofia/2019/01/10/stolichani-v-poveche-250-000-doshli-v-sofiia-za-10-godini.398759", "text": "С 250 000 души се е увеличило населението на София за 10 г., показват дaнни на служба ГРАО към МРРБ.\r\nПрез 2008 г. в столицата постоянен адрес са имали общо 1 229 324, а към 15 декември 2018 г. софиянци са били 1 478 045.\n\n\n\r\nОфициалната статистика показва, че само за една година хората, които са се преместили да живеят в София, са 23 000 души, пише \"\".\r\nДанните отчитат само гражданите, които са се регистрирали, че живеят в столицата. Населението на града със сигурност е повече, тъй като има и такива, които не са го направили.\r\n                    \n                    \n                От Столичната община обаче твърдят, че всеобщото мнение, че в София живеят два милиона души и дори повече, е погрешно. Имало много хора, които идвали да работят в столицата през деня, но живеят в близките населени места.\r\nСофия привлича хората с възможностите за бързо намиране на работа и по-високите заплати.\r\nПо данни на НСИ заплатите в София са с близо 50% по-високи от тези в останалите области на страната. В столицата средното възнаграждение е 1513 лв. То е с 380 лв. повече от средното в страната, което е 1135 лв. Само в осем области на страната заплатите са над 1000 лв., сочат данните на НСИ.\r\nВ Пловдив, който се очертава като икономически тигър през последните години, има най-малък ръст на населението през последните години.\r\nСпоред изследване на Института за пазарна икономика София е областта с най-висок стандарт в страната. През 2016 г. например БВП на човек е 28 465 лв. Делът на населението под линията на бедност е 10% при 23 на сто в страната. Заети са рекордните 74,6%, а безработица на практика няма, тъй като тя е едва 2,8 на сто.\r\nДанните от ГРАО показват, че са далеч от истината твърденията, че в България ще останат само 4-5 големи града. Оказва се, че за 10 г. има ръст на населението във всички областни градове с изключение само на Ямбол, където хората са намалели с 6000 души.\r\nВъв втория по големина град - Пловдив, населението обаче се е увеличило само близо с 5000 души. Според последните данни на НСИ средната заплата в града през септември 2018 г. е била 1009 лв. БВП на човек от населението за 2016 г. е 11 222 лв.\r\nВ топ 5 по ръст на населението освен София влизат Варна, Русе, Кърджали и Благоевград.\r\nВ морската столица за 10 г. хората са се увеличили със 123 000. Там средната заплата е 1059 лв., а БВП на глава от населението - 12 879 лв. В Русе, където средната работна заплата е 930 лв., населението е нарастнало с 91 000 души. В Кърджали хората са станали със 70 000 повече, но там заплатата не е особено висока - средно 847 лв., а БВП на човек е 6854 лв.\r\nВ Благоевград вземат най-малко от топ 5 на градовете с ръст на населението - 747 лв. средно на месец, а БВП е 8290 лв.\r\nОт данни на НСИ се вижда още, че в част от областните градове средната работна заплата е над 1000 лв.\r\nТова са София-област, Стара Загора, Враца, Варна, Разград, Пловдив и Габрово. В последните три града възнагражденията за първи път преминават тази граница. Най-ниски са заплатите в областните центрове като Видин (763 лв.), Благоевград (747 лв.) и Силистра (799 лв.).\r\nВъв всички областни градове с изключение на Ямбол населението се увеличава.\r\nВ София има най-голям ръст на населението, като той е два пъти по-голям от втория в класацията град - Варна.\r\nВ анализа на Института за пазарна икономика се посочва още, че в цялата страна благосъстоянието се повишава, измерено чрез брутния вътрешен продукт на глава от населението, заплатите и доходите на домакинствата.\r\nОсновната причина е ускоряването на растежа на икономиката на България до 4% през 2016-2017 г. Почти навсякъде намалява и делът на хората, живеещи в материални лишения - основният показател за абсолютна бедност. Същевременно пазарът на труда става все по-активен. 2017 г. се отличава с рекордни коефициенти на заетост сред най-активното население - между 15- и 64-годишна възраст.\r\nСредно за страната заетостта на тази част от работещите е 70%, а в най-силните икономически центрове - София, Пловдив и Стара Загора, тя е дори и по-висока.\r\nБезработицата също в повечето области вече приближава рекордно ниските нива от 2008 г. А тези, в които коефициентът е над 10%, са струпани в Северна България - Видин, Враца, Плевен, Силистра, Търговище, Шумен. \r\nВ Южна България са само две области - Сливен и Смолян.", "date": "2019.01.10", "title": "Столичани в повече: 250 000 дошли в София за... 10 години"}
{"url": "https://www.dnes.bg/sofia/2019/01/10/bez-dom-a-predi-razvoda-sobstven-biznes-apartament-deca.398758", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Какво е да живееш без дом, разказва Димитър. Мъжът е имал собствен бизнес, апартамент, жена и две деца. Живее щастливо в \"Младост\", но всичко тръгва надолу, когато преди няколко години се развежда.\r\nДнес няма нито дом, нито семейство, децата му не искат и да чуят за него. През деня търси начини да започне живота си на чисто, а нощем намира подслон в Кризисния център на София.\r\nПреди да отвори центърът, 50-годишният мъж е живеел на улицата.\r\n\"Не е толкова трудно. Свиква се, а когато човек свикне да оцелява - оцелява\", разказва той пред .\r\n                    \n                    \n                Димитър сподели, че се облича дебело и понякога пиел алкохол, за да се стопли, но осъзнава, че това е само мимолетна топлина. Разказва, че се е опитвал да си стъпи на краката, но не успял да влезе в ритъм.\r\nНадява се, че ще е започнал работа преди Кризисния център да затвори врати. Освен роднини, Димитър вече няма и приятели. Казва, че са изчезнали, когато загубил и парите си. Продал апартамента, но така и не е успял да започне частен бизнес. Времената били различни.\r\nЗа съдбата си не обвинява жена си, децата си. Не обвинява никой друг. Само себе си!\r\n\r\n ", "date": "2019.01.10", "title": "Без дом: А преди развода – собствен бизнес, апартамент, деца..."}
{"url": "https://www.dnes.bg/football/2019/01/10/sagata-mejdu-slavisha-i-levski-dalech-ne-e-prikliuchila.398756", "text": "Латвия ще се бори до последно за треньора на Левски Славиша Стоянович, пише местният сайт sportacentrs.com, цитиран от \"Меридиан мач\". Именно прибалтийският портал пръв разкри за възможността словенецът да напусне \"Герена\", защото имал желание да стане селекционер. В Рига не са убедени, че нещата са приключили, въпреки думите на спеца, че щом е в София, значи остава начело на 26-кратния шампион на България. Повод за това твърдение даде и самият президент на федерацията на страната. \r\n\"Докато не уредим нещата и не подпишем официален договор, няма да коментирам имена или фамилии\", категоричен беше Каспар Горкш, след което ясно намекна, че визира именно Стоянович. \"Медиите обичат да се ровят. Признавам, че успяхте да разкриете доста неща. Но ще научите кой ще води националния отбор, когато всичко приключи\", добави Горкш, който е работил с треньора на Левски във ФК Рига.\r\n \r\n\"Не искам да коментирам имена, за да не се създават спекулации. Датата, която сме си поставили като краен срок, е 15 януари. Има дребен детайл, който да изгладим. Надявам се, че ще успеем да го решим дотогава\", каза още той.\r\n \r\nСпоред медиите в Латвия в близките дни Горкш лично ще дойде в София, за да преговаря с ръководството на Левски. Целта на латвийците е Стоянович да работи на две места до юни, когато изтичат ангажиментите му към \"сините\". От своя страна Левски със сигурност ще иска компенсация, за да пусне Стоянович да води единствено Латвия.\r\n \r\nПрипомняме, че сърбинът със словенски паспорт има договор със \"сините\" до лятото. В него има опция за продължаването му за още една година, но по всичко изглежда, че тя няма да бъде активизирана. Самият Стоянович призна, че по време на зимната си почивка е получил още две оферти, от клубни отбори, но не разкри нито имената, нито държавата, в която се намират. \r\n \r\n", "date": "2019.01.10", "title": "Сагата между Славиша и Левски далеч не е приключила"}
{"url": "https://www.dnes.bg/business/2019/01/10/10-tendencii-za-globalniia-energien-pazar.398770", "text": "Международната агенция по енергетика (МАЕ) смята, че растежът и прекъсванията в световния енергиен сектор са изключително важни фактори, когато става въпрос за бъдещето на енергетиката, определяйки специфичен фокус в четири части върху електроенергията в своята годишна Световна енергийна прогноза (World Energy Outlook 2018).\r\nАнализът върху глобалните тенденции в енергетиката, направен от базирана в Париж автономна междуправителствена организация и представен от Powermag, показва 10 тенденции в прогнозите на МАЕ:\r\n1. В ход е драматична глобална трансформация при енергийните доставки.\r\nВъпреки възхода на възобновяемите енергийни източници все още не е премахнат делът на изкопаемите горива.\r\n                    \n                    \n                Вятърната и слънчевата енергия осигурява 6% от световното производство на електроенергия, като се очаква до 2040 г. техният дял да достигне 20%.\r\nНо дотогава остава въпросът за механизмите за капацитет в някои европейски страни като Франция, Белгия, Германия и Полша, както и променливата енергийна политика на САЩ, които отказват да изпълнят целите, поставени от Парижкото споразумение от 2015 г.\r\n2. Цената за електроенергия от възобновяеми източници се е понижила, постигайки ефективна интеграция на променливите източници.\r\nМАЕ отбелязва, че средната глобална цена на електроенергията от слънчева енергия се е понижила с 65 на сто през последните 5 години. Вятърната енергия, генерирана на сушата, е поевтиняла с 15%, а тази, произведена в открито море – с 25 на сто.\r\nЦените варират в зависимост от региона, качеството на ресурсите, опита на съответната промишленост, разходите за труд, както и от процесите по лицензиране.\r\nПродължаващото технологично развитие предвещава процесът по понижаване на цените на електроенергия от възобновяеми източници да продължи и занапред.\r\n3. Новите играчи предлагат гъвкавост.\r\nГоляма част от гъвкавостта на пазара на електроенергия идва от новите технологии работещите с тях компании – агрегатори на търсене, виртуални електроцентрали, компании, предоставящи електроенергия от алтернативни източници.\r\nГъвкавостта при централите в глобален мащаб се осигурява основно от природния газ (29%), хидроенергията (28%) и въглищата (23%).\r\nОчаква се тази тенденция да се промени през 2040 г., като прогнозата показва, че делът на възобновяемите източници ще достигне 20 на сто от общия енергиен микс. Това би изравнило ролите на отделните енергийни ресурси, предоставяйки необходимата гъвкавост на пазарите.\r\n4. Налагат се смесени инвестиции в енергийния сектор.\r\nСпоред МАЕ енергийният сектор привлича повече инвестиции, отколкото петролният и газов сектор. Въпреки това през 2017 г. размерът на въпросните инвестиции се е понижил със 6 на сто до 750 млрд. долара на фона на продължаващата трансформация към чиста енергия.\r\nОчаква се въглищата, които преди са генерирали до 40% от световната електроенергия, да изгубят окончателно своя ръст до 2040 г., като голяма част от техния дял ще бъде заменена от природния газ.\r\nТова преминаване от един водещ ресурс към друг предизвиква промяна и в инвестиционните потоци. От друга страна увеличаването на дела на възобновяемите източници увеличава и притока на средства към този ресурс.\r\n5. Приходите от пазарите за търговия с електроенергия на едро се свиват.\r\nВ глобален мащаб се забелязва свиване на приходите от продажба на електроенергия при пазарите на едро. Поскъпването на въглищата от една страна и по-ниските цени за възобновяема енергия от друга стоят в основата на тази тенденция.\r\n\r\n ", "date": "2019.01.10", "title": "10 тенденции за глобалния енергиен пазар"}
{"url": "https://www.dnes.bg/notifikacii/2019/01/10/kim-ne-moje-da-izdyrji-sam-shvatkata-s-trymp-potyrsi-kitai.398763", "text": "Защо зачестиха пътуванията на севернокорейския лидер до Пекин, пита руският в. \"Парламентарная газета\" в заглавие на коментар за приключилото вчера посещение на Ким Чен Ун в Пекин.\n\r\nВниманието на световната общност и тази година ще остане приковано към мирното уреждане на Корейския полуостров, гласи извод на изданието, свързан с \"информационния бум около изненадващата за мнозина визита\". Сред \"многото очевидни и не дотам мотиви\" за нея всекидневникът изтъква \"сверяването на часовниците\" между Пхенян и Пекин в навечерието на предполагаемата втора среща на Ким Чен Ун с президента на САЩ Доналд Тръмп\".\n\r\nНо интензивността на американско-севернокорейските отношения намаля и напредък не се очертава, посочва руският кореист Александър Жебин.\n\n\n\r\n                \n                Според него Ким вероятно решава редица задачи с визитата в Пекин. Първо, опитва се да тласне американците към някакви стъпки или дори отстъпки, демонстрирайки на Вашингтон \"китайската алтернатива\", която си запазва в случай, че не напреднат контактите със САЩ.\n\r\nВторо, Пхенян има нужда да успокои китайците във връзка с евентуални бъдещи договорености с Вашингтон. \"Не е тайна, че всяко споразумение с американците в една или друга степен засяга интересите на КНР. Просто защото променя нивото на присъствие и степента на влияние на САЩ на Корейския полуостров, стратегически важен за Китай\", пояснява експертът.\n\r\nНакрая, трето, Ким най-вероятно е обсъдил с ръководството на КНР варианта диалогът му със САЩ да навлезе в задънена улица, предполага събеседникът на \"Парламентарная газета\".\n\r\n\"Ким не може да издържи сам схватката с Тръмп\", съответно \"Пхенян потърси подкрепа от Китай\", коментира \"Независимая газета\".\n\r\nЗападът смята, че севернокорейският лидер е обсъдил с Китай условията на евентуална сделка със САЩ. Оттук следва, че Пекин получава допълнителен коз в спора с Вашингтон за митата, интелектуалната собственост и достъпа до китайските пазари. При все това резултатът от китайско-американските преговори за търговията е трудно предвидим, отбелязва вестникът.\n\r\nКим безспорно не слага всичките си яйца в американската кошница. \"Поставил си е голяма цел - да постигне процъфтяване, мир между двете Кореи и обединение при условия, поставени от Пхенян. Заради това Ким предприема дипломатическо сближаване със страни, които имат сходни възгледи за политиката\", обяснява Дуйон Ким, експерт от Центъра за нова американска сигурност.\n\r\nСъс срещата с китайския президент Си Цзинпин - главния конкурент на своя враг, Ким Чен Ун цели да укрепи позициите си в предстоящия пазарлък с Тръмп, смята Ерик Брюър, бивш служител в Съвета за национална сигурност на САЩ.\n\r\n\"Миналата година Си Цзинпин по молба на американците дейно участва в подготовката на сближаването между Пхенян и Вашингтон. А след като тя приключи, заваляха икономически санкции върху Китай\", напомня руският политолог Александър Ломанов.\n\r\n\"Затова е интересно да видим как ще се държи този път Тръмп. Ще помоли ли пак Си Цзинпин за някакви услуги по корейската писта. Или ще се прави, че всички договорености са му в кърпа вързани и вече няма нужда от помощта на Китай\", добавя анализаторът.\n\r\nСлед първата среща на Ким с Тръмп в Сингапур на 12 юни \"Пхенян заяви, че е готов да склони на изцяло безядрен Корейски полуостров срещу гаранции за сигурност от Вашингтон ( . .) . Но Вашингтон и Пекин така и не направиха някакви конкретни стъпки за осъществяване на постигнатите договорености\", припомня \"Известия\".\n\r\nЛидерът на КНДР обеща в сегашния разговор със Си Цзинпин да положи усилия втората му среща с Тръмп да даде резултат и той да получи одобрение от световната общност, пише \"Росийская газета\", като се позовава на РИА Новости.\n\r\nСпоред експерти на московския официоз с новото посещение в Пекин Ким Чен Ун демонстрира на САЩ, че зад него стои мощна държава – Китай. \n\r\n\"Същевременно е трябвало да гарантира на китайците, че КНДР няма да търси някаква договорка със САЩ, заобикаляща интересите на Пекин\", допълва \"Росийская газета\".\n\r\nКитай може да стане основен посредник и гарант на бъдещите договорености между САЩ и Северна Корея, смята \"Комерсант\".\n\r\nИнтервю на държавния секретар на САЩ Майк Помпео за телевизия \"Фокс нюз\" в навечерието на визитата на Ким в Китай показва според вестника, че преговорите между Вашингтон и Пхенян вървят трудно и Щатите \"не очакват скорошен пробив\". Помпео не уточни дали Вашингтон е готов да направи стъпките, които очаква от него Пхенян, отбелязва изданието.\n\r\nЮжнокорейски медии, цитирани от Блумбърг, споменават сред страните, които може да станат домакини на втората среща между Тръмп и Ким, Виетнам, Монголия и Швейцария. Очаква се двамата лидери да разговарят отново в края на януари или началото на февруари, добавя \"Комерсант\".\r\n ", "date": "2019.01.10", "title": "Ким не може да издържи сам схватката с Тръмп, потърси Китай"}
{"url": "https://www.dnes.bg/zvezdi/2019/01/10/nai-bogatiiat-chovek-v-sveta-djef-bezos-se-razvejda.398755", "text": "Изпълнителният директор на \"Амазон\" Джеф Безос, обяви, че се развежда със съпругата си Маккензи след 25-годишен брак, съобщи Ройтерс.\r\nДвамата направиха съвместно изявление в Twitter. Безос, който е на 54 години, подчерта, че разводът е по взаимно съгласие, пише сайтът TMZ.\r\n\"Чувстваме се невероятно щастливи, че сме се намерили и сме много благодарни за всяка от годините, през които бяхме женени\" - пише в изявлението. Освен това той смята брака си за успешен, предаде БТА.\r\nДжеф Безос е най-богатият човек в света. Състоянието му е изчислено на 160 милиарда долара. Джеф Безос и Маккензи живеят във Вашингтон, където режимът е на съпружеска имуществена общност. Това означава, че натрупаните през брака активи се разделят 50 на 50, ако няма предбрачно споразумение. Изглежда такова няма.\r\n                    \n                    \n                Джеф и Маккензи Безос се запознават, когато той е вице-президент на хеджфонд, а тя се явява на интервю за работа. Сключват брак след шест месеца през 1993 г. След това напускат работата си на Уолстрийт и се преместват в Сиатъл, където Джеф Безос отваря книжарница в интернет - началото на \"Амазон\".\r\nДжеф Безос става милионер през 1997 г. Той и съпругата му притежават 1 619 000 декара имоти. Имат четири деца", "date": "2019.01.10", "title": "Най-богатият човек в света Джеф Безос се развежда"}
{"url": "https://www.dnes.bg/politika/2019/01/10/ekspert-api-prevyrna-pytishtata-ni-v-ubiici.398764", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След хаоса с въвеждането на електронните винетки премиерът Борисов поиска оставката на председателя на Управителния съвет на Агенция \"Пътна инфраструктура\" Светослав Глосов. \n\n\n\n\r\nОт началото на новата година всички шофьори трябваше да си закупят е-винетка. Оказа се обаче, че системата дава грешки или блокира. Заради това преди дни премиерът разпореди двама ръководители в АПИ и един от съветниците на регионалния министър да понесат отговорност заради недобрата организация.\n\r\n\"Случилото се с електронните винетки визуализира хаоса в цялата пътнотранспортна система на страната ни. От Института по пътна безопасност от доста време насам настояваме за оставката на цялото ръководство на АПИ. Проблемът не е в самите хора, а в начина на управление на системата\", коментира пред  Богдан Милчев от Института по пътна безопасност.\n                    \n                    \n                \r\nПо думите му именно това ръководство е превърнало българските пътища в най-голямата заплаха за живота на гражданите.\n\r\n\"Няма седмица, в която да не ескалира някакъв сигнал. Хаосът с винетките не е най-големият скандал. Просто сме свикнали парите ни да изтичат някъде, неефективно управлявани. В момента няма никакво значение дали едно име ще се смени с друго. Необходима е нова философия\", подчерта още Богдан Милчев.\n\r\nКато член на Управителния съвет на Агенция \"Пътна инфраструктура\" бе освободен Веселин Давидов, който отговаря за електронната система за събиране на такси за използване на републиканската пътна мрежа.\n\r\nПо-рано с постовете си се разделиха още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството.\r\n ", "date": "2019.01.10", "title": "Експерт: АПИ превърна пътищата ни в убийци!"}
{"url": "https://www.dnes.bg/teatar/2019/01/10/bydi-live-s-dnes-bg-iliuzionistite.398777", "text": "Магичното шоу Тhe Illusionists: Direct from Brodaway, гостувало в над 200 града в 25 държави, ще завладее зала 1 на НДК от 17 до 20 януари. Уникалната продукция държи рекорда за най-продаван спектакъл от Бродуей, а зрителите ще видят всевъзможни мистични илюзии, левитация, четене на мисли, изчезване, опасни бягства и преобразявания.\n\n\r\nГероите са седем - Luis de Matos (Мастърът), James More (Измамникът), Enzo (Незабравимият),  Andrew Basso (Измъкващият се), Yu Ho-Jin (Манипулаторът), Kevin James (Изобретателят) и Sos & Victoria (Трансформиращите се).\n\r\nТhe Illusionists: Direct from Brodaway е спектакъл, който няма как да бъде забравен. Подходящ е за всякакви възрасти.\n                    \n                    \n                \r\nОрганизаторите и Dnes.bg ви дават възможност да спечелите пет билета за спектакъла на 18 януари!\n\r\nУсловията на играта\n\r\nДо 10:00 часа на 16 януари, понеделник, трябва да ни изпратите верен отговор на въпроса, който сме ви задали по-долу в анкетата. \n\r\nПобедителите ще бъдат избрани на лотариен принцип, след което ще се свържем за подробностите за получаването на билетите.\n\r\nАко не успеем да влезем в контакт със спечелилия в рамките на деня на тегленето, нито по мейл, нито по телефон, ще изтеглим друг участник на негово място. \r\nСлужители на Инвестор.БГ и техни роднини нямат право да участват в играта. Dnes.bg си запазва да прави промени в играта.\r\n", "date": "2019.01.10", "title": "Бъди LIVE с Dnes.bg – Илюзионистите"}
{"url": "https://www.dnes.bg/stranata/2019/01/10/vyv-voivodinovo-vryshtane-niama-bagerite-deistvat.398769", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава събарянето на незаконните постройки в пловдивското село Войводиново. Багери вече сринаха 5 къщи. Това стана след издадена заповед на кмета на община Марица Димитър Иванов.\n\n\n\n\r\nЖителите на Войводиново искат законност и справедливост, както и всички незаконни ромски постройки да бъдат съборени. Напрежението във Войводиново започна след побоя над 33-годишен военнослужещ от двама младежи от ромската махала. Районният съд реши, че нападателите на Валентин Димов остават в ареста.\r\n\"Общественото мнение е едно - връщане назад няма! Ще бъдат съборени още 4 къщи, силно казано къщи. За съжаление, трябва първо да има някакъв инцидент, за да се стигне до премахване на незаконните постройки\", заяви кметът на Войводиново Димитър Тосев пред .\r\n                    \n                    \n                Той обясни и защо къщите не са били съборени много по-рано, както и защо обитателите им са разполагали с електричество без да заплащат за него.\n\r\n\"Преди 20 години имаше една съвсем малка къщичка, която имаше електромер. Той е унаследен от следващите, които дойдоха. Като кръвоносна система е свързана цялата ромска махала. От един узаконен електромер се пускат всевъзможни кабели\", коментира кметът на Войводиново.\n\r\nСлед направена проверка от електроразпределителното дружество са казали, че абонатът ще бъде отразян, ако не е коректен, но в случая той си е плащал редовно тока.\n\r\nНиколай Христев от Войводиново посочи, че няма как командосът да си позволи да нападне ромите. По думите му Валентин Димов не е направил нищо, с което да се стигне до побоя.\n\r\nГражданите са категорични, че ще продължат с протестите, докато не се изринат всички незаконни постройки и се стигне до присъда, която отговаря на опит за убийство. Те настояват задържаните роми да получат максимална присъда.\n\r\n\"Лежал е безжизнен на земята и те са му скачали на главата\", подчерта Николай.\r\nА всички роми от Войводиново вече са напуснали селото, обяви кметът Тосев, но отбеляза, че проблемът ще се премести на друго място. ", "date": "2019.01.10", "title": "Във Войводиново: Връщане няма! Багерите действат"}
{"url": "https://www.dnes.bg/technology/2019/01/10/i-xiaomi-strada-zagubi-6-mlrd-za-tri-dni.398768", "text": "Лошата седмица за китайския производител на потребителска електроника Xiaomi Corp. стана още по-лоша в четвъртък, след като още повече инвеститори се втурнаха да продават акциите си колкото се може по-скоро.\r\nКнижата на компанията се обезцениха с още 4,84% в Хонконг, като увеличиха тридневния спад до 18%, което значи пазарна стойност от 6,5 млрд. долара. Анализаторите от Goldman Sachs Group Inc. и China International Capital Corp. са последните засега, които намалиха целевите си цени за китайския производител на смартфони, присъединявайки се към още пет други анализатори, които понижиха своите оценки през тази седмица, предава Bloomberg.\r\nМилиарди акции на Xiaomi бяха отключени за продажба след изтичане на шестмесечния период на блокиране, последван от борсовия дебют на компанията. Това даде възможност на много акционери, които можеха досега само да наблюдават отстрани сриването на пазарната стойност с 14 млрд. долара досега, най-сетне да се присъединят към разпродажбите. Огромните борсови сделки показват, че някои от тях са се възползвали от възможността да се освободят от акциите си, въпреки че Xiaomi е далеч от цената при листването от 17 хонконгски долара. Сега цената е около 9,84 хонконгски долара.\r\n                    \n                    \n                \r\n ", "date": "2019.01.10", "title": "И Xiaomi страда – загуби $6 млрд. за три дни"}
{"url": "https://www.dnes.bg/stranata/2019/01/10/pionkata-koiato-pocherni-semeistvo-speshniiat-centyr-v-botunec-morga.398761", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизки на починалото дете в Ботунец поискаха Спешният център да бъде закрит. Десетки граждани се събраха на протест пред 16-то ДКЦ.\r\n11-годишното момче почина, след като се задави с пионка от \"Не се сърди човече\". Майката е извикала линейка, но минути след това семейството е преценило да докара детето само до Спешния център в Ботунец.\r\nНа място обаче не е имало лекар, а само медицинска сестра. Здравното министерство започва спешна проверка по случая.\n\n\r\n\"По най-бързия начин дойдохме в Спешна помощ. Посрещна ни медицинска сестра, която не беше обучена. Каза ни, че ѝ е първи работен ден и не знае какво да направи. Сложи му кислородна маска, след десетина минути кислородът беше свършил. Детето започна да посинява, медицинската сестра се обади 5 пъти на Спешната помощ, като им каза, че губим детето, но така и не дойде доктор\", разказа майката на починалото дете пред .\r\n                    \n                    \n                След това близките се обаждат в полицията. Твърдят, че са чакали линейка в продължение на 45 минути. Майката на починалото дете категорично отрече семейството да е връщало повиканите линейки. По думите ѝ те не са били оборудвани.\r\n\"Виновен доктор няма, всеки път покриват случая. Искаме справедливост! Искаме да закрият Спешния център. Това не е Спешен център, това е морга. Това е трети случай на починало дете в този Спешен център. Живи си докарваме децата, искаме помощ, но си ги взимаме мъртви. За какво си плащаме? Да си изпращаме децата\", настоя опечалената майка.\r\nСпоред лелята на детето медицинската сестра е казала, че я е гнус да го пипа. По думите ѝ жената не е била обучена и адекватна. Преди инцидента детето е било в пълно здраве, твърди лелята.\r\nГоворителят на Центъра за спешна медицинска помощ Катя Сунгарска коментира фаталния инцидент в \"България сутрин\" и опроверга твърденията на протестиращите.\r\n\"Разбираемо е емоционалното състояние на близките, но е изключително невярно и нелепо, че сестрата не е искала да пипа детето. Сестрата е направила единствените стъпки, за да спаси това дете. Подаден е кислород на детето. Детето е дошло в много лошо състояние при нас. Лекарите се движат в линейките, това е медицина на колела. Нямаме апаратура, нямаме лаборатория. Ние не лекуваме - Спешна помощ транспортира по най-бързия начин. Не знам защо са влезли в нашия филиал. В съседната врата е поликлиниката\", обясни Сунгарска.", "date": "2019.01.10", "title": "Пионката, която почерни семейство: Спешният център в Ботунец – морга!?"}
{"url": "https://www.dnes.bg/football/2019/01/10/vyrza-li-mu-na-ole-v-iunaited-psj-i-arsenal-shte-pokajat.398762", "text": "Кариерата на Оле Гунар Солскяер в Манчестър Юнайтед започна по мечтан начин. \r\nЕдва ли и норвежецът е очаквал \"червените дяволи\" да постигнат пет победи от пет мача под негово ръководство. И въпреки отличните резултати, критиците не мълчат. Като основен аргумент те изтъкват лесната програма на 20-кратния шампион на Англия, съчетана с късмет във въпросните срещи.\r\n \r\nПрипомняме, че Юнайтед на Оле сломи последователно Кардиф (5:1),  Хъдърсфийлд (3:1), Борнемут (4:1), Нюкасъл (2:0) във Висшата лига и Рединг (2:0) за ФА Къп. Наистина съперниците не са от най-висока класа, но не бива да се пропуска фактът, че успехите дойдоха с голямо настроение в играта на отбора. Нещо, което при Жозе Моуриньо липсваше.\r\n \r\nДали Сосляер заслужава мениджърския пост на \"Олд Трафорд\" за постоянно, ще се разбере в следващите два месеца, които най-вероятно ще предначертаят сезона на Юнайтед. В тях отборът има много тежка програма и още тази неделя гостува на Тотнъм. Първият сериозен тест за норвежеца. До 16 март \"червените дяволи\" ще играят по два пъти с Арсенал (ФА Къп и Висша лига) и ПСЖ (1/8-финал в Шампионска лига), предстоят дербита с големите съперници Манчестър Сити и Ливърпул, които спорят за титлата.\r\n \r\nМежду трудните сблъсъци за Юнайтед има и по-леки, макар само на хартия. Но до средата на март трябва да има отговор на въпроса: \"Има ли качествата Оле Гунар Солскяер да получи поста за постоянно\".\r\n \r\n", "date": "2019.01.10", "title": "Върза ли му на Оле в Юнайтед? ПСЖ и Арсенал ще покажат"}
{"url": "https://www.dnes.bg/balkani/2019/01/10/v-turciia-arestuvaha-chlenove-na-nai-ujasiavashtoto-semeistvo.398766", "text": "Членовете на \"най-ужасяващото семейство\" в Турция бяха арестувани в пряк ефир, съобщават водещи турски вестници. \n\r\nВ. \"Хюриет\" уточнява, че седем членове на фамилията Палу от западния окръг Коджаели са били арестувани вчера в пряк ефир.\n\r\nОсновният заподозрян Тунджер Устаел е обвинен в извършване на редица убийства, в прилагане на мъчения и сексуални посегателства над деца. \n\r\nОстаналите лица, които са вярвали в свръхестествените способности на Устаел, са заподозрени в оказване на съдействие на Устаел и прикриване на престъпленията му.\n\r\nСедемте членове на семейството, което шокира цяла Турция през последните седмици, бяха арестувани по време на предаване за разследвания на водещата Мюге Анлъ, излъчвано по частната телевизия АТВ.\n                    \n                    \n                \r\nТунджер Устаел и съпругата му Емине Палу са били арестувани вчера в телевизия АТВ. Двамата са били гости в предаването на Анлъ. Зрителите в залата са аплодирали полицията при арестите на заподозрените. Малко по-късно полицията е нахлула в дома на семейство Палу и е задържала още петима членове на семейството.\n\r\nПредаването на Анлъ е било гледано от милиони зрители в Турция, отбелязват \"Хюриет\" и \"Сабах\".\n\r\nЧасове след арестите на членовете на клана Палу прокуратурата в Коджаели наложи забрана за излъчване на новини за разследването, информира \"Хюриет\", цитиран от БТА.\n\r\nИзданието пише, че Тунджер Устаел се е оженил за Емине Палу през 2008 г. Той се е представил пред семейството като \"ислямски ходжа, който може да контролира джинове\". Повечето членове на фамилията Палу са станали последователи на Устаел, а личността му е била издигната в култ.\n\r\nМеждувременно Тунджер Устаел е извършил най-малко три убийства и е изнасилил най-малко четири деца. По време на сагата, продължила повече от десетилетие, срещу Устаел е било повдигнато само едно единствено обвинение в неправомерно придобиване на имущество. Много по-тежките обвинения в убийство и педофилия срещу него са били свалени през 2014 г., след като членове на фамилия Палу са свидетелствали в негова защита.\n\r\nРазследването на неразкритите убийства е било възобновено, след като двама членове на фамилията Палу са гостували в предаването на Мюге Анлъ миналия месец.\n\r\nТрима членове на семейството в момента се намират в психиатрични клиники, информира \"Хюриет\".\n\r\nВ. \"Сабах\" пише, че развитията, свързани със семейство Палу, които са били излъчвани в продължение на седмици по телевизия АТВ са били следени от зрители в цяла Турция. Темата за \"най-ужасяващото семейство в Турция\" е била най-дискутираният въпрос в социалните мрежи.\r\n ", "date": "2019.01.10", "title": "В Турция арестуваха членове на най-ужасяващото семейство"}
{"url": "https://www.dnes.bg/eu/2019/01/10/na-protest-v-briuksel-prevozvachi-sreshtu-paketa-makron.398772", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарски превозвачи излизат в Брюксел на масов протест. Те се обявяват срещу готвените нови европейски промени в областта на международния транспорт, известни като пакета \"Макрон\".\n\r\n\"Ние протестираме срещу двойния стандарт, срещу дискриминацията на страните от Източна Европа, срещу нарушавне на изконни права на граждани на ЕС като свободно придвижване на хора, срещу нарушаване на едни от основните стълбове на ЕС, а именно общия пазар. Очакваме исканията ни да бъдат чути и евентуално приети\", сподели Йордан Арабаджиев пред .\n\n\n\n                    \n                    \n                \r\nВ протеста ще се включат и шофьори от Румъния, Полша, Литва и Унгария.\n\r\n\"Готови сме на всичко. Защото тук става въпрос за тотална загуба на бизнес. Тези хора ще си загубят работата, както и всички, на които те дават хляб\", категоричен беше Ангел Траков.\n\r\nСпоред Карлос Контрера от ВМРО приемането на пакета \"Макрон\" ще се отрази много тежко на националната икономика и в частност на столицата. По неговите думи, ако се развие негативният сценарий и мерките бъдат приети, малките превозвачи ще фалират, а средните и големите компании ще трябва да намалят работните места. Според него само за столицата е възможна загуба на около 10 хиляди работни места.\n\r\n\"Във финансово изражение за Столичната община рискът е следният - загуба на данъци. Има редица проекти за развитие и ако тези регулации влязат в сила, много е вероятно те да бъдат замразени или директно да се откажат от тях, което значи загуба на инвестиции, загуба за възможността на развитие и нови работни места\", заяви Контрера.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.01.10", "title": "На протест в Брюксел: Превозвачи срещу \"пакета Макрон\""}
{"url": "https://www.dnes.bg/rusia/2019/01/10/bliasyk-i-luks-v-novata-moskva-centyryt-e-s-promenen-oblik.398760", "text": "Новата Москва предизвиква възхищение. На мястото на бивши индустриални халета се появиха луксозни сгради и паркове, а новите широки тротоари изтикват автомобилите от центъра. Москва е станала неузнаваема, пише \"Франкфуртер Алгемайне Цайтунг\" (ФАЦ). \n\r\nРемонтът приключи точно навреме - преди поредното преизбиране на Владимир Путин за президент през миналата пролет. Седем години след началото на преустройството на Блатния площад в центъра на Москва вече всичко е готово, а резултатите обезоръжиха дори и на най-големите критици на проекта, четем в обширен репортаж ФАЦ, цитиран от .\n                    \n                    \n                \r\nДнес центърът на руската столица е с променен облик: изградени са нови широки гранитни тротоари с велосипедни алеи, излъсканите до блясък площади с пейки и люлки за децата привличат много посетители, по улиците на града вече се движат и нови електрически автобуси, а подлези улесняват придвижването на пешеходците. Панелните блокове, строени през шейсетте години на миналия век на редица места в столицата, постепенно отстъпват място на модерни многоетажни жилищни сгради. \n\r\nТази урбанизация, \"спусната отгоре\", третира жителите на руската столица като обект, който подлежи на цивилизоване, от каквото явно има нужда, посочва изданието и припомня един епизод: Също както през 1928 година, когато при откриването на парка „Горки“ той бил буквално стъпкан от тълпата, така и новият парк \"Зарядие\" край стените на Кремъл бил просто пометен от посетителите – лехите с декоративни и редки насаждения били окрадени – хората явно ги късали, за да си ги засадят по домовете. Това наложило паркът да бъде затворен, докато унищожените насаждения не бъдат възстановени.   \n\r\nНовият стил на живот в руската столица се харесва и на млади, и на стари, четем по-нататък в публикацията. Разчетите на архитектурното студио \"Стрелка\" сочат, че стесняването на лентите за движение по улиците на града ще принуди автомобилите да забавят своя ход, ще накара повече хора да оставят колите си и да използват обществения транспорт. За това ще допринесат и новите такси за паркиране, които  току-що бяха увеличени на 5 евро за час. \n\r\nВ същото време това прокужда хората с по-ниски доходи от централните райони на града, посочват не без основание критиците. Но по-високото качество на живота привлича и повече чужденци: \"Москва междувременно се превърна в европейска туристическа метрополия\", казва по този повод ръководителят на Австрийския културен форум в руската столица Симон Мраз. \n\r\nХипстър-културата набира скорост в руската столица - въпреки икономическата криза и санкциите на държавните органи. Луксозни супермаркети или магазини за биологично чисти продукти, като веригата \"ВкусВилл\", предлагат на потребителите заместители на спрените от внос чуждестранни хранителни продукти. Бивши заводски халета се преустройват на луксозни жилищни сгради и творчески центрове. На мястото на бившите автомобилни заводи \"Зил\" в южните райони на Москва например възникнаха елегантни апартаменти с авангардистки фасади и парк със спортен център. \n\r\nДа споменем също и инициативата \"Моята улица\", чиято цел е да отърве обществените места и тротоарите от паркирали автомобили и да освободи място за пешеходците. От нея обаче има и недоволни - собствениците на автомобили, които се чудят къде да дянат превозните си средства. А много московчани се шегуват, че настилките по някои улици и площади се сменят твърде често – навярно заради бизнес интересите на съпругата на столичния кмет Собянин, която притежава дял от фабрика за плочи.\n\r\nЗасега градската управа на Москва не успява да се справи с проблема за боклуците. Руската метрополия с нейните над  12 милиона жители не рециклира отпадъците си, а ги изхвърля (несортирани) на бунища в близки до руската столица населени места. \n\r\nВъв Волоколамск, Коломна, Таруса, Клин и Наро-Фоминск местните хора отдавна протестират срещу планините токсични отпадъци край домовете им, които замърсяват почвата и въздуха. Заради недоволството на хората властите решиха да започнат да извозват отпадъците до по-далечни места - също против волята на тамошното население. А това, че властите планират в неопределено бъдеще да започнат да изгарят отпадъците, и дори прекръстиха тези нови бунища на \"Еко паркове\", не променя с нищо факта, че на тях продължава да се трупат боклуците на Москва. \r\n \r\n", "date": "2019.01.10", "title": "Блясък и лукс в новата Москва – центърът е с променен облик"}
{"url": "https://www.dnes.bg/politika/2019/01/10/150-000-glasa-za-bg-evrodeputat-mesechnata-zaplata-12-000.398661", "text": "Около 150 000 гласа ще осигурят на партиите участие в разпределянето на евромандатите, прогнозира пред \"Труд\" експертът по избори проф. Михаил Константинов.\r\nСпоред него този път активността ще е по-висока от тази през 2014 г., когато гласуваха 2,3 млн. българи. Годишната заплата на евродепутат е около 150 000 евро.\n\n\r\nПроф. Михаил Константинов обясни, че според него в следващия европарламент ГЕРБ отново ще имат шестима представители, БСП – петима, ДПС – трима, патриотите – двама и градската десница – един.\r\nВ момента в Брюксел ГЕРБ имат шестима депутати, БСП – четирима, ДПС – четирима, коалицията ББЦ-ВМРО-ЗНС-Гергьовден – двама, а разпадналият се Реформаторски блок – един.\r\n                    \n                    \n                Интригите около водачите на листите започнаха още през есента. Най-публични станаха споровете и подмолните номера в левицата и при патриотите. В БСП шумът е около това, дали председателят на ПЕС и бивш лидер на социалистическата партия, Сергей Станишев отново ще бъде начело на червената листа.\r\nСоциалисти коментираха пред \"Труд\", че на никой от сегашните червени депутати в Брюксел не му се тръгва оттам. Деница Златева и Кристиян Вигенин също гледали към Брюксел.\r\nПри Обединените патриоти също има драма с водача на листата. От ВМРО са категорични, че Ангел Джамбазки трябва да остане на челно място. Хората на Валери Симеонов от НФСБ засега не са заявили никакви претенции по темата листи за ЕП. Патриоти твърдят, че Волен Сидеров имал желание да оглави евролистата. Самият Сидеров отрече. Все още обаче няма яснота дали Обединени патриоти ще се явят на вота през май в същия формат, или \"Атака\" ще потърси нов съюзник.\r\nОчакванията в ГЕРБ са, че двама от сегашните евродепутати на Бойко Борисов да се разделят с Брюксел – това са Владимир Уручев и Асим Адемов.\r\nВсе още няма яснота кой ще е водач на листата. Вече са завъртя името на Лиляна Павлова, която при всички социологически изследвания бе от министрите с най-висок рейтинг. Сегашният еврокомисар Мария Габриел също била възможен вариант за челното място.\r\nОсновната месечна заплата на всеки евродепутат е 8020,53 евро. Допълнителното възнаграждение за присъствие е 306 евро на ден, което за около 15 работни дни, означава по още 4590 евро на месец. Това прави общо 12 610,53 евро заплата на месец или около 105 евро на час.\r\nВсеки евродепутат получава отделно и по 21 379 евро месечно. За разходи за персонал. С 25% от тези пари могат да се разплащат различни услуги, използвани от евродепутата. Признати офис разходи за година са 4230 евро.\r\nСтатистиката сочи, че пътните разходи за всички събития като пленарни сесии, срещи на комисии, срещи на политически групи: самолетни билети, билети за влак, разходи за пътуване с автомобил до 1000 км на събития, са около 4000 евро на месец.\r\nА разходи за пътуване извън ЕС – 4264 евро на година или 355,33 евро на месец.", "date": "2019.01.10", "title": "150 000 гласа за BG евродепутат, месечната заплата – €12 000"}
{"url": "https://www.dnes.bg/science/2019/01/10/2060-ta-kraiat-predrechen-ot-posledniia-magiosnik-isak-niuton.398686", "text": "Исак Нютон е бил най-великият учен, още преди определение като \"учен\" да е съществувало. Той поставя началото на класическата механика, открива Закона за всемирното привличане, пръв доказва общите закони, благодарение на които се движат небесните тела, създава собствената си теория за гравитацията и още много физични открития.\r\nКогато умира на 84 години, той е добре познат и уважаван учен, оставил много познание на света. Ала част от изводите, до които бил достигнал, взима със себе си в гроба, защото не смята, че хората са готови да ги разберат.\r\nНютон изследвал не само физиката и математиката, но и Библията. Често интересите му се свързвали с окултното. Всъщност, макар и да го било срам да си признае, геният често разчитал на знанието си по алхимия, за да достигне до някои от най-големите си теории и идеи.\r\n                    \n                    \n                През 1936 година ръкописът Corpus Obscura все пак вижда бял свят на търг, организиран от Sotheby’s.  В него се откриват размишления, които са неприсъщи на един учен, но разкриват една нова страна от личността му.  Тези, които имали късмета да ги прочетат, го наричат не първият учен, а последният магьосник на Земята.\r\nНютон анализира текстовете в Библията и достига до няколко важни заключения. Едно от тях е, че силата на Бог и на Исус няма как да е равна. Геният предполага, че Бог е създал света като машина и след като той е божественият създател на нещо толкова огромно, Бог е единственият, който може да решава как ще функционира тя от тук нататък. В този ред на мисли, разучаването на Вселената било нещо като духовно начинание за Нютон.\r\nАнализирайки книгата на пророка Данаил и древни апокрифни текстове, геният стига и до друго, по-важно заключение – кога ще дойде края на света.\r\nСпоред неговите изследвания, годината на края ще е 2060. Тогава Земята ще отхвърли всички дяволски обвивки и царството на Бог отново ще властва над нея. Войни и страховити природни бедствия чакат тези, които ще са живи през тази година, но този път на пречистване ще доведе до дни на пълна хармония и универсална любов.\r\nНютон прекарва повече време в анализиране на Библията, отколкото отделя на някои от най-значимите си открития. Той вярвал, че знанието за изкуплението на човечеството се намира именно между нейните страници.\r\nОгромни усилия Нютон положил и за създаването на философския камък. Той изучавал гръцка литература, за да достигне до алхимичната формула на магическия предмет. По-голямата част от тези изследвания изгарят при пожар в лабораторията му. Но най-важното е запазено и до днес – ръчно написаната рецепта за създаването на философския камък случайно е открива в частна колекция в Америка.", "date": "2019.01.10", "title": "2060-та, краят – предречен от последния магьосник... Исак Нютон"}
{"url": "https://www.dnes.bg/notifikacii/2019/01/10/britanskite-jylti-jiletki-zovat-za-predsrochni-izbori.398746", "text": "Британско движение, противопоставящо се на бюджетните икономии, призова вчера за национална демонстрация в Лондон в събота, предаде Франс прес. Става дума за организацията \"Национално събрание\" (People's Assembly), която призова участниците в демонстрацията да си носят жълти жилетки.\r\nДвижението отправи призив за демонстрации и в други градове на Великобритания през следващата седмица. Исканията на организацията са предсрочни избори, на които Консервативната партия да бъде свалена от власт.\r\n \"Не забравяйте жълтата си жилетка\", гласи призивът на движението във Фейсбук.\r\nДруги организации като \"Да се противопоставим на расизма\" (\"Stand Up To racism), които критикуват бежанската политика на правителството, се присъединиха към призива на Националното събрание за организиране на демонстрация. Очаква се депутатката от Лейбъристката партия Лора Пидкок също да участва в протестната проява.\r\n                \n                В същото време поддръжници на Брекзит (някои от които близки до крайната десница) също призоваха за демонстрации в социалните мрежи, като използваха #YellowVestUK (\"Жълти Жилетки Великобритания\").\r\nВъпреки че до този момент британските \"жълти жилетки\" не бяха особено активни, някои от тях бяха разкритикувани за отправени обиди и заплахи срещу журналисти и депутати в близост до сградата на британския парламент. Депутатката от Консервативната партия Ана Саубри, която е привърженик на втори референдум за Брекзит, бе наречена \"нацистка\" от група демонстранти, поддържащи излизането на Великобритания от ЕС. Някои от демонстрантите бяха облечени в жълти жилетки. Саубри заяви, че става дума за малка група хора, които скитат около Уестминстърския дворец и заплашват хората.\r\nДействията на демонстрантите бяха осъдени от британското правителство, а група от над 60 депутати написаха писмо до директора на Скотланд Ярд с цел да изразят опасенията от влошената ситуация по отношение на сигурността около сградата на парламента. \"Жълти жилетки\" излязоха в събота на демонстрация в Лондон и Манчестър, припомня Франс прес. (БТА)\r\n ", "date": "2019.01.10", "title": "Британските \"жълти жилетки\" зоват за предсрочни избори"}
{"url": "https://www.dnes.bg/politika/2019/01/10/bylgarski-prevozvachi-izlizat-na-protest-v-briuksel.398748", "text": "Протест на български превозвачи срещу пакета \"Мобилност\" ще се проведе в Брюксел днес. Около 600 шофьори и десетки камиони ще излязат пред сградата на Европейската комисия.\r\nОчаква се да пристигнат 360 български товарни  шофьори, които ще протестират срещу намеренията за промени в условията  им на труд. Тяхната проява е насрочена пред ЕП в Брюксел в часовете на  заседанието на Транспортната комисия. Към проявата ще се  присъединят стотина български шофьори от Белгия и над 200 представители  на румънските превозвачи.\r\nОт бранша искат предложените промени, засягащи командировките на шофьорите, връщането до страната на всеки четири седмици и нощните им почивки, да не бъдат приети, защото според тях това ще доведе до масови фалити на български превозвачи.\r\n                    \n                    \n                Протестът е подкрепена от българското правителство, Народното събрание и  българските евродепутати. Исканията им бяха подкрепени също от  българския държавен глава Румен Радев.\r\nОрганизаторите добавят, че на  площада, редом с превозвачите, ще бъде министърът на транспорта Росен  Желязков.\r\nКомисията по транспорт на Европейския парламент ще обсъди днес отново предложенията за промени в правилата за дейността на международните превозвачи.\r\nПървоначално парламентарната комисия прие становището си в средата на миналата година, но след това пленарната зала на ЕП отхвърли предложените промени и върна текстовете за ново разглеждане.\r\n ", "date": "2019.01.10", "title": "Български превозвачи излизат на протест в Брюксел"}
{"url": "https://www.dnes.bg/notifikacii/2019/01/10/rastitelen-burger-s-vkus-na-meso-kufar-sled-stopanina-si.398747", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Самонагряваща се самобръсначка, четка за зъби с изкуствен интелект, чорапогащник, който не се къса, и бургер от изцяло растителни съставки, който има вкус на месо. Това са само част от хитовите иновации, които могат да се видят на годишното Изложение за потребителска електроника в Лас Вегас.\n\r\nКакто всяка година, хиляди ентусиасти нахлуват в Конгресния център в Лас Вегас. Нетърпеливи да се запознаят с най-новите джаджи. Като 65-инчовия сгъваем телевизор на LG, който може да се превърне в обикновен шкаф.\n\r\nРоботите са дежурно присъствие на най-голямото технологично изложение в света. Сред тазгодишните хитове са такъв, с какъвто можете да поиграете тенис на маса, и такъв, който може да научи децата ви да плуват, разказва \n                \n                \r\nКомпанията, която миналата година пусна на пазара първия сгъваем телефон, сега представя и различни аксесоари.\n\r\nИзкуственият интелект вече присъства в най-разнообразни предмети от ежедневието. Чрез него куфари на колелца могат да идентифицират своя собственик и да го следват сами.\n\r\nКаска с вградени камери за задно виждане помага на велосипедистите, а миниатюрно устройство може да спаси живота на всеки шофьор.\r\n ", "date": "2019.01.10", "title": "Растителен бургер с вкус на месо, куфар след стопанина си"}
{"url": "https://www.dnes.bg/notifikacii/2019/01/10/pekin-i-phenian-zaedno-za-iadreno-razoryjavane.398750", "text": "Севернокорейският лидер Ким Чен-ун заяви, че е готов да работи за втора негова среща на върха с американския президент Доналд Тръмп, на която да бъде постигнат резултат, който ще бъде приветстват от международната общност, предаде Синхуа днес след приключването на посещението на Ким в китайската столица.\r\nКорейският гост разговаря с китайския президент Си Цзинпин и двамата изразиха подкрепа за денуклеаризацията на Корейския полуостров, посочва агенцията. Ким изрази пред своя домакин надежда, че заинтересованите страни ще съдействат на процеса на ядреното разоръжаване на полуострова, активно ще подкрепят КНДР, като отчитат нейните опасения, и ще обединят усилия за цялостно уреждане на процеса на денуклеаризация, отбелязва Синхуа.\r\n                \n                Той подчерта също така, че Пхенян е решен денуклеаризацията да бъде постигната изключително по мирен път. \r\nСи Цзинпин от своя страна предложи Китай и КНДР да действат съвместно за гарантирането на мира и развитието на региона.\r\n\"Ние сме заинтересовани на действаме с вас в обща посока, обединявайки усилията си с другите заинтересовани страни. С цел гарантиране на мира и сигурността ние ще съдействаме за денуклеаризацията, ще играем конструктивна роля за поддържането на дългосрочен мир в региона\", посочи китайският лидер. Той изрази надежда, че КНДР и САЩ ще намерят компромис, с който да преодолеят застоя по въпроса за денуклеаризацията, а с това да отворят и нова страница в отношенията си.\r\nЛидерът на Северна Корея пристигна в Пекин на 7 януари с личния си влак, съпроводен от съпругата си И Сол-джу, от своя съветник Ким Йон-чхол, който води преговорите със САЩ, и външния си министър И Йон-хо. Това бе четвъртата среща на върха между двете страни от м.г. насам. Според Синхуа атмосферата на разговорите в Пекин е била \"сърдечна и приятелска\" и е бил постигнат консенсус по най-важните въпроси. (БТА)\r\n ", "date": "2019.01.10", "title": "Пекин и Пхенян заедно за ядрено разоръжаване "}
{"url": "https://www.dnes.bg/snimka-na-denia/2019/01/10/vremeto-dnes-prodyljava-da-vali-okolo-0-s.398749", "text": "Днес ще е облачно, с валежи от сняг в северозападните райони и високите полета на Западна България, в централните райони - от дъжд и сняг, а в Източна България и крайните югозападни райони - само от дъжд.\r\nСпоред  в Родопската област ще има значителни валежи от дъжд, а в северозападните райони и високите полета на Западна България ще се образува нова снежна покривка до 10-15 см. Ще духа слаб северозападен, в Източна България силен южен вятър, който до обяд ще отслабне и в Североизточна България ще се ориентира от север-североизток.\r\nМаксималните температури ще са между 0° и 5°, в Югоизточна България до 10°-11°. Атмосферното налягане през деня слабо ще се повиши, но ще остане значително по-ниско от средното за месеца\r\n                \n                Над Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максимални температури между 8° и 11°. Температурата на морската вода е 5-6°. Вълнението на морето ще бъде 2-3 бала, по северното срайбрежие и в открито море ще се усили до 4 бала.\r\nВ планините ще бъде облачно с валежи от сняг, който през деня в ниските части ще премине в дъжд. Ще духа силен до бурен югозападен вятър. Максималната температура на височина 1200 метра ще е около 2°, на 2000 метра – около минус 3°.", "date": "2019.01.10", "title": "Времето днес: Продължава да вали, около 0°С"}
{"url": "https://www.dnes.bg/notifikacii/2019/01/10/nap-zapochva-danychnata-kampaniia-za-2019-godina.398751", "text": "Започва данъчната кампания за 2019 година.\r\nЗа първи път кампанията започва с 10 дни закъснение заради промени в данъчното законодателство.\r\nЗаради това ще имаме и по-кратък срок за получаване на 5% отстъпка.\r\nБлизо 600 000 физически лица и 400 000 фирми трябва да подадат данъчни декларации. Те могат да се подават както в офисите на НАП, така и по електронен път чрез персонален код, който се издава безплатно от приходната агенция.\r\nОт НАП напомнят, че можем да ползваме данъчни облекчения за деца, ипотечен кредит за млади семейства или за дарения, само ако нямаме неплатени задължения към фиска или глоби към КАТ.\r\n2019 г. е последната година, в която физическите лица подават данъчна декларация. От следващата това ще се извършва от работодателите по служебен път.\r\n ", "date": "2019.01.10", "title": "НАП: Започва данъчната кампания за 2019 година"}
{"url": "https://www.dnes.bg/sofia/2019/01/10/169-snegorina-sa-chistili-sofiia-tazi-nosht.398752", "text": "169 машини-снегопочистваща техника са били на терен през изминалата нощ и са работили по почистването на София от снега, съобщиха от Столична община.\n\r\nОбработени са пътните платна на всички улици, по които се движи градският транспорт, Южната дъга, общинските пътища свързващи селата на територията на Столичната община, както и опасни и стръмни участъци в районите на София.\n\r\nПочистени са пътищата в природен парк \"Витоша“- Драгалевци- Алеко и Бояна- Златни мостове. Към този час е започнало и почистването на вътрешнокварталните улици, както и на подлезите и подходите към спирки. По прогноза снегът ще продължи да вали и през деня и снегопочистващата техника ще остане на терен.\n                    \n                    \n                \r\nТри екипа на дирекция „Аварийна помощ и превенция“ са извършвали обходи в южните райони и централната част на столицата, подпомагайки работата на Столичния инспекторат.\n\r\nКъм момента се изпълняват всички маршрути на градския транспорт.\n\r\nВ кризисните центрове на Столичната община са намерили подслон 162 души. Призоваваме гражданите да подават сигнали на телефон 112 за хора, останали без дом.\n\r\nНапомняме на управителите на търговски обекти и етажна собственост да предприемат действия по почистване на прилежащите към сградите тротоарни площи, а на водачите на моторни превозни средства да излизат на пътя само с добре оборудвани за зимата автомобили, както и да шофират със съобразена с пътната обстановка скорост, допълват от общината.", "date": "2019.01.10", "title": "169 снегорина са чистили София тази нощ"}
{"url": "https://www.dnes.bg/index/2019/01/10/receptata-dnes-raziadka-s-artishok-i-spanak.398655", "text": ":\r\n300 г спанак\r\n400 г артишок, почистен\r\n3 скилидки чесън, пресован\r\n½ чаша майонеза\r\n400 г крема сирене\r\n2 супени лъжици лимонов сок\r\n1 чаша настърган пармезан\r\n \r\n:\r\n \r\nВ купа смесете заедно крема сиренето и майонезата. Разбърквайте, докато стане гладка смес. Отделно смесете артишока, спанака и пармезана. Разбъркайте. Овкусете с чесън и лимонов сок. Смесете двете смеси и ги разбъркайте.\r\n \r\nПрехвърлете сместа в тава за печене, постлана с хартия. Печете в предварително загрята на 190 градуса фурна за 20 минути. Сервирайте с чипс, тортия, питки – каквото ви хрумне за мазане.\r\n\r\n", "date": "2019.01.10", "title": "Рецептата Dnes: Разядка с артишок и спанак "}
{"url": "https://www.dnes.bg/world/2019/01/10/myj-arestuvan-za-pratki-do-diplomaticheski-misii-v-avstraliia.398753", "text": "Полицията в Австралия арестува мъж във връзка с изпращането на 38 подозрителни пакета с вероятно опасни вещества до чуждестранни консулства в градовете Мелбърн, Канбера и Сидни, предаде Асошиейтед прес.\n\r\n48-годишният мъж е задържан в дома си в Шепартън, щата Виктория, снощи и е обвинен в изпращането на опасни пратки по пощата, съобщи полицията. Той трябва да се яви пред съд в Мелбърн днес.\n\r\nОколо 10 дипломатически мисии, повечето в Мелбърн, съобщиха вчера за получаване на подозрителни пакети, на някои от които било изписано \"азбест\". Сред получателите са мисии на САЩ, Великобритания, Индия, Южна Корея, Пакистан, Израел, Швейцария и Гърция. По-рано, в понеделник, бе открита и отстранена подозрителна пратка до аржентинското консулство в Сидни, припомня БТА.\n                    \n                    \n                \r\nФедералната австралийска полиция и местната полиция във Виктория в общо съобщение твърдят, че веществото в пакетите произхождало от дома на арестувания в Шепартън. До момента са открити общо 29 пакета. В момента експерти криминалисти проучват точния състав на материалите в тях.", "date": "2019.01.10", "title": "Мъж арестуван за пратки до дипломатически мисии в Австралия"}
{"url": "https://www.dnes.bg/notifikacii/2019/01/10/setiha-se-elektrouredite-da-se-popraviat-ne-da-se-izhvyrliat.398754", "text": "Повреждането на някой уред малко след изтичането на гаранцията му не само е изнервящо, но и увеличава световната планина от отпадъци, информира Би Би Си.\n\r\nНе можете да поправите сами уреда, нито да намерите кой да го направи на прилична цена. Принудени сте да купите нов, а това ускорява климатичните промени заради парниковите газове, които се отделят при производството.\r\nГражданите на ЕС и САЩ обаче скоро ще разполагат с нещо като \"право на ремонт\".\n\r\nТова предвиждат поредица предложения на европейските министри на околната среда, които би трябвало да накарат производителите да правят продуктите си по-трайни и по-лесни за поправка.\n\r\nЕвропейските предложения са насочени към осветителните тела, телевизорите и големите домакински електроуреди.\n                \n                \r\nПлановете за европейска директива за екодизайна са сложни и спорни. Според производители предложените правила за възможност за ремонт са твърде строги и ще задушат иновациите. \n\r\nОрганизации на потребителите пък се оплакват, че Европейската комисия е позволила на компаниите да си запазят контрола върху процеса на поправка, настоявайки някои продукти да бъдат поправяни от професионалисти под контрола на производителите.\n\r\nСъщевременно най-малко 18 американски щати също обмислят подобни законодателни разпоредби на фона на засилващото се недоволство срещу продуктите, които не могат да бъдат продавани на части, защото са залепени в единно цяло, или за които не се предлагат резервни части или инструкции за ремонт.\n\r\nСпоред природозащитници законодателните мерки, които се разработват в Европа и САЩ, бележат значителен напредък към намаляване на въглеродните емисии и по-добро използване на ресурсите.\n\r\nДали обаче не би било по-добре старите уреди да се изхвърлят и заменят с нови, които са по-ефективни?\n\r\nОтговорът на този въпрос не е лесен. Според анализатори по принцип, ако уредът ви е стар и има нисък клас енергийна ефективност, понякога от гледна точка на въглеродните емисии, отделени за целия му живот, може да е по-добре да бъде заменен с нов, с енергиен клас А или АА.\n\r\nВоди се и дебат доколко потребителите са готови да оставят уредите им да бъдат ремонтирани от някой друг.\n\r\nДвижението за въвеждане на \"право на ремонт\" настоява да се произвеждат продукти, които могат да бъдат напълно разглобявани и поправяни с резервни части и указания, предоставяни от производителя. Някои компании обаче се страхуват, че \"домашните майстори\" ще повредят уредите, които се опитват да поправят, и потенциално могат да ги направят опасни.\n\r\nУсилията за въвеждане на нови регулации са задвижвани от някои стряскащи статистически данни, отбелязва Би Би Си, цитирана от БТА.\n\r\nСпоред едно изследване между 2004 г. и 2012 г. делът на големите домакински електроуреди, които \"издъхват\" до пет години, се е увеличил от 3,5 до 8,3 процента.\n\r\nАнализ на пералните машини, изхвърлени в определен център за рециклиране, същевременно показа, че над 10 процента от тях са на по-малко от пет години.\n\r\nСпоред друго проучване заради въглеродния диоксид, отделян в производствения процес, една по-дълго работеща пералня за две десетилетия би генерирала 1,1 тона по-малко въглеродни емисии спрямо модел с по-кратък жизнен цикъл.\n\r\nМного лампи в Европа се продават с индивидуални крушки, които не могат да бъдат сменяни, така че заради изгаряне на една крушка цялата лампа трябва да бъде изхвърлена.  ", "date": "2019.01.10", "title": "Сетиха се! Електроуредите да се поправят, не да се изхвърлят "}
{"url": "https://www.dnes.bg/technology/2019/01/10/razvod-s-mnogo-visok-zalog-137-mlrd.398787", "text": " Основателят на Amazon.com Inc. Джеф Безос и съпругата му Макензи се развеждат след връзка, която започна в Нюйоркски хедж фонд и свършва малко повече от година, след като той стана най-богатият човек в света, предава Bloomberg.\r\n„След дълъг период на любящо обмисляне и временна раздяла ние решихме да се разведем и да продължим да споделяме живота си като приятели\", пише в сряда двойката.\r\n Макар че Wall Street прие съобщението спокойно, инвеститорите ще следят дали споразумението за развод ще засегне контрола на Безос над Amazon. Докато компанията расте и генерира печалби, той вероятно ще запази доверието, макар че споразумението би могло потенциално да помрачи перспективите пред подобни проекти на Безос като компанията за изследване на космоса Blue Origin.\r\n                    \n                    \n                Съобщението дойде няколко часа преди националният вестник Enquirer да пише, че планира да публикува експозе за раздялата. Enquirer и New York Post по-късно съобщиха, че Джеф Безос е имал връзка с Лорън Санчес, бивша телевизионна водеща и пилот на хеликоптер и съпруга на талантливия холивудски агент Патрик Уайтсъл. Според New York Post Санчес и Уайтсъл са разделени. Макензи Безос е знаела, че съпругът ѝ се среща със Санчес по време на раздялата им, твърди човек, близък до Безос, който е пожелал да остане анонимен.\r\nДжеф и Макензи Безос се срещат в Ню Йорк в компанията D.E. Shaw. Джеф е първият човек, който интервюира Макензи за позиция в хедж фонда и двамата имат съседни офиси, става ясно от интервю на Джеф Безос от 2013 г. за Vogue. Те се женят през 1993 г. и една година по-късно преминават през цялата страна до Сиатъл, където Джеф основава Amazon. Те имат четири деца.\r\nБезос често обсъжда връзката със съпругата си и прави историята на брака им основа на личната му биография.\r\nМаккензи изиграва значителна роля в компанията в ранните години и „бях там, когато написахме бизнес плана“, пише тя в ревю на биографията на Безос. „Работих с него и с много други, в преустроения гараж, в безистена, в мазето, в офисите с аромат на барбекю, в центровете за разпространение на пратките, натоварени около Коледа, и в конферентните зали с маси, направени от врати, в ранните години на историята на Amazon”.\r\nСлед като съпругът й стана богат и известен, Макензи се стреми да запази анонимност, твърдят трима души, близки до Безос, които са поискали да останат анонимни. Основното влияние на Маккензи върху Безос и Amazon е да го окуражава в ранните години и да го подкрепя през бурните времена, пояснява един от източниците на агенцията.\r\n54-годишният Безос има богатство на стойност 137 млрд. долара според индекса Bloomberg Billionaires, който класира 500-е най-богати хора в света. Той притежава около 16% от търговеца на дребно, както и Washington Post и Blue Origin.\r\n„Джеф остава фокусиран върху всички аспекти на Amazon\", казва Дрю Херденер, говорител на компанията, в коментар на това как разводът може да повлияе на компанията и нейните инвеститори\r\nРазводът може да промени глобалната класация на милиардерите. Ако двойката раздели натрупаните пари по равно, това може да направи от Макензи, на 48 години, най-богатата жена в света с 69 млрд. долара. Това би могло да върне съоснователя на Microsoft Corp. Бил Гейтс, който в момента има богатство от 92,5 млрд. долара, отново на мястото най-богат човек на планетата. Безос надмина Гейтс през октомври 2017 година.\r\n", "date": "2019.01.10", "title": "Развод с много висок залог – $137 млрд. "}
{"url": "https://www.dnes.bg/tenis/2019/01/10/grisho-sreshtu-svoi-koshmar-na-starta-na-australian-open.398779", "text": "Григор Димитров ще започне тазгодишното си участие на Australian Open срещу сръбския ветеран Янко Типсаревич.\r\nВ статистически план Типсаревич е доста труден съперник за родния ни тенисист, тъй като двамата досега са се срещали пет пъти, а хасковлията е загубил четири мача.\r\nЕдинственият успех на Гришо срещу сърбина е на клей и датира от 2013 година, когато българинът триумфира в два сета 7:6(3), 6:2.\r\nПоследната среща помежду им е отпреди 3 години на Куинс Клъб, а победител в три сета е Типсаревич със 7:6(6), 4:6, 6:3.\r\nГригор Димитров е поставен под №20 в схемата, като при успех на старта ще срещне във втория кръг спечелилия срещата Пабло Куевас – Душан Лайович. В третия кръг пък е възможен дуел с американеца Джон Иснър.\r\n\r\n ", "date": "2019.01.10", "title": "Гришо срещу свой кошмар на старта на Australian Open "}
{"url": "https://www.dnes.bg/dnes-te-kazaha/2019/01/10/10-01-2019.398788", "text": "Общественото мнение е едно - връщане назад няма! Ще бъдат съборени още 4 къщи, силно казано къщи. За съжаление, трябва първо да има някакъв инцидент, за да се стигне до премахване на незаконните постройки! метът на Войводиново Димитър Тосев пред Bulgaria ON AIR", "date": "2019.01.10", "title": "10.01.2019"}
{"url": "https://www.dnes.bg/balkani/2019/01/10/nad-70-000-dushi-posreshtat-putin-v-belgrad.398776", "text": "Руският президент Владимир Путин, който пристига на посещение в Сърбия на 17 януари, ще бъде посрещнат пред храма \"Свети Сава\" в Белград от над 70 000 души, пише белградският вестник \"Вечерне новости\". \n\r\nПосрещането ще бъде организирано от неправителствения сектор, от патриотични организации, с очаквана подкрепа от управляващата Сръбска прогресивна партия /СПП/, пише вестникът.\n\r\nПланирано е участниците да се съберат на Площада на републиката и да тръгнат заедно към \"Свети Сава\", където да пристигнат в момента, когато в храма пристигне и Путин.\n\n\n\r\n\"Идеята на организаторите е по този начин да изразят уважение към руския президент, който има големи заслуги за утвърждаването на приятелските връзки между двете братски държави, както и благодарност към най-голямата славянска страна за подкрепата й на международната арена, когато става въпрос за териториалната цялост на Сърбия\", посочва \"Вечерне новости\", цитиран от БТА.\n                    \n                    \n                \r\nВестник \"Данас\" пише по темата, че управляващата СПП организира митинга, като от централата на партията до общинските организации на СПП са изпратени \"квоти\" и например на \"прогресивните\" в Ниш е наредено да изпратят на митинга в столицата около 3000 души, а на тези в Крагуевац - 2500. Очаква се пристигането на около 1000 автобуса от много части на Сърбия. Огромното мнозинство ще бъде снимано с дронове, \"за по-късна употреба с маркетингови цели\", обясняват събеседниците на \"Данас\".\n\r\nИзточници на вестника подчертават, че главната цел на организаторите на митинга не е да изразят пожелание за добре дошъл на руския президент, а намерението на президента и лидер на СПП Александър Вучич е да \"нанесе контраудар на опозицията\". В този контекст те напомнят, че опозицията е обявила, че ще организира демонстрации ден по-рано, на 16 януари, на годишнината на убийството на косовския сръбски лидер Оливер Иванович, както и че продължават съботните протести на опозицията в Белград и в други градове.\n\r\n\"Вучич иска да покаже силата на \"прогресивните\", като покойния президент на Сърбия и на Социалистическата партия Слободан Милошевич, който организира контрамитинг в Белград през декември 1996 г., по време на студентските демонстрации\", посочват събеседници на \"Данас\" от сръбската политическа сцена.\n\r\nОтделни източници твърдят, че е \"почти сигурно\", че Путин и Вучич ще посетят заедно село Банстол в областта Срем, чиито жители стоят църква, известна сред народа като \"църквата на Путин\".", "date": "2019.01.10", "title": "Над 70 000 души посрещат Путин в Белград "}
{"url": "https://www.dnes.bg/stranata/2019/01/10/opojarena-kola-v-montana-podozirat-otmyshtenie.398786", "text": "Кола на 26-годишна жителка от Монтана горя тази нощ. На 10-ти януари към 4 часа е получен сигнал за пожар в лек автомобил \"БМВ 530\" в ж.к. \"Младост\" в Монтана. \r\nНа място е изпратен екип огнеборци на РСПБЗН Монтана с 1 противопожарен автомобил.\n\n\r\nПожарът е гасен до 4:55 ч. Огънят е унищожил напълно автомобила. По случая е образувано досъдебно производство.\r\nКолата се ползва от съпруга на собственичката, който има личен конфликт с друго лице, но следствието ще покаже кой е извършителят на огнената вендета, уточниха от полицията.", "date": "2019.01.10", "title": "Опожарена кола в Монтана. Подозират отмъщение"}
{"url": "https://www.dnes.bg/akoshtete-vqrvaite/2019/01/10/flirtuvash-v-chata-vij-kakvo-znachat-emotikonite.398683", "text": "Емотиконите могат да са доста изразителни и да издават точно какво мислите, особено когато си пишете с някого, с когото флиртувате или искате връзка. Ето и какви са значенията на някои от най-често използваните човечета, според \"Your Tango\".\r\n\r\n\r\nЕдното от значенията е буквално - засрамили сте се и сте се изчервили, защото сте прочели нещо, което не сте очаквали. Другият вариант е просто да сте прочели нещо, което ви е оставило напълно безмълвни, но в добрия смисъл - много доволни сте от това какво ви е казал въпросния човек. Може и той да е направил мил жест.\r\n\r\n\r\n \r\nТова е перфектната емотиконка за флирт. Може да се изпраща често и в много различни ситуации. Издава безгрижие, игривост, така че няма да изплашите човека, с когото флиртувате. А и е подходяща за шеги и остроумни фрази и закачки.\r\n \r\n\r\n \r\nМного често то е погрешно възприемано. Хората го слагат в различен контекст, някой се страхуват да го използват в началото на флирта. Ако вече се във връзка, дори от кратко време, е добре да използвате тази емотиконка редовно - това издава, че наистина се интересувате от партньора и го харесвате. Но ако все още само излизате на срещи или само си пишете и нямате връзка, спестете си използването на това човече - може да изплашите човекът, с когото чатите - изглежда така сякаш вече сте обсебени от него и влюбени. Може да използвате емотиконката, ако искате да кажете, че сте развълнувани за ходенето на концерт, например, или когато говорите за любима група.\r\n\r\n", "date": "2019.01.10", "title": "Флиртуваш в чата? Виж какво значат емотиконите"}
{"url": "https://www.dnes.bg/obshtestvo/2019/01/10/kyci-s-provokaciia-bylgarche-da-se-naricham-pyrva-krajba-e-za-mene.398785", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПарламентарна пародия на \"Аз съм българче\" се появи в социалните мрежи. Авторът ѝ е известният водещ Къци Вапцаров. Първата строфа на стиха започва с думите \"Аз съм бъргларче\", а \"бърглар\" идва от английски и означава крадец.\n\r\nАвторът сподели, че няма конкретна причина за написването на пародията, а е усещане, което се е натрупало през годините.\n\r\n\"Взе да ескалира напоследък, защото ако преди са се крали някакви милиони, сега всичко става с милиарди. Текстове за песни се крадат, музика се краде, в цял свят се краде. Въпросът е, че тук стана много нагло\", коментира Къци Вапцаров в \"България сутрин\".\n                    \n                    \n                \r\nПо неговите думи кражбите у нас остават незабелязани и безнаказани. Според него ако не се краде, ще бъдем богата и просперираща държава.\n\r\nВапцаров сподели пред  че очаква критики заради написаната пародия. По неговите думи българинът е щастлив като критикува и осмива другите.\n\r\n ", "date": "2019.01.10", "title": "Къци с провокация: Българче да се наричам - първа кражба е за мене"}
{"url": "https://www.dnes.bg/stranata/2019/01/10/rumen-petkov-za-voivodinovo-kmetyt-nosi-otgovornost.398780", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбвиниха в дискриминация вицепремиера Красимир Каракачанов заради изказването му за ромите след побоя във Войводиново.\n\n\n\n\n\n\r\nСлед като от ВМРО настояха за моментално събаряне на гетата и незаконните ромски постройки, се разрази спор защо въпросът с незаконните махали на ромите не е решен толкова години.\n\r\n\"Много е важно да се знае каква е политическата отговорност. Съдът трябва да бъде максимално строг, след като няма крайни осъдителни присъди срещу такъв тип арогантни и нагли цигани. Как ще обясним на населението, че законът в България е еднакъв за всички?\", коментира в студиото на \"България сутрин\" председателят на АБВ Румен Петков.\n                    \n                    \n                \r\nТой отбеляза, че кметът на общината носи наказателна отговорност.\n\r\n\"Тази акция, за съжаление, е в резултат на обществения натиск и недоволството на хората. Случилото се е израз на агресия, непоносимост и неспособност на определени граждани да живеят в рамките на нормите, които правовата държава предполага\", отбеляза още бившият вътрешен министър пред .", "date": "2019.01.10", "title": "Румен Петков за Войводиново: Кметът носи отговорност!"}
{"url": "https://www.dnes.bg/usa/2019/01/10/us-syvetnik-v-tuit-kym-borisov-f-16-chudesna-sdelka-za-bylgariia.398783", "text": "Още една подкрепа за избора на F-16 за българската армия получи българското правителство, този път в лицето на съветника по национална сигурност на САЩ Джон Болтън.\r\nВ Twitter той написа, че силно подкрепя усилията на българския премиер Бойко Борисов да закупи произведените в САЩ изтребители F-16.\r\n \n                    \n                Болтън подчертава, че F-16 е \"превъзхождащият избор\" в сравнение с конкуренцията. Той допълва, че изборът на F-16 ще засили стратегическото партньорство между България и САЩ и ще осигури работа за 4000 американци. \n\r\n\"Това е чудесна сделка за България, Америка и НАТО\", смята Болтън.\r\n Преди Болтън, държавният секретар Майк Помпео, както и администрацията на Белия дом, също приветстваха решението на България за избор на самолети.\r\n\"Ако F-16 Блок 70 бъде избран от България, то той ще служи на българските ВВС ефикасно и надеждно десетилетия наред и ще им предостави възможността надеждно да защитават българското въздушно пространство и да участват в операции заедно с НАТО\", гласи позицията на Белия дом.\r\nВчера военният министър Красимир Каракачанов съобщи, че кабинетът е предложил на Народното събрание България да започне преговори със САЩ за закупуване на изтребителите.\r\nОдобреният проект предвижда да бъдат купени общо 16 самолета на два етапа.\r\nЗакупуването на 8 изтребители се очаква да излезе около 1,8 млрд. лева с ДДС. На следващ етап е планирано закупуването на още 8 машини.\r\nСтана ясно обаче, че САЩ искат по-висока цена, а МО ще преговаря за свалянето й.\r\nСрокът на доставка също вероятно ще бъде по-голям от записания в проекта 24 месеца.", "date": "2019.01.10", "title": "US съветник в туит към Борисов: F-16 – чудесна сделка за България!"}
{"url": "https://www.dnes.bg/zvezdi/2019/01/10/keit-bekinseil-zameni-ariana-v-syrceto-na-piit.398679", "text": "Пийт Дейвидсън може вече да е преодолял Ариана Гранде, пишат чуждестранните медии.\r\nГовори се, че той е отишъл на афтърпартито след раздаването на наградите \"Златен глобус\" с рапъра Машин Гън Кели, но след това е напуснал купона с актрисата Кейт Бекинсейл. \r\n\"Те флиртуваха цяла вечер и пиха шампанско. Стояха отвън на верандата и после си тръгнаха заедно\", казали източници на \"Page Six\".\r\n \r\nПийт вече не е активен в социалните мрежи и едва ли би коментирал ситуацията.\r\n \r\nНо от постове на Машин Гън Кели става ясно, че Дейвидсън наистина е присъствал на партито.\r\n \r\n", "date": "2019.01.10", "title": "Кейт Бекинсейл замени Ариана в сърцето на Пийт?"}
{"url": "https://www.dnes.bg/stranata/2019/01/10/mejdu-1942-i-1944-godina-45-hil-bombi-politat-kym-bylgariia.398781", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес се навършват 75 години от бомбардировки над София, отнели най-много човешки животи.\r\nНа 10 януари 1944 г. англо-американската авиация нанася най-тежкия удар срещу България, която е част от Тристранния пакт по време на Втората световна война.\r\nБългария е на страната на Германия, Италия и Япония. Макар и само символично, обявяваме война на противниците на Тристранния пакт - САЩ и Великобритания.\r\nМежду 1942 и 1944 година авиациите на двете страни атакуват 168 населени места в България с над 45 000 бомби. Убити са повече от 4000 души, половината от които в София, разказва \r\nНай-страшно е на 10 и 11 януари 1944 година. Само за едно денонощие са избити близо 1000 души. Почти всички са обикновени граждани, сред които и деца. \r\n ", "date": "2019.01.10", "title": "Между 1942 и 1944 година: 45 хил. бомби политат към България"}
{"url": "https://www.dnes.bg/zvezdi/2019/01/10/miry-edno-vreme-na-scenata-ne-sa-popadali-sluchaini.398810", "text": "Мирян Костадинов стана популярен с участието си в музикалния формат X-factor през 2014 г. Сега 26-годишният изпълнител има своя група MIRY, с която все по-често прави концерти из страната. Групата се състои от четирима души - Мирян Костадинов (вокал, китара), Пит Борисов (соло китара), Свилен Ивов (бас китара) и Антони Трандев (барабани). \r\nПотърсихме Мирян, за да ни разкаже интересни подробности около новия клип на бандата, за тийнейджърските си години и за избора на България пред Англия.\r\n \r\n\r\n \r\nНовият ни сингъл е най-смелият ни проект. Положихме много труд да изглежда и да бъде най-професионално направеният ни запис и видеоклип до момента. Записахме всички инструменти на живо, което не сме правили досега, поради технически проблеми - просто това е много сложно да се направи.\r\n \r\nЗаписът го направи Янко Генов, миксира го в Ирландия. Джо Лапорта от Sterling Sound, който е професионалист, работил с велики имена - от Bon Jovi до The Weekend и Imagine Dragons, направи финалният саундмиксинг в САЩ. За нас това беше голяма чест.\r\n \r\nЗатова решихме и самото видео да надскочи това, което сме правили досега. За първи път снимахме в 5 снимачни дни. Всички клипове, които сме правили преди, са били в 1, максимум 2, снимачни дни. Целият процес отне около месец - планиране, подготвяне на всяка сцена, снимане. Бяхме екип от трима човека, което е по-впечатляващото в ситуацията. Трима човека успяхме да осъществим тази визия да стане реалност. Работих със Свилен Славов и Виктор Добрев. И двамата са и оператори, и режисьори, и сценаристи и т.н.\r\n \r\nРешихме да направим видео, което да е буквално по заглавието на песента - \"Nightmare\" (\"Кошмар\"). Пресъздадохме едни от най-ужасяващите човешки кошмари, такива, които лично мен ме притесняват. \r\n \r\nИдеята на видеото е, че преминавам през всички тези кошмари, после достигам до някакъв позитивен край, но накрая завършва негативно - със събуждане в офиса. Излиза, че всъщност реалността ми е кошмарна, затова сънувам кошмари. Идеята е, че хората могат да преодолеят своите кошмари.\r\n \r\nАко имаш кошмари, то това е, защото има нещо, което те тревожи и депресира в реалния живот. Всеки трябва да осъзнае, че в реалността около него има неща, които трябва да промени, за да живее по-спокойно.\r\n \r\n\r\n \r\nКраят е леко мрачен. Искахме да покажем, че в крайна сметка реалността е отговорна за съня, че двете неща са пряко свързани. \r\n\r\n\r\n \r\nОт миналата година само аз съм продуцентът, мениджърът, буукинг агентът, аз съм човекът, който движи нещата. Много се радвам, че стана така, защото сме работили с много лейбъли, имали сме мениджъри, но нещата не са се получавали. Най-накрая работа с темповете, с които искам да работя. Да, понякога нещата не зависят от мен и има забавяния, но за сметка на това, най-накрая нещата вървят по начина, по който искаме. Не правим компромиси в качеството, нито в процеса на работа.\r\n \r\nИмаме много нови парчета, които ще издадем през 2019 г. През февруари месец ще представим нова авторска песен, която ще е с любовна тематика, това ще е малко по-мажорно и забавно парче, но пак ще е рокендрол песен. Ще издадем и кавъри, които вече сме записали.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.10", "title": "MIRY: Едно време на сцената не са попадали случайни!"}
{"url": "https://www.dnes.bg/obshtestvo/2019/01/10/radev-pisa-do-taiani-zashtiti-prevozvachite-ni.398815", "text": "Президентът Румен Радев изпрати писмо до председателя на Европейския парламент Антонио Таяни по повод проблемите с т. нар. пакет \"Мобилност\".\n\n\n\r\n\"Предложените към днешна дата за гласуване текстове са несправедливи за България. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността\", заявява в писмото си до Антонио Таяни българският президент. \r\nСпоред държавния глава, формираният общ подход по текстовете и включените мерки дискриминират българския транспортен бранш.\r\n                    \n                    \n                \"България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост\", пише още Румен Радев. \n\r\nВ писмото си българският държавен глава заявява, че застава зад исканията на българските автомобилните превозвачи.\r\n\"Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по Пакета Мобилност 1 – отчетени\", категоричен е в писмото си президентът.\n\r\nДържавният глава изразява своята убеденост, че Пакетът Мобилност 1 ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Радев писа до Таяни, защити превозвачите ни"}
{"url": "https://www.dnes.bg/stranata/2019/01/10/sled-remonti-za-100-bona-mazilka-vyrhu-uchenik.398812", "text": "Дете пострада, след като мазилка падна от тавана на класна стая. Инцидентът е станал в училище \"Христо Ботев\" във варненския квартал \"Аспарухово\". Ученикът е с охлузвания на ръката, съобщи \"Дарик\".\n\n\r\nКласната стая ще бъде ремонтирана, а цялата сграда е проверена, съобщиха от Община Варна. \r\nПроверка по случая е назначена и от Регионалното управление на образованието.\r\nПрез последните години на училище \"Христо Ботев\" са отпуснати над 100 000 лв. за ремонти на покрива и на санитарни помещения, за подмяна на дограми и на котел.\r\nОглед на сградния фонд на варненските училища започва по инициатива на общинската дирекция \"Образование и младежки дейности\". \r\n                    \n                    \n                Оттам припомнят, че директорите на учебните заведения са разпоредители с делегирани бюджети, в рамките на които са длъжни да поддържат в изправност материално-техническата база.\r\nПри необходимост и преценка те имат възможност да предлагат ремонтни дейности за включване в капиталовата програма на общината.", "date": "2019.01.10", "title": "След ремонти за 100 бона – мазилка върху ученик! "}
{"url": "https://www.dnes.bg/obshtestvo/2019/01/10/bezdomnicite-na-snejna-sofiia-jivot-sybran-v-edna-torba.398793", "text": "До вчера вероятно и те са имали дом, работа, а може би и семейство. Днес обаче са на улицата. Бездомниците. \n\r\nДвама от тях седяха до отдушник на ТЕЦ-а в Докторската градина в центъра на София. Когато бялата снежна покривна е покрила всичко и градусите са под нулата те търсят място, където е малко по-топло, та дори и минимално.\n\n\r\nЖивотът им се побира в една раница. В няколко торби са напъхали мръсни и овехтели одеяла, за да не измръзнат през нощта.\r\nКолко точно са бездомниците в София никой не знае. \r\nЗа изминалата нощ в Кризисния център в София подслон са намерили 148 от тях. Максималният капацитет на центъра е 150, но при нужна се намира място и за 200 души.\r\n                    \n                    \n                Въпреки че там им е осигурено топло легло и храна, много бездомници не търсят помощта на хората от центъра.\r\nПричините – там искат лична карта и не пускат хора, употребили алкохол. Клошарите обаче често нямат нито лични документи, нито пък са въздържатели, а напротив търсят забрава в пиянството.\r\nТака остават завинаги на улицата, невидими.", "date": "2019.01.10", "title": "Бездомниците на снежна София. Живот, събран в една торба!?"}
{"url": "https://www.dnes.bg/stranata/2019/01/10/pensioner-pochina-ot-izmryzvane-padnal-v-kanavka.398811", "text": "77-годишен мъж в кърджалийското село Ауста е починал от измръзване.\r\nМъжът е от близко село и вчера следобед е пътувал до средищния център Звездел да вземе пенсията си.\r\nБил е самотноживеещ, обясни кметът на Ауста Неджатин Халил, предаде БНР.\r\n\"Взел пенсията от пощата. Там в едно заведение пил две ракии. Изпуснал рейса и вместо да хване за Лале, той тръгнал към Ауста в обратна посока и някъде в селото паднал в канавка. Сутринта го вижда един мой съсед и ми се обади\", разказа кметът.", "date": "2019.01.10", "title": "Пенсионер почина от измръзване, паднал в канавка"}
{"url": "https://www.dnes.bg/akoshtete-vqrvaite/2019/01/10/kit-haringtyn-za-igra-na-tronove-ne-spahme-zaradi-posledniia-sezon.398807", "text": "Трейлър на последния  сезон на \"Game of Thrones\" беше показан по време на връчването на наградите \"Златен глобус\" тази седмица. Осмият сезон ще започне да се излъчва през април и феновете са много развълнувани. \r\nКит Харингтън, който влиза в образа на Джон Сноу, сподели, че заснемането на финалните епизоди толкова са изтощили екипа, че актьорите са били разбити емоционално и почти нямали време да спят.\r\n \r\n\"Последният сезон на сериала беше направен, за да ни съсипе. Помня как всеки се разхождаше наоколо и казваше: \"Това ми беше достатъчно. Обичам го, това е най-хубавото нещо, което се е случвало в живота ми, един ден ще ми липсва - но просто приключих тук\", обясни Кит пред \"GQ Australia\".\r\n\r\n\r\n                    \n                    \n                 ", "date": "2019.01.10", "title": "Кит Харингтън за Игра на тронове: Не спахме заради последния сезон"}
{"url": "https://www.dnes.bg/obshtestvo/2019/01/10/pikyt-na-gripa-idva-veroiatno-v-kraia-na-meseca.398784", "text": "Пикът на грипа най-вероятно ще бъде в края на януари или първите десет дни от февруари.\r\nТова прогнозира директорът на Националния център по заразни и паразитни болести и епидемиолог проф. Тодор Кантарджиев пред \"Фокус\".\n\r\nПо думите му за първата седмица на годината има по-малко случаи на регистрирани пациенти с прояви на грип, отколкото за същия период на миналата година.\r\nГрипът се проявява във всички възрастови групи, като рискът от  усложнения е най-висок при старите хора, малките деца и хората с  определени хронични заболявания.\r\nПроф. Кантарджиев препоръча да не се контактува с болни, а повърхностите да се дезинфекцират.\r\n                    \n                    \n                Той обясни, че когато вали сняг, няма превишаване на нормата на фини прахови частици и е добре да се проветрява.\r\n\"Най-чист е въздухът, когато вали сняг. Отваряйте колкото искате прозорците\", обясни проф. Кантарджиев.\r\nВ България само в областните градове всяка година възникват средно около 1 400 000 до 1 600 000 случая на остри респираторни заболявания и грип, а в периода на епидемичния подем са преболедували не по-малко от 250 000 - 300 000 души.\r\nСтатистиката сочи, че около 40 000 души умират преждевременно от грип  всяка година в страните от Европейския съюз. Най-висока е смъртността  при хората над 65 г.\n\r\n\r\n ", "date": "2019.01.10", "title": "Пикът на грипа идва – вероятно в края на месеца "}
{"url": "https://www.dnes.bg/akoshtete-vqrvaite/2019/01/10/kato-ot-ekshyn-zrelishtnoto-spasiavane-na-bruno.398808", "text": "Кадри, като от екшън филм. Виелица, сняг, висок склон и един хеликоптер, който успява да спаси живота на скиор с много лош късмет.\r\nНа втори януари скиор подава сигнал към Планинската спасителна служба. Той претърпява травма на коляното и е блокиран в прохода Антерн във френските Алпи.\r\nСпасителните екипи веднага тръгват към мястото заедно с хеликоптер, а опитен планинар успява да стигне до 19-годишното момче, което лежи в снега.\r\nНеговото име е Бруно и със сигурност това не е най-прекрасния ден в живота му.\r\n\r\n                    \n                    \n                Лошите метеорологични условия затрудняват пристигането на спасителите, но машината все пак успява да се доближи до склона. Пилотът показва невероятни умения, почти долепя носа до планината, вдигайки виелица от сняг, а перките минават само на сантиметри от скалите.\r\nЗа спасителите, тази маневра не е нищо особено – извършват я винаги, когато условията са променливи, но въпреки това е изключително опасна, защото всяка секунда е възможно да се случи бедствие.\r\nБруно и планинският спасител са качени на борда, където са придружени от лекар до местната болница.\r\nТрите видеа, които са заснети, са качени във Facebook страницата на Никълъс Диръли, който е категоричен, че няма нищо невероятно в случилото се – просто няколко човека, за които това е всекидневие през зимата. Той и екипа му от планински спасители пожелаха на Бруно бързо възстановяване. ", "date": "2019.01.10", "title": "Като от екшън – зрелищното спасяване на Бруно"}
{"url": "https://www.dnes.bg/teatar/2019/01/10/otide-si-aktioryt-nikolai-uzunov-poklon.398835", "text": "На 73-годишна възраст почина актьорът Николай Узунов. Това съобщиха негови близки в социалните мрежи. Роден в Чирпан, той завършва актьорско майсторство във ВИТИЗ през 1968 г.\r\nПознат е от филмите \"Зарево над Драва\", \"Автостоп\", \"Един снимачен ден\", Иконостасът\", Шведски крале\", \"Отклонение\" и др. Участва и в сериала \"На всеки километър\".\r\nИма и много изяви на театралната сцена. Дълги години бе част от трупата на Младежки театър. \r\nРаботил е и в Драматичен театър \"Сава Огнянов\" в Русе, където за ролята си на Валери в пиесата \"Двамата другари\" получава награда за мъжка роля на II национален преглед на младежката пиеса в Русе.\r\n", "date": "2019.01.10", "title": "Отиде си актьорът Николай Узунов. Поклон!"}
{"url": "https://www.dnes.bg/stranata/2019/01/10/falshivi-meili-uj-ot-nap-ne-se-doveriavaite.398825", "text": "Разпространяват се фалшиви имейли от името на НАП, предупреждават от Агенцията.\r\nТе са написани на английски език и приканват получателите им да попълнят лични данни като последват посочен в писмото линк.\r\nОт НАП предупреждават, че това представлява класическа форма на \"фишинг\" атака, чрез която се цели опит за кражба на лична информация от интернет - потребителски имена за достъп, пароли, банкови сметки и т. н.", "date": "2019.01.10", "title": "Фалшиви мейли уж от НАП. Не се доверявайте!"}
{"url": "https://www.dnes.bg/temida/2019/01/10/myjyt-probol-mladata-si-jena-ostava-v-aresta.398838", "text": "Окръжният съд в Стара Загора остави за постоянно в ареста 65-годишния Митко Симеонов, който прободе смъртоносно в сърцето 25-годишната си съпруга Юлияна.\n\n\r\n\"Бях нападнат и намушкан в ребрата, след което се случи всичко. Не искам да бъда под постоянен арест, а с по-лека мярка, за да се погрижа за малката си дъщеря, да бъде настанена при по-голямата ми\", каза в съдебната зала обвиняемият.\r\nТрагичният инцидент е станал следобед на 7 януари, най-вероятно провокиран от ревност. Двамата имат бебе на 8 месеца.\r\nЗащитникът на Симеонов, адвокат Станимир Ченалов, представи 65-годишния мъж като човек без криминални прояви, ползвал се с добро име и също поиска да бъде пуснат под домашен арест, предаде БТА.\r\nОпределението може да бъде обжалвано пред Апелативен съд Пловдив.", "date": "2019.01.10", "title": "Мъжът, пробол младата си жена, остава в ареста"}
