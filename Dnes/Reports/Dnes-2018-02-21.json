{"url": "https://www.dnes.bg/notifikacii/2018/02/21/pokolenieto-putin-podkrepata-mu-iskat-i-kremyl-i-opoziciiata.368638", "text": "В почивката между две лекции в университета си в южната част на Русия Ирина Папандопуло изброява качествата, които според нея има Владимир Путин: \"Той е силен, той е дипломат, близък е до народа, спортува\".\r\nДвадесет и една годишната студентка по туризъм в Сочи ще гласува за пръв път на президентските избори на 18 март. Тя почти не познава друг начело на страната, освен Владимир Путин, който е или президент, или премиер от 1999 г., пише Франс прес.\r\nТова \"поколение Путин\" е в центъра на вниманието, откакто опозиционерът Алексей Навални изкара миналата година на улицата десетки хиляди млади поддръжници, някои от които още в юношеска възраст.\r\nДокато опозиционерът, който не бе допуснат до президентските избори, призовава симпатизантите си за бойкот, Кремъл прави все повече жестове към тази възрастова група.\n\n\nВ деня на обявяването на кандидатурата си за четвърти мандат Путин направи изява на младежки форум, отразена обстойно от медиите. Когато президентът попита ентусиазираната тълпа дали ще го подкрепи, ако се кандидатира за нов мандат, младите скандираха: \"Да!\".\r\nСлед това той се появи на няколко събития, посветени на младите. За да ги съблазни още повече, той избра за ръководител на предизборната си кампания Елена Шмелева, която ръководи център за развитие на млади таланти в Сочи.\r\nПо-малко от половината хора на възраст между 18 и 24 години казват, че ще отидат със сигурност да гласуват, показва социологическо проучване на държавния институт ВЦИОМ. Но близо 82% от заявилите твърдо намерение да гласуват казват, че ще дадат вота си за Путин.\r\n\"Тяхната подкрепа и одобрение за кандидата Путин са по-големи в сравнение с другите възрастови групи\", обяснява за АФП Денис Волков от независимия социологически център \"Левада\".\r\nЗа да ги насърчи да отидат да гласуват, Руският младежки съюз - организация, работеща редовно по събития, свързани с Кремъл - организира серия от концерти в институти и университети.\r\n\"Стабилността е ключът към успеха\", заявява студентката по право Диана Ченяковская, на 21 години. С тези думи тя мотивира подкрепата си за руския президент, често размахващ плашилото на \"хаоса\", който ще обхване Русия, ако той вече не е на власт, и който ще върне в страната в смутните времена на '90-те.\r\nТози аргумент отчайва Олеся Христосенко, активистка, подкрепяща Навални. Тя разлепя афиши с призив за бойкот на изборите в бедняшки квартал на Сочи.\"Много хора изпитват страх от промените\", твърди тя и уверява, че единствените \"стабилни\" неща при управлението на Путин са \"корупцията и ниските заплати\".\r\n\"Тези хора смятат, че положението е лошо, но поносимо. Те дори не си представят, че нещата могат да се подобрят\" с нов лидер, казва със съжаление тази млада 20-годишна активистка.\r\nСедмица по-рано офисът на кампанията, където тя работи, е бил обискиран от полицията. Няколко млади симпатизанти на Навални пък са били предупредени от преподавателите си, че с дейностите си ще си навлекат проблеми в университета, разказва Олеся.\r\nВ социалните мрежи често се съобщава за такива предупреждения, отправяни понякога дори в гимназиите.\r\n\r\n\"Тези от (младите), които отидат в изборните секции, ще гласуват за Путин, но няма да са много. Не защото са срещу него, а защото не им се занимава с политика\", обяснява анализаторът Денис Волков.\r\nПренебрегната от федералните медии, опозицията успява да предаде посланията си сред част от младежта чрез социалните мрежи, основно благодарение на видеата, разпространени от Алексей Навални, в които изобличава корупцията сред елитите. Но общественото мнение сред младите не се влияе чак толкова от видяното в интернет, твърди експертът.\r\nДвайсет и три годишният Никита, например, който работи в Сочи, предпочита да гледа новините по обществената телевизия. Той уверява, че е горд с президента си, но признава, че не е сигурен дали ще гласува: \"Всичко зависи от това дали ще работя този ден или дали ще бъда уморен. Никога не съм гласувал и не мисля, че моят вот ще промени много неща в толкова голяма страна\". /ТА/\r\n ", "date": "2018.02.21", "title": "\"Поколението Путин\" – подкрепата му искат и Кремъл, и опозицията"}
{"url": "https://www.dnes.bg/notifikacii/2018/02/21/imotniiat-pazar-se-dviji-ot-jilishtniti-nujdi.368656", "text": "Когато измерваме активността на пазара, го правим с два основни показателя – средна цена на жилището за даден областен град и броя на реализираните сделки, които вземаме като информация от Агенцията по вписванията. Това каза анализаторът от \"Явлена\" Младен Митов в ефира на  По думите му през 2017 единствено в София и Благоевград сделките са с малко повече спрямо 2016, а в останалите областни градове те са по-малко.Това според него означава, че купувачите, които са много активни на пазара, не купуват на всяка цена. Те са склонни да дадат повече пари, но при доказано качество и при нужда. \"Приликите с 2006-2007 могат да се търсят единствено в това, че има ръст на жилищните имоти. Но има и разлики, защото това са две епохи\", каза още Митов.Вижте повече на ", "date": "2018.02.21", "title": "Имотният пазар се движи от жилищнити нужди"}
{"url": "https://www.dnes.bg/eu/2018/02/21/krizata-v-germaniia-porajda-kriza-i-v-evrosyiuza.368653", "text": "Кризата в Германия е криза на всички нива - безвремие настъпи и в ЕС. Това коментира политологът доц. Мария Пиргова в ефира на Тя посочи, че не се виждат никакви предложения за нови политики в Германия.Според нея това, че бизнесът в цяла Европа и у нас не се интересува от политика или се интересува единствено от лобизъм, е много вредно.Политологът смята, че в момента светът като цяло е в преходен период.Вижте повече на ", "date": "2018.02.21", "title": "Кризата в Германия поражда криза и в Евросъюза "}
{"url": "https://www.dnes.bg/za-da-se-razbirame/2018/02/21/4-zdravoslovni-navika-vyv-vryzkata.368584", "text": "Всеки от партньорите във връзката има своите навици. Обсъждайки и обмисляйки тези навици обаче често хората изпадат в заблуда, като ги категоризират като вредни.Токсичните митове, които могат да предизвикат погрешно впечатление у партньорите са много. Не им се доверявайте така лесно, за да не си направите неверни заключения, от които да пострада връзката ви, а и партньорът ви.Кои са навиците в една връзка, които често биват сочени като токсични, а всъщност са си напълно здравословни?Някои хора се ръководят от грешната максима, че ако не отговаряш веднага на повикванията и съобщенията на половинката си, той или тя ще реши, че го мамите. По-добре е да отговорите веднага.Това е абсолютно погрешно. Вие и вашият партньор сте независими личности, които имат свой живот поотделно и заедно. Ежедневието на всеки е затрупано от безброй задачки и ангажименти. Няма как да отговорите веднага на всяко съобщение.Пък и освен това не е здравословно за връзката, ако откликвате на всяка прищявка на партньора си. Провокирайте малко напрежение у него/ нея. Полезно е. Няма нужда да говорите как е преминал денят ви в най-големи подробности. Споделяйте си, но не прекалявайте. Това се отнася най-вече до мислите, чувствата и малките тайни, които пазите за себе си. Няма нищо лошо в това човек да пази някои неща за себе си. Не се доверявайте на митовете, че ако не споделяте абсолютно всичко с партньора си, не се обичате.", "date": "2018.02.21", "title": "4 здравословни навика във връзката"}
{"url": "https://www.dnes.bg/obshtestvo/2018/02/21/vseki-chetvyrti-pyrvolak-pylnichyk-vseki-shesti-zatlystial.368679", "text": "Картината на здравословното хранене на децата в България и тяхното физическо състояние е една от най-тревожните в Европа, настоя омбудсманът Мая Манолова.\n\n\n\nТя посочи официални статистически данни, според които 26% от българските деца на възраст между 5 и 18 години са с наднормено тегло.\"България се нарежда на пето място по детско затлъстяване, по данни на Световната здравна организация по повод изследванията и в Европа\", каза още Манолова и добави, че всяко четвърто дете първокласник у нас е вече с наднормено тегло, а всяко шесто дете има форма на затлъстяване.\"Изключително тревожни данни, които обясняват факта, че в България всяка година разходите за здравеопазване се увеличават и от тях близо 70% отиват за борба с хроничните болести в основата на които стои именно здравословното хранене на децата, или липсата на такова\", каза Мая Манолова.Според нея е важно да се търсят причините за това и решението.\"Това, което е безусловно необходимо са съвместните, координирани и решителни действия на всички институции, защото наистина въпросът колко здравословно е ученическото хранене стои отворен\", каза Мая Манолова, цитирана от \"Фокус\".\r\n ", "date": "2018.02.21", "title": "Всеки четвърти първолак – пълничък, всеки шести – затлъстял"}
{"url": "https://www.dnes.bg/obshtestvo/2018/02/21/vekovnite-bukovi-gori-v-centralen-balkan-v-iunesko.368680", "text": "Вековните букови гори на резерватите в Национален парк \"Централен Балкан\" стават част от сериен обект на световното наследство на ЮНЕСКО \"Старите и вековни букови гори на Карпатите и други региони в Европа\".Правителството одобри съвместна декларация за обявяването на обекта, който е разположен на територията на Австрия, Албания, Белгия, България, Румъния, Словения, Испания, Италия, Хърватия, Германия, Украйна и Словакия. С декларацията участващите държави се ангажират да създадат интегрирана система за управлението му, която да гарантира неговата защита.\r\nСерийният обект беше одобрен от Комитета за световно наследство на ЮНЕСКО на 41-ата му сесия в Краков през юли 2017 г. Той включва 78 компонента, разположени на територията на 12 европейски държави.България участва в номинацията с най-представителните букови гори в деветте резервата, разположени на територията на Национален парк \"Централен Балкан\" – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“, които вече са в списъка на ЮНЕСКО.\r\nРазширеният сериен обект (досега той обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес.Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване.\r\nС обявяването на буковите гори в Национален парк \"Централен Балкан\" за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване.", "date": "2018.02.21", "title": "Вековните букови гори в \"Централен Балкан\" в ЮНЕСКО"}
{"url": "https://www.dnes.bg/stranata/2018/02/21/socialnite-izdirvat-maikata-na-bliznacite-ot-plovdiv.368688", "text": "Социалните служби не могат да установят контакт с майката на тригодишните близнаци от Пловдив, които бяха настанени в болница. Жената беше освободена късно снощи от ареста, без да ѝ бъдат повдигнати обвинения, но не отваря вратата на жилището си и не отговаря на телефона си.\n\n\n\r\nМомченцето беше оперирано след тежка травма на главата. И двете деца са недохранени. Момиченцето не може да ходи и не говори. \r\nДо момента не е осъществена връзка с бащата, който работи в чужбина. Неговата майка, която живее в град Стамболийски, е заявила, че не е виждала близнаците от месец май миналата година, защото снаха ѝ прекратила връзка с нея. По думите на бабата до този момент децата били гледани добре, гостували са редовно и на нея. \r\n\"За нас в случая става въпрос за насилие и затова след изписването на децата те няма да бъдат връщани при майката. Тя не е с отнети родителските права, но с нея ще работят специалисти. Ще се обсъжда и вариант бабата също да се включи в отглеждането, но най-напред лекарите трябва да преценят за какъв период децата ще се нуждаят от медицински грижи\", каза Надя Танева, цитирана от БНР.", "date": "2018.02.21", "title": "Социалните издирват майката на близнаците от Пловдив"}
{"url": "https://www.dnes.bg/akoshtete-vqrvaite/2018/02/21/top-3-zodii-koito-jiveiat-za-liubovta-sa.368674", "text": "Когато имаме връзка, обикновено искаме  да знаем, че сме приоритет в живота на нашия партньор.\r\n \r\nВсеки търси такъв човек до себе си, който да показва и доказва любовта си, но някои хора отдават огромно значение на връзката, която имат, или пък страдат много тежко, когато нямат партньор до себе си. Вижте кои са те според зодиакалния знак:\r\n \r\nЛъвовете просто не могат да живеят, ако не участват в някаква любовта авантюра. За тях любовта е като въздуха – те имат нужда от внимание ежедневно, защото иначе стават мрачни  и отчаяни.\r\n \r\nОгненият знак много трудно слага край на една връзка, защото не може да си представи да изгуби тръпката от нея.\r\n \r\nКогато отношенията с някой не вървят гладко, Лъвът ги слага на заден план, но не ги прекратява – той никога не си затваря вратичките, защото така рискува да остане сам дори за кратко. Този знак се влюбва много лесно и силно, но и бързо разлюбва, впечатлен от нова тръпка.\r\n \r\n \r\nВезните са много социални, те не могат да живеят без своите приятели и близки, които държат винаги близо до себе си, в това число и партньора.\r\n \r\nВъздушният знак не може да понесе самотата, той винаги трябва да има връзка, да има човек, с който споделя своите тревоги и радости.\r\n \r\nВезните много трудно прекратяват една връзка, те са склонни да правят големи компромиси в името на това да я запазят, но ако се случи да останат сами, не могат да чакат и ден преди да се затичат в търсене на следващата любов.", "date": "2018.02.21", "title": "Топ 3 зодии, които живеят за любовта са..."}
{"url": "https://www.dnes.bg/redakcia/2018/02/21/obyrkvane-umora-vlosheno-zdrave-berluskoni-na-81.368659", "text": "На неотдавнашна бизнес конференция Силвио Берлускони озадачи публиката си, като се похвали, че като премиер е направил така, че италианците да получават месечни пенсии от 1000 лири - колкото горе-долу е стойността на кафе еспресо.\r\n81-годишният лидер оглавява десноцентристка коалиция, която води в анкетите в навечерието на парламентарните избори на 4 март, и проявява признаци на неадекватност, борейки се да преодолее последиците от забраната, която му бе наложена да заема публични длъжности, от секс скандалите (в които се оказа замесен) и от проблемите с правосъдието, които имаше, пише Ройтерс.\r\n\"Борих се с всички гадости, с всички атаки и всички лъжи, които се изсипаха срещу мене, от Бунга-Бунга с непълнолетни и всичко останало\", каза той на конференцията в Рим. Той също така допусна поредица от словесни гафове, като каза, че укритите данъци в Италия надхвърлят 800 000 евро (само малка част от реалната цифра), и че брутният вътрешен продукт е само 1600 евро (вместо реалните над 1,7 трилиона).\r\nМилиардерът все още не се е появил на никакъв предизборен митинг, а вместо това фокусира кампанията си върху удобни за него телевизионни програми с негово участие, като отмени дори някои от тях, позовавайки се на умора.\"Възрастта му започва да си личи, - каза Джовани Орсина, професор по съвременна история в римския университет \"Луис\". - През последните 10 г. загубите, които претърпя, и ударите, които понесе, очевидно са намалили политическите му способности.\"\r\nПодкрепата за неговата десноцентристка партия Форца Италия (Напред Италия) спадна почти наполовина от 2001 т. насам, и вече не се виждат митингите на негови поддръжници, размахващи знамена и пеещи \"Благодарим ти Боже, за Силвио\", както бе по време на кампанията му през 2008 г.\r\nФорца Италия има известни шансове за споделена победа благодарение на коалиционните си споразумения с крайнодесните Северна лига и Италиански братя, чиито радикални послания на него често му се налага да укротява.\r\n\"Все още съм пред всички останали политически лидери, макар че не мога да кандидатствам за длъжност\", - каза Берлускони с изгладено от бръчки лице благодарение на нееднократните пластични операции. - Очевидно е, че вече нямам онези 75,3 процента одобрение, на които някога се радвах.\"\r\nСпоред проучване на социологическия институт на \"Демос\", оповестено в петък, Берлускони се оказа на доста ниското 8-о място по рейтинг сред най-уважаваните политически лидери в Италия с одобрение от 26 процента.\r\nОбвиненията срещу него, че е плащал за секс с непълнолетна проститутка, в крайна сметка отпаднаха в съда, а единственото, за което бе осъден след многобройните дела срещу него, бе през 2013 г. за данъчна измама, и то бе достатъчно, за да му бъде забранено да е депутат в парламента.\r\nВ началото на сегашната кампания той каза, че Малта има \"14 млн. работници\" (при население по-малко от 450 000) и обеща да построи \"протоците на Сицилия\" (имайки предвид мост над Месинския проток за свързване на Сицилия с континенталната част на Италия.\r\nПо своя телевизионен \"Канале 5\" той се похвали, че е \"премахнал 411 000 данъци\". По общи оценки италианската фискална джунгла се състои от около 100 вида данъци, но не и от стотици хиляди. \r\nВ края на януари Берлускони си взе почивка от кампанията, което даде повод за спекулации за здравословното му състояние две години и половина след като претърпя сложна сърдечна операция. Той каза, че се чувства добре, но бил уморен от процеса на подбор на кандидати за изборите.\r\n\r\nТова, че Берлускони продължава да се харесва на част от електората, както сочат анкетни резултати от около 16 процента за Форца Италия, често озадачава неиталианците. За някои избиратели обаче неговата напреднала възраст и фактът, че е вече богат, сваля подозренията, че е в политиката за лично облагодетелстване - всеобщ страх в една страна, в която корупцията процъфтява.\r\n\"Ако бях на негово място, с всичките му пари, щях да го ударя на живот, - казва неговият почитател Антонио Д'Арканджелис, на 53 г., бивш държавен служител, сега безработен. - Той вероятно го прави, защото вярва в това.\" Много от неговите почитатели са привлечени от неговите бизнес умения, направили го милиардер. Той направи първите си финансови удари в Милано като строителен предприемач. После основа най-голямата частна телевизия и бе собственик на футболния клуб \"Милан\" в продължение на над 30 години.\r\n\"Възлагаме надеждите си на човек, постигнал всичко сам и успял да създаде империя\", казва Джузепе Брачале, 52-годишен готвач от Торе дел Греко в Южна Италия, който смята да гласува за Форца Италия.\r\nОбещанията за сваляне на данъците и повишение на пенсиите, които отдавна са ключови в кампаниите на Берлускони, все още намират отзвук сред мнозина в Италия, където умереното икономическо съживяване не успя да спре ръста на бедността или да свали безработицата до средното за ЕС равнище. \"Ние ударихме дъното и Берлускони е единственият, който може да ни помогне да се измъкнем от там\", казва Брачале.\r\nКлючовото предложение на десния център е плосък данък - мярка, която Берлускони препоръчва от влизането си в политиката през 1994 г., но която никога не успя да приложи, макар че бе на власт повече от девет години в периода между 1994 и 2011 година.\r\nДруги опасения взеха връх сред някои бивши негови избиратели, най-вече въпросът за масовата имиграция, превърнала се в доминираща тема за предизборната кампания на Северната лига. \"Значителна част от избирателите, които Берлускони загуби, бяха \"наети\" от Северната лига, защото днешните избиратели на Берлускони - тази боязлива средна класа, се страхуват повече за личната си сигурност, отколкото за икономическата си сигурност\", казва Марко Валбруци от изследователския институт Катанео.\r\n\"Те предпочитат по-твърдите послания, които получават от (лидера на лигата Матео) Салвини\", казва Валбруци.\r\nНа последните парламентарни избори през 2013 г. Северната лига взе 4 на сто от гласовете, а анкетите сега предричат, че тя може да спечели 14 процента следващия месец, което е близко до Форца Италия.\r\nБерлускони подаде оставка като премиер в разгара на дълговата криза през 2011 г. - унизително оттегляне, което според повечето коментатори навремето бележеше края на политическата му кариера. \r\nЛидерът с постоянен слънчев загар винаги е обвинявал враждебно настроени европейски политици в заговор за свалянето му, а най-заклетите му привърженици твърдят, че той заслужава нов шанс, за да гарантира своето (политическо) наследство. Други смятат, че времето му под слънцето вече е отминало и вярват, че е време някой друг да поеме юздите.\r\n\"Аз обичах Берлускони, защото той ми даваше чувство за сигурност. Бях млада, когато той започна първата си кампания. Той вече бе собственик на футболен клуб \"Милан\", имаше собствени пари. А после, когато се отказа, се почувствах несигурна. Той избяга, предаде хората, - каза Алесандра Чанколини, на 37 г. от Рим, която работи в антикварен магазин. - Той успява да задвижи инициативи, но не ги довежда докрай. Ако се върне, проблемите са същите, които някога остави след себе си, и само са се влошили\"./БТА/", "date": "2018.02.21", "title": "Объркване, умора, влошено здраве – Берлускони на 81"}
{"url": "https://www.dnes.bg/zvezdi/2018/02/21/biibyr-po-kysi-gashti-i-papiionka-shafer-na-bashta-si.368662", "text": "\nДоведената майка на певеца, както и той споделиха няколко снимки от празника.\"Вчера беше най-удивителният ден. Омъжих се за най-добрия си приятел! Обичам те\", написа Челси.Въпреки че не е публикувана фотография на Джъстин Бийбър и Селена Гомес, вероятно и тя е присъствала, защото се появиха в социалните мрежи кадри, на който певицата е заедно с племенничките - близначки на булката и други две от гостите преди сватбената церемония.Според сп. \"Пийпъл\", 23-годишният изпълнител летял до Тексас в неделя, за да вземе Селена, а оттам се отправили към Карибите, предава БТА.Джеръми публикува в Instagram снимка с Челси, на която двамата позират на стълбите на самолет. След това той сподели и друга фотография на семейството си в буса към самолета за Ямайка.", "date": "2018.02.21", "title": "Бийбър по къси гащи и папийонка – шафер на баща си!"}
{"url": "https://www.dnes.bg/obshtestvo/2018/02/21/za-mladite-bylgari-ot-chujbina-oshte-mesta-vyv-vuz-ovete.368668", "text": "От 1000 на 2000 се увеличават осигурените от българската държава места за обучение на наши сънародници от чужбина в държавните висши училища, реши правителството.За първенците на националните олимпиади по български език и литература и на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан местата се увеличават от 15 на 30.За образователната и научна степен \"доктор\" увеличението е от 20 на 40 места, а за следдипломна специализация периодът от 120 месеца се увеличава на 240 месеца.Във връзка с разширяването на мрежата от училища в чужбина с преподаване на български език и литература, история на България, география на България и др., е одобрено увеличаване на броя на преподавателите, изпращани от МОН в тези училища от 30 на 50.\r\nОсновни предпоставки за приетите промени са, че в страни като Украйна, Молдова, Сърбия, Република Македония, Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации.\r\nДава се и възможност на висшите училища да предоставят допълнителни стипендии на студентите, обучаващи се в специалности от т. нар. приоритетни професионални направления.Другата промяна е свързана с актуализирането на размерите на някои видове стипендии. От 450 лв. на 500 лв. месечно се увеличава стипендията за докторантите. Този размер е максималната възможна сума на този етап и е следствие от редица направени анализи и проведени разговори с представители на докторантите и висшите училища.От 135 лв. на 250 лв. се увеличава и размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование CEEPUS III. Целта е да се постигне по-справедливо компенсиране на разходите на тези студенти при престоя им у нас, защото българските студенти, обучаващи се в чужди висши училища по тази програма за обмен, получават стипендии приблизително от 200 евро.Ще има и възможност повече студенти да бъдат приемани в специалността \"Туризъм\" в  области, където секторът формира по-висока добавена стойност. Тази мярка се налага заради липсата на оперативни ръководни и изпълнителски кадри за туристическата индустрия в България.", "date": "2018.02.21", "title": "За младите българи от чужбина – още места във ВУЗ-овете"}
{"url": "https://www.dnes.bg/notifikacii/2018/02/21/shte-izbere-li-amerika-decata-si-pred-ognestrelnite-oryjiia.368648", "text": "Щом чашата на търпението прелее, идват моменти, когато гражданите казват, че им е дошло до гуша, когато те се надигат срещу политически лидери, които не отстояват техните интереси и чиято морална безотговорност застрашава животи. Възможно е сега да сме свидетели именно на такъв момент, имайки предвид протестите на американските тийнейджъри, които са ужасени от поредното масово убийство, дело на някого с лесен достъп до оръжие, пригодено за употреба на бойното поле, а не в училище, пише \"Ню Йорк таймс\" в редакционна статия.\r\nНа тези деца им е писнало. Омръзнало им е да слушат празни изказвания на съчувствие след зверства от този вид, с който са израснали - като масовото убийство миналата седмица, при което в гимназия в Паркленд, Флорида, бяха отнети 17 живота. \r\nОмръзнало им е от превърналата се в нещо като ритуал в такива случаи фраза за мисли и молитви за жертвите. Омръзнало им е да живеят в страх, че може да са следващите, които да попаднат на мушката на добре въоръжен изпаднал в умопомрачение убиец, дори и въпреки всичките активни учения и отцепвания на сгради, през които са преминали. \r\nОмръзнало им е от малодушни политици, които коленичат пред Националната асоциация на притежателите на огнестрелно оръжие и цинично-фундаменталисткия й подход към Втората поправка на конституцията.\n\n\nТе се питат каква е тази страна, в която децата ходят на училище с бронезащитни раници на гърба - способни, както твърди производителят \"Булет блокър\", \"да спрат патрони с калибър .357 Магнум, .44 Магнум, 9-мм, .45 кух връх и други\".\r\n\"Родена съм 13 месеца след Колумбайн\", каза в понеделник дванайсетокласничка на име Фейт Уорд, споменавайки случая \"Колумбайн\", масовото убийство в гимназия в Литълтън, Колорадо, през 1999 г. - зората на съвременната вълна от масови убийства в училищата. Уорд говори пред телевизионен репортер на демонстрация срещу оръжията пред училището си в Плантейшън, Флорида. \"Откакто се помня, само това познавам\", каза тя, \"тази култура на безпричинно застрелване на хора и тази култура да се казва: О! Нека от наша страна да има мисли и молитви в продължение на три дни и после да продължим напред. Омръзна ми от това.\"\r\nОмръзнало е на всички нас.\r\nТвърде рано е да се каже дали този справедлив гняв е предвестник на зараждащо се трайно младежко движение за здрав разум по отношение на огнестрелните оръжия, надхвърлящо спорадичните протести. Надяваме се да е така. Време е Америка отново да се вслуша в децата си. Кой има повече да губи от тях?\r\nБлагоразумните млади хора имат силата да накарат неразумните възрастни да си вземат поука - и да действат. Видяхме го по време на войната във Виетнам преди половин век. Млади хора, първоначално определяни от силите на елита като нечистоплътни, дългокоси изменници, дадоха сила на антивоенно движение, което помете страната, и дори и да отне години, в крайна сметка то сложи край на погрешната авантюра на Америка в Югоизточна Азия.\r\nЗа да бъде ефективно, всяко движение се нуждае от реалистична програма, а не само от емоция. Иначе рискува да изчезне отведнъж така, както се е появило, без да постигне нещо кой знае колко значимо. Като начало може да се започне с искане за затягане на федералната система за проверки на желаещите да си купят оръжие, за да бъдат наблюдавани по-добре например хора с психични отклонения или такива, които вече са били замесени в насилие с огнестрелно оръжие. Една такава програма трябва да включва и възстановяване на националната забрана за бойни оръжия - на щатско равнище подобна мярка не мина вчера в Конгреса на Флорида - както и да се сложи край на абсурдната забрана върху отделянето на публични средства за изследване на насилието с огнестрелни оръжия.\r\nДори президентът Тръмп, който на конгреса на Националната асоциация на притежателите на огнестрелно оръжия през април миналата година заяви пред делегатите, че имат \"истински приятел и закрилник в Белия дом\", даде сигнал, че може и да е склонен да подобри системата. \"Вашингтон пост\" съобщи, че след като видял репортажите за ученическите протести, президентът попитал гостите в имението си Мар-а-Лаго дали трябва да направи нещо повече за контрола върху оръжията. \r\nВчера той нареди да бъдат изготвени правила за забрана на приспособленията за превръщане на полуавтоматични оръжия в автоматични. Като се изключи това обаче, е трудно да се каже дали намеренията му са сериозни, когато заявява, че е отворен за по-строги проверки на досиетата на купувачите на огнестрелно оръжие. Постоянството не е сред запазените марки на Тръмп.\r\nНо ако младите хора, които канализират енергията на този момент на гняв, останат твърди, може не само да го накарат да действа, но и да втвърдят решимостта на другите официални лица и кандидати на изборни длъжности. Ако оставим настрана ужасните масови убийства в училищата, там младите хора по също толкова ужасен начин ежедневно са изложени на риска от самия феномен на насилието с огнестрелни оръжия. \r\nМиналия юни списание \"Педиатрикс\" написа, че всяка седмица от стрелба загиват средно по 25 деца на възраст 17 или под 17 години. В изследване от 2016 г. на изданието \"Америкън джърнъл ъв медсин\" се посочва, че в най-богатите страни в света взети заедно, които са общо около двайсет, смъртните случаи в САЩ от огнестрелно оръжие сред деца на 14 или под 14 години съставляват 91 процента от всички случаи.\r\nТова, което казват младите протестиращи сега е: свалете оръжието. Ние сме вашите деца.\r\nКак би могъл някой да не чуе техните болезнени гласове? \r\n /БТА/\r\n ", "date": "2018.02.21", "title": "Ще избере ли Америка децата си пред огнестрелните оръжия?"}
{"url": "https://www.dnes.bg/world/2018/02/21/na-99-godini-pochina-baptistkiiat-propovednik-bili-greym.368691", "text": "Влиятелният проповедник Били Греъм, съветник на президенти на САЩ и един от най-популярните баптистки проповедници в историята, почина днес на 99 годишна възраст, предадоха световните агенции.Уилям Франклин Греъм-младши почина тази сутрин в дома си в Северна Каролина, съобщи семейството му, цитирано от Франс прес.Той получил духовно откровение на 16-годишна възраст и благодарение на личното си обаяние и разпалените си проповеди бързо започва да привлича вниманието на много хора. От 40-те години до средата на миналото десетилетие проповядва неуморно в различни точки на планетата - включително в СССР и Китай, а през 1992 г. и 1994 г. дори в Северна Корея.Срещал се е с едни от най-влиятелните личности - от кралица Елизабет Втора до майка Тереза и папа Йоан Павел Втори. Но най-голямото влияние оказва на президенти на САЩ, с които се среща - от Хари Труман до Барак Обама. Джордж У. Буш дори признава, че под негово влияние е спрял да пие и е открил пътя към Бог.През 60-те години Греъм подкрепя лидера на движението за граждански права на афроамериканците Мартин Лутър Кинг, който също като него е баптистки проповедник, отбелязва ТАСС.През последните години Греъм се е лекувал от пневмония, рак и други заболявания, отбелязва Асошиейтед прес.Съпругата му Рут почина през 2007 година. През 1995 г. синът му Уилям Франклин Греъм Трети става лидер на неговата Евангелистка асоциация.Смята се, че Били Греъм е достигнал до над 200 милиона души чрез проповеди на живо и до милиони чрез изявите си по телевизията и радиото.\"ВЕЛИКИЯТ Били Греъм е мъртъв. Нямаше друг като него! Ще липсва на християните и на всички религиозни хора\", написа в Туитър президентът на САЩ Доналд Тръмп.Вицепрезидентът Майк Пенс изрази съболезнования на семейството на Греъм, заявявайки, че \"безподобният му глас е променил живота на милиони\". \"Скърбим за кончината му, но знам с абсолютна сигурност, че днес той е чул тези думи: \"Добра работа, добри и верни служителю\", написа Пенс в Туитър. (БТА)\r\n ", "date": "2018.02.21", "title": "На 99 години почина баптисткият проповедник Били Греъм "}
{"url": "https://www.dnes.bg/sport/2018/02/21/sled-18-g-liubov-georgi-peev-se-razdeli-s-boriana.368655", "text": "Едно от най-известните футболни семейства в последните златни години на националния ни отбор – Георги и Боряна Пееви, вече е в историята. Двамата се разделиха след близо 20 години съвместно съжителство, съобщава \"България Днес\". \r\nБившият халф на \"Локомотив\" (Сф) и \"Амкар\" и половинката му са се разделили преди няколко месеца. След раздялата им бившият национал, който игра на последния голям форум, на който игра националния ни отбор - Евро 2004, е все по-често в компанията на приятелите си.Сред тях са Георги Иванов-Гонзо и съпругата му Мариета, Захари и Ирина Сиракови, както и Теодор Салпаров и Ралица Паскалева.\r\nГеорги и Боряна Пееви бяха заедно от 1999 година. Тогава футболистът е на 20 години, а избраницата му - на 16. По това време момичето работи в кафе в близост до стадиона на Локомотив  (Сф), където халфът играе.През 2002 година вдигат сватба, а кумове са им Стилиян Петров и съпругата му Паулина. Имат две дъщери - Ванеса и Адриана.", "date": "2018.02.21", "title": "След 18 г. любов... Георги Пеев се раздели с Боряна"}
{"url": "https://www.dnes.bg/science/2018/02/21/oranjeriia-v-kosmosa-bylgarsko-izobretenie-moje-da-izhranva-koloniia.368660", "text": "\r\n                        \r\n                        \r\n                        \r\n                    Българска космическа оранжерия може да изхранва първата човешка колония на Марс около 2030 г.\r\nПред  ръководителят на лаборатория Космически биотехнологии Илияна Илиева разказа повече за проекта, като първо обясни какво представлява самата оранжерия:\r\n\"Космическата оранжерия е техногенна среда - прецизна и контролирана, която цели да осигури всички необходими условия на околната среда за оптималното отглеждане на растения\".\r\nИ допълни, че това включва светлина, почва, вода, минерални елементи, с които растенията да се хранят, развиват нормално и така да достигнат пълен жизнен цикъл на развитие.\r\nПо време на разговора бе представен макет, който наподобява истинските размери на космическата оранжерия \"Свет\", оперирала на борда на станция МИР от 1988 г. до 2000 г., в която са проведени уникални експерименти с отглеждане на растения.\r\n\"Това, с което ние ще допринесем на мисията, предвидена за 2030 г. на Марс, е сегментът \"Растения\" за осигуряване живота на екипажите\", подчерта Илиева.\r\nХоландският частен проект за създаване на колония на Марс \"Марс уан\" вече подбра 100 кандидати. Кацането им е насрочено за 2025 г. Колонията ще е постоянна и връщане на Земята не се предвижда.\r\n ", "date": "2018.02.21", "title": "Оранжерия в космоса: Българско изобретение може да изхранва колония"}
{"url": "https://www.dnes.bg/obrazovanie/2018/02/21/ot-april-3-lv-izvinitelnata-belejka-za-uchilishte.368676", "text": "От април извинителната бележка за ученици от личен лекар ще бъде не повече от 3 лв, каза д-р Венцислав Грозев, председател на Българския лекарски съюз (БЛС), след последното заседание на НЗОК и БЛС за Националния рамков договор (НРД) за 2018 г.Официално бележката няма да влиза в пакета с медицински  дейности,  защото е административна дейност. Така беше и досега, но като търговски дружества всяко джипи  можеше само да определи каква цена да иска за този документ. Дали личният  лекар ще иска от родителите подобна такса е изцяло негово решение.Д-р Грозев коментира и темата за ограничението от десет минути преглед при личен лекар.\"Направихме така нещата, че тези десет минути няма да бъдат задължителни при профилактичен преглед\", каза той.148 млн. лева повече за болничната и 14 млн. лв. повече за извънболничната помощ в сравнение с миналата година се предвиждат в Националния рамков договор за 2018 г.\"Смятам, че това, което постигнахме, в окончателния вече преговор между БЛС и НЗОК определено е стъпка напред. Огромната част от текстовете и тези, които ние в последния момент предоставихме за промяна, са приети от Надзорния съвет на НЗОК\", обясни д-р Грозев.В рамковия договор за 2018 г. са заделени 150 млн. лв., с които ще се повишат цените на 113 клинични пътеки. Най-голямо е увеличението в педиатрията и за раждания, ревизирани са и всички клинични пътеки, по които работят общинските болници, които наред с АГ и педиатрия включват и пулмология и неврология.\r\nПредвидени са и 3 млн. лв. повече за направленията за изследвания и образна диагностика. Увеличен е и броят на мамографиите и цитонамазките.Над 90 на сто от предложенията на Българския лекарски съюз /БЛС/, включително и тези, направени в последния момент, са приети от Надзорния съвет на НЗОК за Националния рамков договор за тази година. По думите на д-р Грозев НРД 2018 е значително по-добър от сегашния.На 24 февруари предстои събор на БЛС, на който ще бъде обсъждано и решено дали да бъде даден мандат за подписване на НРД 2018 г.", "date": "2018.02.21", "title": "От април: 3 лв. извинителната бележка за училище"}
{"url": "https://www.dnes.bg/politika/2018/02/21/koga-nai-setne-shte-byde-kanoniziran-vasil-levski.368663", "text": "НФСБ се обърна с призив към Светия спешно да разгледа въпроса с канонизацията като светец на йеродякон Игнатий, познат със светското си име Васил Иванов Кунчев известен като Апостола на свободата Васил Левски.\n\n\n\"По повод 145 години от мъченическата смърт на Васил Левски, христолюбивият български народ всецяло отдаде своята почит и признание към личността и делата му, към подвига и саможертвата му в името на освобождението ни от иноверски гнет и иго. В народната памет Васил Левски отдавна е възприет като светец заради саможертвата му в името на свободата на българите – не само светска, но и да изповядват нашата православна вяра свободно, без гонения, хули и поругание\", посочват в позиция от партията.От НФСБ припомнят, че като основен мотив против канонизацията на Апостола на свободата Васил Левски често се изтъква, че той сам е напуснал манастира и се е отказал от своя сан.\"Но ето какво разказва поп Тодор за последните думи на Васил Иванов Кунчев: \"Аз отидох при Левски и като го изповядах, почнах да чета отпуснатата за случая молитва и когато споменах името \"раб божия Василий\", Левски ме прекъсна и каза: Споменувай ме в молитвите, отче-попе, с името Йеродякон Игнатий. Моли се, отче, не за мене, а за Отечеството България\", изтъкват от патриотичната формация.От НФСБ съзнават, че нашата Църква има утвърдени със столетия правила за канонизация, но припомнят, че като боголюбиви християни патриотите не са стояли и не стоят встрани от благочестивите нейни дела.\"По наша инициатива и с наши средства бе въздигнат православен храм в квартал \"Победа\" на Бургас, десетки са даренията ни за православни храмове и параклиси, за почитането на паметта на видни дейци на БПЦ и нашата твърда убеденост е, че не може да се вменява във вина на Васил Левски напускането на манастира, защото той не го е направил, за да се отдаде на светски удоволствия и начин на живот. Напротив! С живота си на безсребърник и аскет след това, с делата си освобождение на христолюбивия ни народ, със самопожертвованието си, както и с последната си изповед, той е доказал неопровержимо своята неразрушима връзка с православната ни вяра и своята святост\", подчертава ръководството на НФСБ в лицето на Валери Симеонов, Данчо Хаджиев, Валентин Касабов и Борис Ячев.Националният изпълнителен комитет на партията призовава и моли Светия синод на БПЦ да преодолее съмнения и колебания, ако има такива, и да започне процедура за канонизация на йеродякон Игнатий – Апостола на свободата Васил Левски.", "date": "2018.02.21", "title": "Кога най-сетне ще бъде канонизиран Васил Левски? "}
{"url": "https://www.dnes.bg/sport/2018/02/21/biseri-ot-piongchang-poluchi-se-dobre-vyobshte-ne-go-trenirame.368661", "text": "Изминалият ден на Зимните олимпийски игри беше пълен със забавни изказвания на спортистите. Сред тях имаше и българи, които определено имат място сред любопитните отзиви. Ето ги и тях:   \"Разбира се, че беше болезнено, но ние обичаме да го наричаме забава от втори тип. Това се получава като си спомниш състезанието един ден и си кажеш: 'Уау, наистина се раздадох. Не мога да повярвам, че навремето съм правела това'\".\"Снощи го сложих (златния медал) върху възглавницата до мен, когато си лягах. Беше нещо като Феята на зъбките и ми беше приятно. Просто се наслаждавам на момента\".\"Да бъдеш лидер на отбор по кърлинг е като да изпълняваш дузпите във футболен тим. Трябва наистина да ти харесва да биеш дузпи в продължения. Аз лично обичам да бъда под напрежение. Харесва ми да знам, че ако направя следващия удар, ще спечеля, а ако не го направя, ще загубя. Ако се наслаждаваш на това, то ти си капитан. Ако опикаваш гащите и се криеш, не си капитан\". \"Имам диплома по молекулярна биология, но съм влюбена в треньорската професия и ските. Исках да бъда лекар и да помагам на хората, но може да се каже, че и по този начин го правя. Просто е малко по-различно\".\"Все още не мога да повярвам, че съм първа. Бях концентрирана и се движех по трасето като самурай. Обикновено всичко при мен е хаотично, но този път исках всеки малък детайл да бъде перфектен. Просто вярвах в силите ми\". \"Изненадан съм, защото очаквах на олимпийските игри да бъда далеч по-скован. Мислех, че вече щях да съм полудял, но се чувствам наистина добре. Също така се изненадах, че абсолютно всички тук са много силни и постоянни в това\".\"Жалко, че силите ми свършиха точно за Олимпиадата\"\"Получи се добре, това въобще не го тренираме\" ", "date": "2018.02.21", "title": "Бисери от Пьонгчанг: Получи се добре, въобще не го тренираме"}
{"url": "https://www.dnes.bg/sofia/2018/02/21/nov-udoben-i-chist-trotoar-kakyv-po-prekrasen-obshtestven-parking.368645", "text": "\n\"Подадох сигнал, че в непосредствена близост до детска градина се паркира по новоизграден тротоар, който трябва да служи за придвижване на родители с деца, но вместо това по тротоара има постоянно паркирани автомобили. Родителите и децата са принудени да вървят по уличното платно, което е важна вътрешна артерия на квартала. Подадох сигнал до Столичната община, но оттам, вместо да вземат мерки и да планират поставянето на \"колчета\", те просто минаха 2-3 пъти да глобят паркиралите автомобили\", пише гражданинът.В документ, изпратен от Столичен инспекторат до Контактен център на Столичната община на 05.01.2018 г., се подава сигнал относно \"неправилно паркирани автомобили в район \"Подуяне\".Документът гласи, че \"при направената проверка на 21.12.2017 г. около 13:30 часа от страна на инспектори на Столичен инспекторат се установи, че има три автомобила, които са паркирани неправилно по тротоара в ж.к. \"Хаджи Димитър\" пред блок 29 срещу ЦДГ \"Патиланско царство\".На нарушителите са съставени 3 бр. констативни протоколи по чл. 28, ал. 1, т.7 от Наредбата за организация на движението на територията на Столична община, става ясно още от документа, подписан от инж. Веска Георгиева, директор на Столичен инспекторат. \r\n\"На 22.12.2017 г. около 10:30 часа е направен последващ контрол, при който не се установиха неправилно паркирани автомобили\", четем още в него.\"За съжаление, това не оправя ситуацията и тези, които не са глобени продължават да паркират\", алармира още авторът на . \r\nРазбираме още, че при детска градина \"Патиланско царство\" преди няколко месеца е изграден нов тротоар, по който обаче не са поставени \"колчета\". В момента по тротоара постоянно паркирали автомобили.\r\n\"Уличката е изключително натоварена, защото там се намира изходът на детската градина. Родителите трябва да вървят по улицата, защото по тротоара е невъзможно\", четем още в изпратения сигнал, като авторът му отбелязва, че това е изключително опасно за пешеходците. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.21", "title": "Нов, удобен и чист тротоар... Какъв по-прекрасен обществен паркинг!?"}
{"url": "https://www.dnes.bg/notifikacii/2018/02/21/65-godishna-ostavi-24-bona-v-koshche-lovila-izmamnici.368651", "text": "60-годишен мъж от Свети Влас, участник в схеми за ало измами, е арестуван край Ветово при спецакция на криминалисти от Бургас и русенското градче.\r\nНикола К. е задържан зад волана на \"Фолксваген Шаран\" с бургаска регистрация. Близо 29 000 лв. са открити в колата, иззет е и мобилният телефон на бургазлията, както и автомобилна навигация.\r\nСпоред уговорка с непознат, с когото Никола държал връзка по телефона, парите трябвало да бъдат занесени в Румъния.\r\nНикола, който изпълнявал роля на муле на ало измманиците, се разследва за общо пет случая, уточниха от полицията.\r\nНай-фрапиращ е този с 65-годишна бургазлийка, която хвърлила в кошче за боклук на ул. \"Гурко\" торбичка с 24 185 лв.\r\nЖената била подмамена по телефона, че по този начин съдейства на полицията за задържане на ало измамници. Тя отишла в банка в центъра на Бургас и изтеглила парите. Служителката се усъмнила и предупредила, че може би става въпрос за измама, но 65-годишната жена я излъгала, че парите й трябват за ремонт на жилище.\r\nПо-рано същият ден Никола прибрал 4800 лв. от 81-годишен бургазлия, отново измамен по схемата \"оказване на съдействие на полицията при задържане на телефонни измамници\".\r\nПри проведените допълнителни полицейски действия е установено, че 60- годишният мъж от Св.Влас е съпричастен към още телефонни измами, при които 79-годишен дядо дал 4500 лв., 86-годишен бургазлия олекнал със 7560 лв., а 81-годишна жена предала 2400 лв.\r\nЗадържаният направил пълни самопризнания по случаите, като описал механизма на извършените измами.\r\n ", "date": "2018.02.21", "title": "65-годишна остави 24 бона в кошче, \"ловила\" измамници"}
{"url": "https://www.dnes.bg/crime/2018/02/21/sydyt-dade-37-g-zatvor-za-ubiistvoto-na-otvertkata.368681", "text": "Окръжният съд в Кюстендил днес се произнесе по обвинителен акт на Окръжна прокуратура срещу Николай, Иван и Владимир Карастоянови за умишлено убийство на Николай Радев-Отвертката.\r\nНа 11 март 2014 г., в кафе-аперитив в Дупница, Николай Карастоянов – извършител, в съучастие с Иван Карастоянов (негов брат) и Владимир Карастоянов (негов баща) - помагачи, умишлено умъртвили Николай Радев -Отвертката.Причина за жестоката разправа била краткотрайна връзка между Николай Радев и Владимира Карастоянова, в резултат на която последвали влошени за дълго време отношения със семейството на младата жена.\n\n\nВечерта на инцидента Радев и Карастоянова се срещнали случайно в кафене \"Колата\", при което мъжът започнал отново да я обижда. Тя се обадила на баща си с молба да дойде в заведението и да я защити, припомня \"\".Подсъдимият Николай Карастоянов се отзовал на молбата на дъщеря си и тъй като Радев бил известен като ММА спортист, взел със себе си нож с острие около 10-12см. След първоначални взаимни нападки и обидни думи скандалът между тях ескалирал, заплахи и закани се отправяли от двете страни. Не след дълго, за да го подкрепят дошли Иван и Владимир Карастоянови, които носели със себе си метален предмет с дължина около 30 см.На Радев била нанесена прободна рана в коремната област, довела до масивна кръвозагуба, която станала причина за неговата смърт. Тя настъпила в реанимационното отделение на МБАЛ „Св.Иван Рилски“ в Дупница, където вечерта на убийството подсъдимият Николай Карастоянов бил дежурен анестезиолог и единственият реаниматор в онзи момент. Въпреки предприетите реанимационни мероприятия от подсъдимия и неговите колеги, Радев изпаднал в хеморагичен шок, в резултат на което настъпила и смъртта на същия.С осъдителна присъда на Николай Карастоянов е наложено наказание от 15 години лишаване от свобода, на брат му Иван Карастоянов – 13 г. и на баща им Владимир Карастоянов - 9 години, които следва да бъдат изтърпени при \"строг\" режим.В днешното заседание съдът е наложил на подсъдимите забрана да напускат пределите на страната и парични гаранции в размер на по 5000 лева за всеки.Присъдата може да бъде обжалвана пред Софийския апелативен съд.\r\n ", "date": "2018.02.21", "title": "Съдът даде 37 г. затвор за убийството на Отвертката "}
{"url": "https://www.dnes.bg/obrazovanie/2018/02/21/kak-ucheneto-s-igri-shte-razchupi-formalnoto-obrazovanie.368650", "text": "Компютърното моделиране започва от тази учебна година като задължителен за всички, но от поне 5-6 години в различни училища в България подобни занятия се провеждат като факултативни дисциплини с много голям успех. Това каза доц. Тодор Ялъмов от СУ \"Св. Климент Охридски\" в ефира на „Една от най-простичките игри, които първокласници са правили с моя помощ, е „камък, ножица, хартия“. Между 15 и 45 минути всяко дете в първи клас може да направи такава игра за Андроид например, а с малко повече усилия и за Айфон”, каза още Ялъмов.Според него е необходимо такова образование, защото децата, а и възрастните са повече потребители, отколкото творци или създатели на съдържание.Какво е Minecraft Education? Как този вид образование може да разчупи стандартния училищен курс?Вижте повече на ", "date": "2018.02.21", "title": "Как ученето с игри ще разчупи формалното образование"}
{"url": "https://www.dnes.bg/politika/2018/02/21/ogradata-po-brazdata-s-turciia-na-remont-bez-obeshtestvena-porychka.368620", "text": "Не само изграждането на оградата с Турция, която цели да спре наплива на нелегалните мигранти, но и поддръжката на съоръжението да е освободена от задължителните процедури по Закона за обществените поръчки и да се договаря пряко.Предложението за това идва с внесени промени в закона от шефа на правната комисия Данаил Кирилов от ГЕРБ и Християн Митев от \"Обединени патриоти\".\n\n\n\nРемонтите, които се налагат било поради повреда на оградата от нарушители, било поради природни стихии или по други причини, трябва да бъдат извършвани максимално бързо, за да не се повишават рисковете за националната сигурност и да се противодейства адекватно на незаконната миграция, мотивират се двамата.Според тях, ако поправките влязат в сила, това ще има \"благотворно\" влияние върху проблемите на МВР заради забавените проекти за ремонтни и други дейности по оградата на границата, обжалвани пред съда заради дефекти в обществените поръчки, което поставя под съмнение възможността да се усвоят парите от целевата спешна помощ от ЕК за опазване на съюзните граници.Изграждането на оградата по границата като мярка срещу незаконната миграция бе започнато официално през 2014 г. след решение на МС от ноември 2013 г. През април 2016 г. парламентът гласува промяна, с която дейностите по изграждане на границата се изключват от реда по ЗОП с мотив, че само така може да се ускори изграждането й.Сега това ще се прилага и за поправките по нея, които се оказват належащи.Данаил Кирилов и Християн Митев са категорични, че оградата е основен фактор за пресичането на потока от бежанци, които се опитват да влязат в България, идвайки нелегално от Турция.През 2015 г. са регистрирани опити на над 95 000 чужди граждани да преминат страната, което е три пъти повече от същия период на 2014 г., пише в мотивите към законопроекта.През 2016 г. са регистрирани опити на 42 000 чужди граждани за преминаване, а през 2017 г. - 8000, мотивират се депутатите.", "date": "2018.02.21", "title": "Оградата по браздата с Турция – на ремонт! Без обеществена поръчка"}
{"url": "https://www.dnes.bg/akoshtete-vqrvaite/2018/02/21/za-koi-zodii-liubovta-e-na-pyrvo-miasto.368665", "text": "Вероятно всеки човек иска да бъде на първо място в живота на своята половинка. Да бъде с някой, който да поддържа здрава и стабилна връзка и да направи всичко възможно, за да покаже своята любов и загриженост. \r\nПонякога обаче копнежът за любов е основна цел и желание и може да се превърне дори в обсебване от любов. \r\nОт друга страна, когато любовта е основен приоритет за двама души, връзката се превръща в тяхно убежище. Когато отидете при партньора си, той/тя ви помага да се успокоите и да се почувствате по-добре. Щом сте заедно, провокирате най-добрите страни на другия. \r\nКои са зодиите, които най-точно се вписват в тези определения?\r\n\r\nЛюбовта е толкова важна за представителите на тази зодия, че е водеща във всичко, с което се заемат. Те правят всичко с любов – жертват се за своя партньор и се грижат за останалите. \r\nРаците са най-щастливи, когато има кого да обичат и за когото да правят малки изненади, отразяващи тяхната любов и привързаност. Любовта доминира в мислите им и в думите им.Вижте кои са останалите в ", "date": "2018.02.21", "title": "За кои зодии любовта е на първо място..."}
{"url": "https://www.dnes.bg/stranata/2018/02/21/rumynski-tir-pomete-3-koli-krai-veliko-tyrnovo.368682", "text": "\nРумънски тежкотоварен автомобил е помел три леки коли с великотърновска регистрация на пътя Велико Търново – Русе, в района на село Самоводене. Сигнал за катастрофата е подаден в 14:10 часа на телефон 112. При тежкия инцидент са пострадали трима души – водачите на два от автомобилите и жена, пътувала в единия от тях.Ранените са транспортирани в отделението по спешна помощ при МОБАЛ \"Д-р Стефан Черкезов\".Движението в района на пътния инцидент се регулира от екипи на Пътна полиция.", "date": "2018.02.21", "title": "Румънски ТИР помете 3 коли край Велико Търново"}
{"url": "https://www.dnes.bg/sofia/2018/02/21/sofiia-skoro-noshtni-avtobusi-s-bilet-2-lv-po-niski-globi.368672", "text": "Два лева ще струва пътуването с нощен градски транспорт в София. Столичната община планира през пролетта да бъдат пуснати експериментално няколко нощни линии от градската мрежа, без промяна в цената на билета.Над 30 000 подписа са събрани в подкрепа на идеята за нощен градски транспорт в столицата. Инициативата е на организацията \"Спаси София\".Работа до полунощ – това е ежедневието на Ваня Станева, която работи като сервитьорка в заведение в центъра на София. И макар че работи само на няколко крачки от метростанция, през нощта тя не може да се възползва от метрото. Затова се прибира вкъщи с такси.\n\"От чисто финансова гледна точка градският транспорт би ме облекчил доста повече, всяка вечер плащам по 8 лева за такси\", обяснява Ваня пред bTV.От \"Спаси София\" настояват за пускането на допълнителни 7 нощни линии в интервал на движение от 30 минути. Автобусите да тръгват от площад \"Света Неделя\" и да обслужват 25 софийски квартала.Идеята обаче не се приема еднозначно. Много таксиметрoви шофьори са против.В общината са решили да въведат експериментално нощни линии през пролетта.\r\n\"Ще направим съответната координация както със СДВР, така и с общинска полиция, съответно ще разчитаме и на видеонаблюдение, така че услугата да бъде максимално сигурна както за пътниците, така и за водачите\", каза зам.-кметът по транспорта Евгени Крусев.Все още не е ясно колко ще са нощните автобусни линии. Обсъждат се няколко варианта - 2, 3 или 4. Те ще имат обща спирка в центъра, уточни пък общинският съветник Зафир Зарков.Нощното билетче на цена от 2 лева ще е за неограничен брой пътувания в интервала от полунощ до 4:00 ч. сутринта, когато ще се движат линиите.Плащането на билет за багаж при пътуване в столичния градски транспорт пък отпада и носенето на куфари вече ще е безплатно. Това предвижда новата наредба за пътуване в градския транспорт в София, представена от общинските съветници Екатерина Йорданова и Зафир Зарков.Наредбата ще бъде внесена в СОС до края на седмицата, а след това ще има един месец за обществено обсъждане преди да бъде разгледана от комисиите.Намалява се и размерът на акта за нередовен пътник - от 200 на 50 лв. Актът се съставя, когато пътник без билет откаже да си плати санкцията от 40 лв. в рамките на 3 дни след нарушението.\"Възможно е и глобата да бъде намалена от 40 на 30 лв., но това ще се обсъжда тепърва\", каза шефът на Центъра за градска мобилност Христиан Петров.Устройства за зареждане на мобилни телефони и лаптопи се предвижда да бъдат въведени в част от автобусите на столичния градски транспорт наесен.\"Предстои да инсталираме устройства за зареждане на мобилни телефони във всички нови автобуси, които купихме за градския транспорт в последните няколко години. Устройствата ще са тип USB и вероятно ще се монтират на вратите на автобусите. Искаме да направим още по-комфортно пътуването в градския транспорт. В много от автобусите има и безплатен Wi-Fi, така че докато сърфират в интернет, пътниците ще могат и да заредят мобилните си телефони\", обясни зам.-кметът по транспорта на София Евгени Крусев.Устройствата за зареждане ще са по 2 или 3 в автобус. Идеята е да има по едно на всяка врата. Всеки, който иска да ги ползва, ще трябва да включи кабела на телефона си към устройството.Първият автобус със зарядни се очаква да бъде оборудван пилотно през август, уточниха от \"Столичен автотранспорт\". Безплатната услуга ще може да се ползва в поне 20 линии, сред които 102, 83, 120, 94, 213, 76, 72, 73, 74 и други, които се обслужват от нови автобуси.Като част от предстоящите подобрения за градския транспорт в столицата е планирано и поставянето на 220 нови електронни табла и видеонаблюдение по спирките.", "date": "2018.02.21", "title": "София, скоро: Нощни автобуси с билет – 2 лв., по-ниски глоби..."}
{"url": "https://www.dnes.bg/zvezdi/2018/02/21/emiliia-gotova-da-se-obleche-v-bialo-za-jorj-bashur.368667", "text": "Попфолк певицата Емилия е готова да облече булчинската рокля и да пристане на новия си приятел Жорж Башур.\r\nБлизки до певицата опровергаха слуховете, че е бременна, и признаха, че в основата на годежа са силните чувства помежду им.Запознати разкриват, че Жорж веднага е получил положителен отговор, давайки годежния пръстен на бъдещата си съпруга, съобщи \"Телеграф\".Самата изпълнителка отказва да разкрие подробности около щастливото събитие, но нейни близки вече потвърдиха годежа. Засега остава загадка кога ще е сватбата.Емилия има един брак зад гърба си. Тя се врече през 2004 г. на свиленградския богаташ Красимир Георгиев, но техният брак се разпадна след три години.Певицата пък се нанесе при Коко Динев, като от съвместния им живот те имат син и дъщеря.Още новини за звездите четете в ", "date": "2018.02.21", "title": "Емилия готова да се облече в бяло за Жорж Башур"}
{"url": "https://www.dnes.bg/politika/2018/02/21/shefyt-na-nzok-poluchih-zaplaha-v-momenta-sym-na-lechenie.368690", "text": "Управителят на НЗОК проф. Камен Плочев призна, че е бил заплашван.\"Даже нося документа, с който плащам тази заплаха. В момента съм на  лечение\", каза проф. Плочев в отговор на въпрос на депутата от ДПС д-р  Нигяр Джафер дали е получил заплахи и от кого.\n\n\nМиналият петък  министърът на здравеопазването Кирил Ананиев поиска проф. Плочев да бъде освободен от поста си, защото действал зад гърба на правителството. С писмо, адресирано директно до депутатите, поискал актуализация на бюджета на здравната каса заради над 271 млн. лв. задължения към чуждестранни здравни каси.От пресцентъра на НЗОК отговориха, че Ананиев няма правомощия да иска оставката на шефа на касата, а по-късно и премиерът Бойко Борисов поиска освобождаването на Плочев от поста.В отговор на искането управителят на НЗОК категорично заяви, че няма да подава оставка, защото нищо незаконно не е направил. Той посочи, че преди писмото до депутатите е уведомил министъра на здравеопазването.Днес  на извънредно заседание на парламентарната здравна комисия проф. Плочев каза: \"Кой ми е поставил заплахата и кой му е казал да ми я каже, позволете ми да го спестя. Не съм присъствал, когато му е казано. Този човек отказва да съобщя  името му и да разкрия самоличността му. Той има право на това.“\"Заплаха наистина получих, не вярвам този човек да го е направил спекулативно, защото го познавам добре\", посочи още Плочев.", "date": "2018.02.21", "title": "Шефът на НЗОК: Получих заплаха, в момента съм на лечение!"}
{"url": "https://www.dnes.bg/izlojbi/2018/02/21/da-podgonish-senkite-ot-grada-s-ulichnoto-izkustvo.368664", "text": "Може да се каже, че отмина времето на графитите, които се появяват на различни места из градовете.\r\nНякои хора виждат в тях изкуство, за други те са проява на вандализъм. \r\nВсе пак уличното изкуство е вид изкуство и определено има своето място на улицата. \r\nБез значение дали става дума за възложен проект или не, уличното изкуство се радва на все по-голяма популярност. \r\nЧрез него артистите съживяват скучните градски райони и прибавят малко повече цвят в ежедневието ни. \r\nЩе ви представим изключителни примери на улично изкуство от различни части на света. Те са и поредната причина да се оглеждате, докато вървите по улиците. \r\nМоже да ги разгледате в галерията на", "date": "2018.02.21", "title": "Да подгониш сенките от града с уличното изкуство"}
{"url": "https://www.dnes.bg/balkani/2018/02/21/glas-ot-makedoniia-iskaniiata-na-prezidenta-radev-bezpochveni.368657", "text": "\r\n                        \r\n                        \r\n                        \r\n                    Това коментира Мирослав Ризински от Българския културен клуб в Скопие в ефира на \n\"Нещата се движат в правилната посока. Изказването му обаче, че България няма да приеме географско определение в името на Македония бе пресилено, като очевидно има разминаване в позицията на българския президент и правителство\", посочи гостът в студиото.\"Очевидно е, смята Ризински, че Радев не може да говори от името на България по въпроса за името на Македония, тъй като България е парламентарна република\", каза Ризински.\"Самият спор не е толкова в самото име, а в идентичността, като притесненията на Атина са насочени към самата същност на македонизма като идеология\", настоя той.Вижте повече на", "date": "2018.02.21", "title": "Глас от Македония: Исканията на президента Радев – безпочвени!"}
{"url": "https://www.dnes.bg/obshtestvo/2018/02/21/nai-setne-ot-1-iuli-osinovitelite-s-365-dni-otpusk.368646", "text": "От 1 юли осиновителите на дете до 5-годишна възраст да имат право на 365 дни отпуск, който ще може да се ползва от деня на предаването на детето за осиновяване, но не по-късно от навършване на 5-годишната му възраст.\r\nТова предвиждат приетите от парламента на първо четене промени в Кодекса на труда, внесени от правителството.\r\nЦелта на законовите поправки е да се гарантират равни права на осиновителите, да се осигури необходимата родителска грижа и семейна среда за отглеждане на децата и да се повиши мотивацията за осиновяване.\r\nОбезщетението за майчинството ще е 90% от заплатата на осиновителя, считано две години назад.\n\n\n\r\nКогато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право.\r\nАко след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето.\r\nПо време на този отпуск ще се изплаща обезщетение в размер, определен със Закона за бюджета на държавното обществено осигуряване за съответната година. Когато допълнителният отпуск не се ползва, осиновителката ще има право на обезщетение в размер 50 на сто от обезщетението, което се изплаща, ако се ползва отпускът.", "date": "2018.02.21", "title": "Най-сетне: От 1 юли осиновителите – с 365 дни отпуск!"}
{"url": "https://www.dnes.bg/business/2018/02/21/maduro-se-pohvali-za-den-sybrahme-735-mln-ot-petro.368614", "text": "Президентът на Венецуела Николас Мадуро заяви във вторник, че Венецуела е получила 735 милиона долара в първия ден от продажбата на собствения си криптопроект петро, целящ да изведе страната от икономическата криза, предава Ройтерс.Мадуро се надява, че петрото ще позволи на засегнатия член на ОПЕК да компенсира американските санкции, докато боливарската валута се снижава до рекордни нива, а страната се бори с хиперинфлация и разпадаща се социалистическа икономика.\nДържавният глава не даде подробности за първоначалните инвеститори, а за изказването му за набраната сума не бяха представени никакви доказателства. Той добави, че в туризма, както и някои продажбата на бензин и някои петролни сделки могат да бъдат осъществени с петро. През миналата седмица обаче венецуелският ръководител на криптопроекта Карлос Варгас поясни, че правителството очаква вложения от инвеститори от Турция, Катар, Съединените щати и Европа.„Днес се ражда криптовалута, която може да се опре на Супермен\", каза Мадуро по време на телевизионно обръщение, използвайки комичния герой, но имайки предвид Съединените щати.Официалният уебсайт за петро публикува във вторник ръководство за създаване на виртуален портфейл за задържане на криптовалутата, която става публична през следващия месец.Стойността на всички издадени петро със 100 милиона токъна би била малко над 6 милиарда долара, според данните, предоставени от Мадуро през последните месеци, въпреки че във вторник не бе предоставена нова информация за цените.Всеки един токън ще бъдат оценяван и подкрепен от по 1 барел суров петрол от Венецуела, каза още Мадуро. Съветници, работещи за правителството, препоръчаха наскоро 38,4% от петро да се продават на частен търг с отстъпка от 60%.Президентът обяви, че ще бъдат пуснати общо 100 милиона единици от валутата, от които 82,4 милиона ще бъдат достъпни за инвеститорите. Цената на един петро ще  бъде около 60 долара, колкото струва в момента и един барел венецуелски петрол, предава пък ТАСС.Петро се отличава от другите криптовалути с това, че тя е едва ли не единствената в света, която ще бъде обезпечена от реални активи. По разпореждане на Мадуро за целта държавата е заделила 5 милиарда барела от находището Аякучо в пeтролния пояс на река Ориноко. Властите се надяват, че криптовалутата ще им позволи успешно да привлекат средства от чужбина, които са крайно необходими на страната, обхваната от криза.Известният венецуелски икономист Луис Енрике Гавасут се обяви в подкрепа на пускането на криптовалутата.„Петро е много интересно явление, защото всеки човек, независимо къде се намира, може да я придобие срещу конвертируема валута, заобикаляйки финансовите санкции и финансовата блокада на Венецуела\", каза той в интервю за радио Union. По този начин може да си привлече огромен капитал, смята Гавасут. По думите му валутата ще може да се използва за разплащане на стоки и услуги, данъци, такси и мита на територията на страната, а също и да се обменя срещу налични пари в обращение. Курсът зависи от обема на операциите, станали във всички обменни пунктове, които са получили лиценз от властите за дейността си.Този оптимизъм обаче не се споделя извън пределите на Венецуела. ", "date": "2018.02.21", "title": "Мадуро се похвали: За ден събрахме $735 млн. от \"петро\""}
{"url": "https://www.dnes.bg/sport/2018/02/21/mesi-schupi-prokobata-a-chelsi-gredite.368619", "text": "Челси и Барселона направиха вълнуващо равенство 1:1 в първи 1/8-финален мач от Шампионска лига.\r\nПървото полувреме премина на един дъх, като \"сините\" имаха по-чистите положения за гол, въпреки че почти не играха с топката. На два пъти страховити изстрели на Вилиан едва не счупиха гредите, а един удар на Еден Азар премина в опасна близост до вратата.\r\nОт своя страна Барселона имаше териториално надмощие, но не създаде чисто положение. След малко повече от час игра късметът най-накрая беше с Вилиан и той с великолепен удар по земя откри резултата. В 75-ата минута обаче Лео Меси изравни след грешка в защитата на Челси.\r\nТака аржентинецът за първи път наказа Челси от общо девет мача и прекъсна втора прокоба през сезона, след като до есента не беше преодолявал Джанлуиджи Буфон.\r\nДо края не падна нов гол и всичко ще се реши на реванша на \"Камп Ноу\" на 14 март, като Барселона изглежда фаворит за продължаване напред. За отбелязване е, че испанците вече нямат победа над този съперник в осем поредни срещи в турнира на богатите, три от които загубиха.\r\nВ другия мач от снощи Байерн Мюнхен практически се класира за следващата фаза, след като унищожи Бешикташ с 5:0 в първи осминафинален мач на Шампионската лига, игран на стадион \"Алианц Арена\".\r\nДвата отбора изиграха изключително зрелищно първо полувреме, в което положенията се редуваха и пред двете врати. Ключовият момент настъпи четвърт час след началото, когато Вида спъна останалия сам срещу вратаря Левандовски и беше изгонен. Малко преди почивката Томас Мюлер вкара типичен за него гол отблизо, заставайки на точното място.\r\nБайерн рязко вдигна оборотите след почивката и изигра много силно второ полувреме, в което тотално надигра своя изморен опонент. Коман удвои, Мюлер вкара втория си гол, а към края с два дежурни гола се отчете голмайсторът на тима Роберт Левандовски.", "date": "2018.02.21", "title": "Меси счупи прокобата, а Челси – гредите!"}
{"url": "https://www.dnes.bg/politika/2018/02/21/ns-narodniiat-syd-butna-valeri-jablianov-ami-sega.368628", "text": "ГЕРБ и \"Обединените патриоти\", както се и заканиха, отстраниха Валери Жаблянов от БСП от поста заместник-председател на Народното събрание.\r\nС гласовете на 110 депутати от ГЕРБ, ОП и \"Воля\" беше прието искането за оставката на Жаблянов, който си навлече гнева на мнозинството заради няколко солови изяви.\n\n\n\n\nСред тях са недопустимото му твърдение, че \"Народният съд е необходимо и неизбежно правосъдие\", констатация, която присъстваше в декларация на БСП срещу провеждането на Луковмарш, неуважителното му отношение към жертвите на комунистическия режим при отдаването на почит към тях в парламента на 1 февруари и противопоставянето му на ратификацията на Договора за добросъседство с Македония.\r\nСамият Жаблянов не видя причина да подаде оставка, защото бил изказал личното си мнение.\r\nСъпартийците му застанаха зад него и дори се заканиха, че ако той бъде отстранен като зам.-председател, няма да предлагат друг кандидат за неговото място.\r\nТака едно място от ръководството на парламента ще остане вакантно.\r\nСлед спешно заседание на Изпълнителното бюро на левицата зам.- шефът на партията Кирил Добрев цитира документ на партията от 1991 г., с който БСП поема политическата отговорност за решенията на предшественичката си БКП и се извинява на репресираните и пострадалите от действията й, но в същото време отсече, че няма нито една причина Жаблянов да напусне зам.-шефското си място.\r\nПарламентарната група на червените също го подкрепи единодушно и всички 71 присъстващи в пленарна зала гласуваха „против“ оставката му.\r\nЕдинствената парламентарна група, която отказа да участва в гласуването беше тази на ДПС.\r\nОще в началото на обсъждането на искането за оставка на Жаблянов депутатите от движението напуснаха залата с мотива, че това фарс.\r\n ", "date": "2018.02.21", "title": "НС (Народният съд) бутна Валери Жаблянов. Ами сега?"}
{"url": "https://www.dnes.bg/crime/2018/02/21/80-godishna-spasi-3000-lv-dade-gi-na-izmamnici.368624", "text": "80-годишна жена от град Шумен е измамена от ало апаши с близо 3000 лева. \r\nВъзрастната жена гостувала на своя позната, когато позвънил стационарния телефон. Гостенката отговорила на обаждането, понеже нейната приятелка имала здравословен проблем, съобщиха от ОДМВР-Шумен. \r\nВ хода на разговора я питали има ли пари и след като отговорила положително, я убедили, че парите ще бъдат взети от измамници. 80-годишната жена предоставила информация за мобилния и домашния си телефон. Посетила банков офис и изтеглила парична сума, която да хвърли от балкона на дома си с цел да бъдат задържани измамниците. Около 17 часа хвърлила сумата от 2950 лева. \r\nЗапочнато е досъдебно производство.\r\n ", "date": "2018.02.21", "title": "80-годишна \"спаси\" 3000 лв., даде ги на измамници"}
{"url": "https://www.dnes.bg/politika/2018/02/21/prezidentyt-s-novo-veto-zakonyt-za-ktb-otnovo-v-ns.368632", "text": "Държавният глава Румен Радев връща за ново обсъждане в Народното събрание Закона за изменение и допълнение на Закона за банковата несъстоятелност, който касае пряко фалиралата КТБ. Поправките бяха внесени от Делян Пеевски, Хамид Хамид и Йордан Цонев от ДПС, но в пленарната зала минаха с подкрепата на управляващите от ГЕРБ.От прессекретариата на държавния глава уточняват, че президентът подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства.\nВ тази връзка държавният глава има възражения по някои от Преходните и заключителните разпоредби на приетия закон. С тях се преуреждат с обратно действие в нарушение на правовата държава настъпили правни последици, придобити права и погасени задължения.В мотивите си държавният глава подчертава, че обществото има нужда да знае конкретните измерения на последиците от приетия закон. \"Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения\", смята Румен Радев.По време на дебатите в НС вносителите на промените настояха, че с тях се дава правен способ да се върне разграбеното на държавата.Според Йордан Цонев промените ще са ефективен правен инструмент в ръцете на синдиците, ако спечелят делата, да възстановят заграбеното от КТБ. Той отсече, че фалитът на банката е грабежът на века и е направен от мажоритарния собственик и неговия екип.", "date": "2018.02.21", "title": "Президентът с ново вето: Законът за КТБ отново в НС"}
{"url": "https://www.dnes.bg/obshtestvo/2018/02/21/v-pomosht-na-nedonosenite-bebeta-kapachki-za-bydeshte.368617", "text": "\r\n                        \r\n                        \r\n                        \r\n                    Мартина Йорданова и Лазар Радков са сред онези млади ентусиасти, които не просто вярват в доброто, а го правят по ефектен и въздействащ начин. Двамата са съоснователи на инициативата \"Капачки за бъдеще\", а целта им е да осигурят възможно най-много кувьози за болниците у нас, събирайки капачки и предавайки ги за рециклиране.\r\n\"Всичко започна покрай инициативата ни \"Благотворителност и спорт\". Наши приятели правят същата инициатива във Варна и с подобна кампания бяха купили кувьоз за местната болница\", обясни фитнес инструкторът Лазар Радков пред .\nПри първото събитие, организирано от двамата, инициативата събира 8,5 тона капачки, които се предадени за рециклиране, а парите са инвестирани в кувьоз за болницата в Червен бряг, който е закупен за 7,8 хил. лева.\r\n\"1 килограм се изкупува за 40 стотинки. Туба капачки струва около 1-1,20 лв. Решихме да помогнем на по-малките общински болници и се допитахме до Министерството на здравопазването. Справка за 2017 г. показва, че единствено в Чирпан има 10 недоносени бебета и нито един работещ кувьоз\", каза Мартина ЙордановаИменно Чирпан е следващият град, за който двамата ще събират капачки и пари. Следващото събитие ще се проведе на 14 април пред националния стадион \"Васил Левски\", като между 9:00 и 14:00 часа ще се събират капачки.Двамата са ангажирани и с инициативата \"30 за 30\", където идеята е да бъдат мотивирани 1 млн. българи да спортуват.\"Обмисляме как да обвържем двете инициативи - да стимулираме хората да спортуват и да рециклират\", посочи Лазар Радков. ", "date": "2018.02.21", "title": "В помощ на недоносените бебета: \"Капачки за бъдеще\""}
{"url": "https://www.dnes.bg/temida/2018/02/21/vlado-placentata-iska-po-byrzo-delo-vegan-e.368626", "text": "Владимир Стоянов, който миналото лято удари доктор Албена Гагова от болница \"Шейново\" заради нейния отказ да му даде плацентата на новороденото му дете, поиска делото срещу него да тръгне по-бързо. Това стана в началото на разпоредителното заседание в Софийския районен съд.\n\n\n\n\nХод на делото не беше даден поради отсъствие на адвоката на д-р Гагова, както и че Владо Плацентата получил едва вчера обвинителния акт. Въпреки това, Стоянов настоя делото да тръгне, тъй като не искал той да става причина за отлагането.До късно снощи писал и становище в шест страници, което даде на съда. В него Плацентата казва, че не помни да е удрял д-р Гагова.\r\nОт 18-годишен бил вегетарианец, а от една година и веган. Сподели, че е изобщо не е бил в болницата, когато се е раждало детето му, защото той не бил бащата. ", "date": "2018.02.21", "title": "Владо Плацентата иска по-бързо дело, веган е!"}
{"url": "https://www.dnes.bg/sofia-film-fest/2018/02/21/dokumentalna-mozaika-1968-zakriva-sofiia-film-fest.368635", "text": "Един интригуващ омнибус-проект ще бъде включен в голямата тема \"1968 година\". Документалната мозайка ще закрие основната програма на София Филм Фест на 18 март в кино \"Люмиер Лидл\".\r\n Филмът, разказващ за месец август 1968 година, е субективен поглед към войниците от \"братските\" армии и техните мисли и чувства за Чехословашката окупация и функциите им в нея.  Зад документалния проект стои продуцентът Мартичка Божилова, а проектът е копроукция между Словакия, Чехия, Полша, България и Унгария.\r\nОсновният въпрос, около който обединяват работата си режисьорите Стефан Командарев, Мари Елиза Шайд, Линда Домбровжки, Магдалена Жимков и Евдокия Москвина, е как \"малкият човек в Европа\" се отнася с така наречената \"голяма история“.Каква е ролята на личната отговорност, запазването на личната гледна точка и морал и какво се случва с тях, когато човекът е поставен пред избора да спаси живота си, или да се подчини на правилата? \r\nЗа \"братските армии“ окупацията на Чехословакия през 1968 година е съвсем различно събитие от това, което чехите и словаците преживяват. Пресъздаването на историята предлага среща с войници от различни националности и ранг.За да бъде постигната многопластовост и разнообразие на гледните точки върху сложната тема, по филма работят петима режисьори от пет държави от бившия Варшавски договор, участвали в окупацията на Чехословакия – Русия, Полша, Германия, Унгария и България. А пъзела на омнибуса е подреден от филмите \"Ненужен герой“ (България), \"Гласове в гората\" (Германия), \"Червена роза“ или \"Приятелство и любов по време на окупация\" (Унгария), \"Войнишки жени и шпиони\" (Полша), \"Последната мисия на генерал Ермаков\" (Русия).", "date": "2018.02.21", "title": "Документална мозайка \"1968\" закрива София Филм Фест"}
{"url": "https://www.dnes.bg/cars/2018/02/21/shte-si-kupite-li-pak-kola-proizvedena-v-rusiia.368627", "text": "Възстановяването на руския пазар на нови автомобили е факт, въпреки че много анализатори предупреждават, че страната върви към криза. В същото време точно пазарът в Русия се смята за този, който има най-сериозен потенциал за ръст тази година, въпреки че изостава по показатели от тези в развитите държави.Все повече компании строят заводи за автомобили в страната, а с възстановяването на пазара, производството там се увеличава. Само в последните дни Mazda и Skoda обявиха, че увеличават производството си в Русия.\r\nЧехите потвърдиха, че основният обем продажби в Русия са точно коли, произведени от Skoda на място, а най-новото попълнение в производствената гама е SUV моделът Karoq. Подготовката за старта на производството в Нижний Новгород е отнела 18 месеца и е погълнала инвестиции в размер на 87,5 милиона евро.\r\nТам вече се произвеждат Skoda Octavia и VW Jetta, а доскоро и Skoda Yeti. VW и Skoda използват производствените мощности на някогашния съветски гигант ГАЗ от 2011 година насам, а през 2017 двете страни подписаха нов договор.\r\nВ същото време Mazda стартира производството на трети модел от гамата си в завода \"Sollers Mazda\" във Владивосток. Новият модел е CX-9, а досега там се сглобяваха моделите 6 и CX-5, като всички те са предназначени за руския пазар. Двете компании – Mazda и руският й партньор Sollers, строят и завод за двигатели, който също ще е във Владивосток, тъй като разчитат на ръст на местния пазар.\r\nЕстествено, голяма част от продукцията на заводите в Русия би имала шансове да покрие изискванията на ЕС – като качество и екологичност, но остава въпросът: Дали тези автомобили ще спечелят доверието на купувачите в Европа?", "date": "2018.02.21", "title": "Ще си купите ли пак кола, произведена в Русия?"}
{"url": "https://www.dnes.bg/sofia/2018/02/21/novosti-v-gradskiia-transport-tabla-i-videonabliudenie.368618", "text": "220 нови електронни табла и видеонаблюдение по спирките ще бъдат част от подобренията за градският транспорт в София, обяви заместник-кметът по транспорт в Столична община Евгени Крусев пред Радио \"Фокус\".\r\nЦелта е да се подобри чувствително качеството на услугата в София по най-натоварените направления. \r\n\"Ще бъдат рехабилитирани основни трасета като най-големият компонент по проекта \"Интегриран градски транспорт\" е реконструкцията и рехабилитацията на трамвайното трасе по бул. \"Цар Борис II\"“, маршрута на трамвай №5. Основната цел е да се постигне модернизирано трасе с изцяло нови нископодови, климатизирани трамвайни мотриси и скоростта на придвижване да се увеличи. Съответно хората да получат по-комфортна и по-конкурентноспособна услуга\", подчерта Евгени Крусев. \r\nТой допълни, че предстои и реконструкция на трамвайното трасе по ул. \"Каменоделска\", с която ще започнат ремонтите. В момента текат процедури по избор на изпълнител и се очаква строежите да започнат през лятото, уточни Евгени Крусев.По време на ремонтите ще се ползва заместващи автобусни линии. \r\n ", "date": "2018.02.21", "title": "Новости в градския транспорт: Табла и видеонаблюдение"}
{"url": "https://www.dnes.bg/politika/2018/02/21/dancho-diakov-poema-nso-ohranata-na-vlastta.368643", "text": "Генерал-майор Данчо Дяков ще оглави Националната служба за охрана. Правителството даде съгласието си днес генералът да бъде назначен за началник на НСО. Към момента той е съветник на президента Румен Радев по военната сигурност.\n\n\n\nВъв връзка с подаден от генерал-майор Дяков рапорт и за да бъде изпълнена законовата процедура, правителството предлага на президента да го освободи от заеманата в момента длъжност и от военна служба.\r\nПредишният шеф на НСО Ангел Антонов бе освободен от поста в края на януари, след като депозира писмо пред президента, че желае да напусне. Тогава източници от правителството съобщиха, че ще му бъде предложено консулско място в Санкт Петербург.\r\nОсвобождаването на Антонов стана на фона на скандал, разследван от военната прокуратура за злоупотреби с базата на НСО в \"Кричим\" и автопарка на службата за охрана.", "date": "2018.02.21", "title": "Данчо Дяков поема НСО – охраната на властта!"}
{"url": "https://www.dnes.bg/sofia/2018/02/21/nova-rolia-izliazyl-ot-upotreba-bus-prevyrnat-v-sklad.368633", "text": "Сигнал за излязъл от употреба автомобил, който е паркирал върху зелените площи и се използва като склад, бе подаден от гражданин в платформата за сигнали – Helpbook.\"Автомобилът не само много отдавна е излязъл от употреба, но е паркирал в зелените площи и се използва като склад на общинска земя\", гласи .Авторът му добавя още: \"За втори път подавам сигнал за един и същи автомобил, че е излязъл от употреба. Получавам по надлежен път документ, че ще бъде вдигнат, но това не се случва вече повече от година\".Адресът, на който е паркирано превозното средство, е ул. \"Теофил Ганев\" 5, ж.к. \"Хаджи Димитър\".От подадения сигнал разбираме, че на 10.01.2018 г. Столичната община, Район \"Подуяне\", изпраща документ до Контактен център към Столична община, чрез който информира за текущия случай, както и за това, че е извършена проверка от специалисти в районната администрация на посочения адрес.\"При проверката бе установено, че на посочения адрес е паркирано МПС бус с регистрационен номер, който отговаря на определението \"излязло от употреба МПС\", съгласно Наредбата за управление на отпадъците и поддържане и опазване на чистотата на територията на Столична община\", гласи част от документа, подписан от кмета на Район \"Подуяне\" Ева Митова, като продължава: \"и ще бъде стикиран при сформирането на следващата комисия за установяване и на ИУМПС (излезлите от употреба моторни превозни средства, бел. ред.) при условие, че тонажът на превозното средство не надвишава 3 тона. За получаване на информация за тонажа на буса районната администрация е изпратила писмо до КАТ\".От изпратения първи сигнал резултат няма повече от година, по думите на гражданина, който сигнализира за случая. Очакваме да разберем колко време ще отнеме на институциите да се справят с проблема при втората сигнализация.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.21", "title": "Нова роля: Излязъл от употреба бус – превърнат в склад!"}
{"url": "https://www.dnes.bg/eu/2018/02/21/dve-bylgarki-na-visoki-postove-v-evrokomisiiata.368642", "text": "За първи път човек от България ще заеме поста генерален директор в Европейската комисия. Това е Мариана Коцева, която ще оглави Евростат. Тя е и първата жена начело на европейската статистическа служба.\r\nОт юли 2012 г. тя е заместник-генерален директор на Евростат в Люксембург. С почти шест години трудов стаж в Евростат и десет години като генерален секретар, а след това и председател на Националния статистически институт на България, Коцева притежава всички необходими умения и опит за новата си позиция.\r\nАндрияна Сукова от България ще бъде новият заместник-генерален директор на генерална дирекция \"Трудова заетост, социални въпроси и приобщаване\". Сукова работи в генерална дирекция \"Заетост\" повече от седем години, по-специално в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която Комисията ще предложи през май. \r\nКато бивш заместник-министър на земеделието на България и член на кабинета на бившия комисар по защита на потребителите Меглена Кунева Андрияна Сукова може също да използва политическия си опит за новата си позиция.\r\nНазначаването на най-добрите хора на правилните позиции ще помогне на Комисията под председателството на Юнкер да постигне значителен напредък през 2018/2019 г. и след това. Днешните назначения включват още четирима нови генерални директори и четирима заместник-генерални директори. Те ще увеличат значително броя на жените на тези ръководни постове от едва 11% през 2014 г. до 36% сега. Това е резултат от ангажимента на председателя Юнкер да постигне целта от 40% до 31 октомври 2019 г., се казва в съобщение на представителството на ЕК в България.\r\n ", "date": "2018.02.21", "title": "Две българки на високи постове в Еврокомисията"}
{"url": "https://www.dnes.bg/sofia/2018/02/21/56-godishen-skochi-ot-9-tiia-etaj-myrtyv-e.368636", "text": "Мъж е починал на място при паданне от висок блок в кв. \"Красна поляна\" в столицата, съобщиха от СДВР.Сигналът за инцидента е получен сутринта, към 09:50 часа.Става въпрос за 56-годишен мъж, който по първоначални данни е скочил от 9-тия етаж от жилището, в което живее.Причините за инцидента продължават да се изясняват от разследващите.", "date": "2018.02.21", "title": "56-годишен скочи от 9-тия етаж. Мъртъв е!"}
{"url": "https://www.dnes.bg/sofia/2018/02/21/borisov-nastoia-skypa-zona-za-kolite-v-centyra-na-sofiia.368630", "text": "Премиерът Бойко Борисов предложи \"скъпа зона\" за коли в центъра на София. Повод за това стана подписването днес в МС на договори за обновяване на района между МРРБ и Столичната община.\"Като постигнете да се уплътни и с метрото зоната, трябва да направите скъпа зона в София в центъра така както в цяла Европа. Който иска сам човек да се разхожда с колата из града, трябва да си плаща повече, защото се замърсява и въздухът повече. Тези пари трябва да отидат в места, където да свалим хората от автомобилите – по-евтино, по-бързо, 100% екологично чисто\", коментира той след подписването в началото на днешното правителствено заседание.Районът на \"Златна София\" около парламента, \"Граф Игнатиев\" и книжният пазар \"Славейков\", градинката на \"Св. Седмочисленици\", площад \"Гарибалди\", ще бъдат обновени и облагородени. Предвижда се подмяна на настилки, допълнително осветление, озеленяване, ремонт на трамвайния релсов път по проекти на обща стойност 173.5 млн. лв. От тези средства 151 млн. лв. е безвъзмездната финансова помощ по ОП \"Региони в растеж\", а останалите – съфинансиране от Столичната община.Борисов каза, че в модернизацията на София се инвестират огромни средства. \"Едно време аз като станах кмет, най-младият тролей \"Икарус\" беше по-стар от мен, да не говорим за трамваите, нямаше нито един нов. Автобусите от Орлов мост по \"Цариградско\" до Плиска – черен дим, също бяха стари \"Икарус\"-и\", даде пример той.\"151 млн. са много пари и то за едни от любимите места на софиянци, след Витошка, която стана прекрасна\", каза още Борисов. Той допълни, че новите трамваи гарантират чистота на въздуха и по-малко шум. \"Всичките тези 20 км трамвайни линии, които тропат и лопат сега, всичко това ще бъде обезшумено, за да могат в тези квартали хората да не чуват тези звуци\", разясни той.Близо 200 дка територия в централната градска част ще бъде обновена, съобщи столичният кмет Йорданка Фандъкова. Цялостно ще бъде обновена линията на трамвай номер 5 от кв. \"Княжево\" до Съдебната палата, с нови спирки с видеонаблюдение и 13 нови трамвайни мотриси. На всички светофари, по които трамваят преминава, ще му се дава предимство, което ще увеличи скоростта на движение.\r\nДругите два проекта, по които бяха подписани договори, са за социална интеграция и изграждане на дневни центрове за подкрепа на деца с увреждания.Регионалният министър Николай Нанков заяви, че това са най-видимите проекти за софиянци. Той съобщи, че по оперативната програма договореността на средствата вече е 72%.От своя страна Йорданка Фандъкова каза още, че се очаква Пътната агенция да обяви процедурата за избор на изпълнител за участъка от жк \"Младост\" до АМ \"Тракия\" до средата на март. По думите й това означава, че има шанс до края на годината да започне разширението на Софийския околовръстен път.", "date": "2018.02.21", "title": "Борисов настоя: Скъпа зона за колите в центъра на София!"}
{"url": "https://www.dnes.bg/akoshtete-vqrvaite/2018/02/21/skandal-sled-skandal-nakraia-mir-megz-i-mariia.368641", "text": "Сигурно мнозина си спомнят скандалите и нападките между дизайнерката Миглена Каканашева и фолкпевицата Мария.Обвиняваха се коя е по-лека жена, сипеха се закани за съд. Е, тв какофонията приключи, приключи и враждата между двете.Снощи те демонстрираха приятелски отношения по време на наградите Lifestyle Awards. Говориха си приятелски, снимаха си моментите една на друга докато получават статуетките си – истинска идилия. Или лицемерие.Дизайнерката прикова погледите с типичната си рокля с голямо деколте, а Мария бе заложила на скъп и марков тоалет. Мария получи статуетка за Най-стилна звезда.", "date": "2018.02.21", "title": "Скандал след скандал, накрая мир: Мегз и Мария"}
{"url": "https://www.dnes.bg/notifikacii/2018/02/21/semeistvoto-pecheli-ot-prezidentstvoto-na-trymp-ne.368629", "text": "Доналд Тръмп-младши заяви при посещение в Индия, че всички приказки, че семейството му се облагодетелства от президентството на баща му, са \"глупости\", предаде Асошиейтед прес.\r\nНай-големият син на американския президент Доналд Тръмп пристигна вчера в Индия, за да насърчи сделки с недвижими имоти, носещи името на семейството му. Това поражда етични притеснения за използването на името на американския президент за насърчаване на бизнес начинания по света.\r\nТръмп-младши обаче каза по индийския телевизионен канал Си Ен Би Си Ти Ви 18, че семейството му вместо това пропуска бизнес възможности, защото баща му е обещал да не се занимава с нови бизнес начинания, докато е президент.\r\nТръмп-младши, който сега управлява организация \"Тръмп\" заедно с брат си Ерик, заяви, че когато критиците говорят за тях, че се \"облагодетелстват от президентството и всички тези глупости\", те забравят за възможните сделки, които семейството не е могло да сключи.\r\nПреди пристигането на Тръмп-младши в Индия няколко големи индийски вестника публикуваха лъскави реклами на първа страница със заявлението \"Тръмп пристига. А вие?\".\r\nВ рекламите се обещаваше, че купувачите, които си поръчат апартаменти в нов луксозен комплекс в предградие на Делхи до утре, ще получат \"разговор и обяд\" с Тръмп младши на следващия ден.\r\nИндия е най-големият пазар за марката \"Тръмп\" извън САЩ. Всички бизнес проекти бяха подписани, преди Доналд Тръмп да стане президент, но насърчаването дори на съществуващи бизнес начинания поражда тревога от етична гледна точка./БТА/\r\n ", "date": "2018.02.21", "title": "Семейството печели от президентството на Тръмп? Не!"}
{"url": "https://www.dnes.bg/politika/2018/02/21/evrodeputati-bylgarskite-granichari-zariazvat-granicata-v-chas-pik.368594", "text": "В пиковите часове българските граничари прекратяват проверките на документи на границата. Това съобщиха двама водещи членове на Европейския парламент по време на изслушване за бъдещето на Шенген във вторник вечер в Брюксел. Те посочиха недостига на пари и хора като причина за това.\r\nФренската евродепутатка Мари-Кристин Вержиа, която води делегация на Европарламента миналата седмица в България, разказа, че когато се натрупат много хора на \"Капитан Андреево\", \"проверките на документи се преустановяват и контролът отпада\".\r\nИспанецът Карлос Коельо, който е докладчик на парламента за Шенген, пък попита вътрешния министър Валентин Радев, който участва в изслушването, дали тази практика не позволява на джихадистки бойци, връщащи се в Европа да влизат в ЕС.\r\n\"Във върховите часове има по-малко проверки и това е проблем. Опитваме се да го решаваме като увеличаваме средствата. Не знам дали това е най-доброто решение\", призна министърът.\r\nЗапитан дали България се грижи и за правата на турските граждани, които бягат в търсене на закрила, Радев заяви, че приоритет е защитата на европейските граждани.\r\nУчастващите в изслушването депутати от различни парламентарни групи настояха за бързо приемане на България и Румъния в Шенген, позовавайки се на изпълнените от тях технически изисквания. Същият призив отправи и еврокомисарят за миграцията Димитрис Аврамопулос.\r\nРадев, който представляваше на изслушването страните членки, каза че в Съвета все още липсва единодушие, нужно за вземането на решение за приемането на двете държави.\r\n\"Продължаващото отлагане на това решение е без прецедент и аз призовавам за скорошно, справедливо решение\", настоя Радев, като направи уговорката, че говори като български министър.\r\nЕвропейската комисия си навлече критики за граничните проверки във вътрешността на Шенген, които се правят от Германия, Австрия, Франция, Швеция и Норвегия вече повече от 2 г. Евродепутати настояха, че те са ненужни и че освен политически негативи, носят и икономически загуби за съседните държави, заради затрудненото преминаване на хора и товари. Четири от петте страни се позовават за проверките на засилен миграционен натиск, а Франция - на терористична заплаха.\r\nАврамопулос обаче заяви, че те имат право да проверяват по вътрешни шенгенски граници и че Комисията още не е приключила оценката на аргументите им, представени през декември.\r\n\"Петте страни се опитват да намерят алтернативи и ние ги консултираме в това, притискаме ги да се откажат, но те имат право да правят засилени полицейски проверки\", каза комисарят.\r\nСпоред ексепртен анализ, поръчан от комисията за граждански свободи на Европарламента, тези проверки са незаконни.\r\nЕврокомисията смята, че миграционният натиск, особено от източното и централно Средиземноморие, \"драстично е намалял\" и че новата гранична служба на ЕС е напълно оперативна и е разположила 1200 служители по външните граници на Съюза, включително в България. Други 1500 са на разположение да бъдат изпратени, ако се налага.\r\nДиректорът на граничната агенция Фабрис Леджери съобщи, че през миналата година се е удвоил броят на депортираните от ЕС мигранти, които нямат право да останат. Самолетите с връщащи се са се увеличили десетократно, достигайки 400 полета през 2016 г. \r\nГермания, Италия, Белгия, Швеция, Франция и Холандия най-често се възползват от организираните от агенцията чартъри, а страните от Западните Балкани, следвани от Тунис и Афганистан - са най-честите дестинации.", "date": "2018.02.21", "title": "Евродепутати: Българските граничари зарязват границата в час пик"}
{"url": "https://www.dnes.bg/notifikacii/2018/02/21/s-djadja-za-22-avtokradci-zadigat-koli-izchezvat-po-100-na-mesec.368595", "text": "Сто коли месечно се крадат у нас с устройство, което струва $22 и се поръчва свободно по интернет. Това обясниха разследващи пред \"Монитор\", които вече дори са заловили преди дни група, разполагаща с уреда. \r\nТой представлявал подобна на флашка джаджа, която се свързвала с телефона в слота за зарядното. С нейна помощ се копирал кодът от дистанционното за алармата и запалване на автомобила, а след това с подаването на специален сигнал през приложение, вратите на автомобила се отваряли, а двигателят му стартирал.\r\nСхемата действала само при по-новите и луксозни коли, които са на не повече от 7-8 години. До скоро подобни уреди се поръчваха от Русия и струваха над 2-3 хил. долара и за използването им беше необходим обемен лаптоп.\r\nНовата джаджа обаче ги слага в малкия си джоб и върши същата работа за многократно по-ниска цена. Освен това е съвместима с всеки един смартфон, дори и от най-нисък клас, което я прави и по-лесно преносима.\r\nПоръчката на устройството отнема секунди, а доставката най-много две седмици. Освен това при митническия контрол, тя не представлява забранена стока, което прави и получаването й безопасно, за разлика от предишната генерация тапи и оборудване. С допълнителна такса от няколко долара тя дори идва до вратата ни, опакована в малко кашонче.\r\nСпоред данни на МВР само за месец декември за били откраднати 151 коли. Само 11 са намерени. Останалите се предполага, че са били нарязани за части часове след кражбата им.\r\n\"Ако преди автомобилите се изнасяха в чужбина или номерата им се пренабиваха, то сега направо се режат брутално за части. Използват електрически ножове, с които са един час разфасоват един скъп автомобил на съставните му чаркове. Всичко след това отива по моргите или при дилъри на части, които работят с оторизирани магазини и сервизи\", обясниха криминалисти пред изданието.", "date": "2018.02.21", "title": "С джаджа за $22 автокрадци задигат коли – изчезват по 100 на месец"}
{"url": "https://www.dnes.bg/notifikacii/2018/02/21/shofior-ot-haskovo-se-kachi-piian-zad-volana-che-i-zaspa.368596", "text": "Шофьор от Хасково бил събуден от пътни полицаи, след като се оказало, че заспал зад волана, докато чакал на светофар, пише .\r\nКуриозната случка станала на кръстовище в центъра на града. \r\nНамиращите се в съседните коли хора се притеснили, че мъжът може да е получил инфаркт или инсулт и позвънили на 112.\r\nОказало се обаче, че шофьорът е заспал след употреба на алкохол. Признал, че е много пиян и се качил сам в патрулката.\r\n ", "date": "2018.02.21", "title": "Шофьор от Хасково се качи пиян зад волана, че и заспа"}
{"url": "https://www.dnes.bg/zvezdi/2018/02/21/djenifyr-lav-hiuit-na-39-aktiorski-i-muzikalen-talant.368528", "text": "\nНа днешния 21 февруари своя 39-и рожден ден празнува популярната американска актриса Дженифър Лав Хюит. Родена в Уейко, Тексас през 1979 година, тя стартира своята актьорска кариера още през 1989 година.\r\nИграла е в десетки филми, но най-емблематични остават ролите й на Джули Джеймс в \"Знам какво направи миналото лято\" и неговото продължение \"Все още знам какво направи миналото лято\", както и на Мелинда Гордън в сериала \"Шепот от отвъдното\".\r\nВсъщност, освен актриса, Дженифър е и певица и текстописец, като има няколко албума.\r\n\r\nБъдещата актриса расте с брат си и майка си, след като родителите й се развеждат.\r\nДженифър има германско, английско и шотландско потекло.\r\nНейната първа страст всъщност е музиката. Когато е на десет, Дженифър е забелязана от скаути, търсещи млади таланти, и след като спечелва състезание за млади таланти в Тексас, тя се премества в Лос Анджелис, заедно с майка си, за да преследва музикална и филмова кариера.\r\nКато певица Хюит има издадени цели 6 албума. До днес най-известният й сингъл е \"BareNaked\" към едноименния й албум, реализиран през 2002 година.\r\nПрез 2008 година мъжкото списание „Maxim“ я определя за най-секси жената в телевизията.\r\nВсъщност, първоначално тя е трябвало да изиграе ролята на Хелън Шивърс в култовия филм \"Знам какво направи миналото лято\". В крайна сметка обаче тази роля е дадена на Сара Мишел Гелар, а Дженифър играе ролята на Джули Джеймс.\r\nПрез 2013 година се жени за актьора Брайън Холисей, откогото има 2 деца – дъщеря и син.\r\nФенка е на футбола и на шотландския Селтик.", "date": "2018.02.21", "title": "Дженифър Лав Хюит на 39: Актьорски и музикален талант"}
{"url": "https://www.dnes.bg/usa/2018/02/21/trymp-celunal-recepcionistka-falshivo-obvinenie.368597", "text": "Президентът на САЩ Доналд Тръмп отхвърли твърденията за непристойно поведение, отправени от жена, която твърди, че той я целунал насила, когато е работила на рецепцията в \"Тръмп тауър\" в Ню Йорк преди около 10 години, предадоха световните агенции.\r\nРейчъл Крокс спомена за посегателството за първи път по време на кандидат-президентската кампания в САЩ през 2016 година. Тя е една от десетината жени, обвинили досега Тръмп в непристойно поведение.\r\nПрез 2017 г. тя разказа в телевизионна програма, че е била шокирана от случилото се. Сега в. \"Вашингтон пост\" отново съобщи за твърденията на Крокс на първа страница и това породи отговор в \"Туитър\" от страна на президента.\r\n\"Жена, която не познавам и която, доколкото си спомням, никога не съм срещал, е на ЧЕЛНАТА СТРАНИЦА на фалшивите новини на \"Вашингтон пост\", твърдейки, че съм я целунал (и то за цели две минути) в лобито на Тръмп тауър преди 12 години\", написа Тръмп.\r\n\"Нищо такова не се е случвало! Кой ще направи това на обществено място при охрана на живо?\", написа в друг туит Тръмп, визирайки работещите охранителни камери за наблюдение в лобито на Тръмп тауър.\r\n\"Това е още едно фалшиво обвинение\", добави Тръмп.\r\n\"Защо \"Вашингтон пост\" не пише за жените, които приемат пари, за да измислят истории, които ме засягат? Една от тях си уреди така връщането на жилищния заем\", допълни той.(БТА)", "date": "2018.02.21", "title": "Тръмп целунал рецепционистка? Фалшиво обвинение!"}
{"url": "https://www.dnes.bg/snimka-na-denia/2018/02/21/oblachna-i-dyjdovna-sriada-temperaturite-mejdu-4-i-9.368598", "text": "Днес ще преобладава облачно време, с превалявания предимно от дъжд. В Северозападна България и високите полета на Западна, главно в сутрешните часове, дъждът ще се примесва и ще преминава в сняг. \r\nЩе духа слаб, в Дунавската равнина и Източна България, до умерен вятър от изток-североизток. Максималните ще са предимно между 4° и 9°. Такава е прогнозата за времето на Националния институт по метеорология и хидрология (НИМХ) при Българската академия на науките (БАН), цитирана от \"Фокус\".\r\nПо Черноморието ще бъде облачно, с превалявания от дъжд. Ще духа умерен вятър от изток-североизток. Максималните температури ще са 6°-7°. \r\nТемпературата на морската вода е 7 - 8°. Вълнението на морето ще е 3 – 4 бала.\r\nВ планините ще бъде облачно, със слаби валежи от сняг. Ще духа умерен до силен югоизточен вятър, по високите части - от югозапад. Максималната температура на височина 1200 метра ще е около 0°, на 2000 метра – около минус 4°.\r\n ", "date": "2018.02.21", "title": "Облачна и дъждовна сряда. Температурите между 4° и 9°"}
{"url": "https://www.dnes.bg/world/2018/02/21/sreshta-mejdu-sasht-i-kndr-otmenena-v-posledniia-moment.368599", "text": "Американският вицепрезидент Майк Пенс е имал уговорена среща със севернокорейски представители, включително със сестрата на лидера Ким Чен-ун, по време на Зимните олимпийски игри в Пьонгчанг, но севернокорейците са я отменили в последния момент, предадоха световните агенции.\r\nПо време на визитата на Майк Пенс в Пьонгчанг за церемонията по откриването на игрите, \"се откри възможност за кратка среща с ръководителите от севернокорейската делегация. \r\nВицепрезидентът бе готов да грабне тази възможност, за да подчертае необходимостта Северна Корея да се откаже от незаконните си програми за балистични и ядрени ракети\", заяви в комюнике говорителката на държавния департамент Хедър Науърт.\r\n\"Съжаляваме, че те не се възползваха от тази възможност\", добави тя.\r\nПенс е щял да се срещне на 10 февруари с Ким Йо-чен, сестрата на севернокорейския лидер, и с председателя на парламента Ким Йон-нам, но севернокорейците се отказали два часа преди уговорената среща.", "date": "2018.02.21", "title": "Среща между САЩ и КНДР отменена в последния момент"}
{"url": "https://www.dnes.bg/health/2018/02/21/elektronni-cigari-kriiat-li-toksini.368553", "text": "Оказва се, че отпадането на тютюневия дим не е единствено условие, за да се намали токсичността на цигарите. Учени доказаха, че и електронните цигари имат изразено негативно действие, дължащо се на ароматизаторите, които те съдържат. Установено е, че определени съставки в тях действат токсично върху белите ни кръвни клетки като токсините са с различно съдържание в различните типове ароматизатори. Сравнително скорошното пускане на пазара на електронните цигари е причина общия им ефект върху организма в дългосрочен план все още да не е напълно установен. Според данните от някои изследвания дори безтютюневите цигари не може да се считат за безопасни Не едно от тези проучвания подчертава, че токсичния ефект може да дойде и от съставки, които не присъстват в обикновените цигари, а са представени само при електронните. Една от тези съставки са веществата, придаващи съответния аромат на електронните цигари. Проучване на екип от университета Рочестър в Ню Йорк се фокусира върху изясняване ефекта на ароматизаторите върху имунната система и по-конкретно върху белите кръвни телца – основните компоненти на имунитета.   ", "date": "2018.02.21", "title": "Електронни цигари - крият ли токсини? "}
{"url": "https://www.dnes.bg/stranata/2018/02/21/neonatolog-novorodeno-pod-700-g-s-minimalen-shans-da-ocelee.368600", "text": "Нов проектостандарт по акушерство и гинекология предвижда бебетата, които са родени до 700 г включително до 25-а гестационна седмица и не могат да дишат сами, да бъдат вписвани в графа \"биологичен отпадък\". Към моментна нормата е да не са под 800 г.\"Досега се водеше спор. - обяснява началникът на Неонатологичната клиника в \"Майчин дом\" проф. Боряна Слънчева -  Прието беше да не са под 800 г и да са до 26-а седмица. Докато стандартът беше оспорван в съда, следваше да се съобразим с определението на Световната здравна организация, което е за бебета, родени в 22-ра седмица и под 500 г. То обаче не се спазва.\"\n\n\n Министерството на здравеопазването излиза със заповед, с която връща нормите от стария стандарт, а именно 800 г и 26-а седмица. Бъдещият стандарт, който в момента е предоставен за обществено обсъждане, определя до 700 г и 25-а седмица, пише \"Монитор\".Според проф. Слънчева, при 25-а седмица едно дете има възможност за преживяемост над 51 процента. А самите грамажи са растежни криви. \"В 25-а седмица момичетата са 700, а момчетата – 750 грама. Те се изчисляват по т. нар. криви на Фентън, които са признати от Световната здравна организация. Това не е само наше решение. Има много международни конференции и конгреси, на които този въпрос е обсъждан. Специалистите от повечето страни са единодушни, че дете, родено под 22-ра - 23-та седмица няма атрибути да оцелее, независимо от активната реанимация.\" , обяснява неонатологът.По думите й тези новородени са с такава незрялост, че преживяват под 10 процента, като са с 90 и дори 100 на сто тежки увреждания. Затова под 23-та седмица не се полагат особено активни реанимационни грижи, освен палеативни, включващи температурен комфорт, подаване на кислород и парентерално хранене. В 24-та седмица вече родените получават активна реанимация така, както и едно дете в 25-а седмица. Независимо от това на родителите се обяснява, че преживяемостта в 24-та седмица е под 50% и риска от тежки увреждания се движи между 60 и 70 на сто.\r\n Рисковете, според специалиста се изразяват в слепота, детска церебрална парализа или белодробна болест. \"Затова при тях по-нататък се следи развитието на централната нервна система, да се установи двигателното и неврологичното им развитие. Проследява се и състоянието на очите, защото при тях има голям риск от ретинопатия. При немалко от тях се отключва астма. На опасност от детска церебрална парализа са подложени всички деца, които са родени под 1,5 килограма. Затова те се насочват за рехабилитация. Възможни са и смущения в координацията, които за година – година и половина със специални грижи могат да се оправят. Около 5-6% от децата с екстремно ниско тегло са засегнати от тежката форма на бронхопулмоналната дисплазия, която влиза в групата на хроничната белодробна болест.\"Проф. Слънчева обясни и ситуацията, в която преждевременно родените бебета получават ЕГН и им се издава смъртен акт. \"Ако бебето се роди мъртво, се пише \"мъртво родено“ и ако родителите поискат, го взимат, за да го погребат. Ако то се роди живо със сърдечна дейност, се полагат всякакви грижи. Почине ли, се води като \"живо родено починало дете\". Преживее ли повече от 72 часа, то се записва като \"живородено\". Родителите получават акт за раждане, ако почине - смъртен акт, и могат да го погребат.\"Според нея трябва да отпадне в новия стандарт  теглото. \"В световната практика се отчита само гестационната седмица, но не и колко грама е родено детето. Според мен обаче то няма да отпадне, защото случи ли се, трябва да бъдат променени много неща, включително и някои клинични пътеки.\", казва още тя.По думите й, родителите на родено недоносено дете, трябва да внимават то да не наддава ударно, защото в по-късна възраст при такива деца съществува риск от затлъстяване и могат да отключат диабет тип 2. Трябва да се следи и бъбречната им функция.Проф. Слънчева коментира, че причината за раджането на недоносени деца е комплексна. От недоброто проследяване на бременността, така и все по-късната възраст на майките първескини. \"Много се качи възрастта на жените за първо раждане. То вече е между 30 и 35 години. Човешкият организъм старее, макар да не ни се струва така. Рискът от трудно забременяване, неизносване на плода и по-трудни раждания в по-напреднала възраст е факт. Освен това успехите в асистираната репродукция също имат значение. При ин витро процедурите обикновено става въпрос за жени, които раждат след 30-годишна възраст. Някои от тях са с двуплодна бременност и не рядко трудно ги износват до 40-а гестационна седмица. Добрата новина е, че в Европа процентът на недоносените деца е 10%, за нашата страна е горе-долу същият. Това, което бъдещите майки могат да направят, е да посещават редовно женската консултация и да подобрят здравната си култура.\", каза още  неонатологът. ", "date": "2018.02.21", "title": "Неонатолог: Новородено под 700 г с минимален шанс да оцелее"}
{"url": "https://www.dnes.bg/obshtestvo/2018/02/21/pusnaha-maikata-na-nedohranenite-bliznaci-te-v-bolnica.368606", "text": "38-годишната майка на 3-годишни близнаци, които бяха приети вчера в болница в тежко състояние, е освободена от ареста. Това е станало с решение на наблюдаващия прокурор късно снощи. Към момента обвинение не й е повдигнато. Момченцето, което е било прието със счупен череп и хематом, остава в тежко състояние. Вчера на него му беше направена животоспасяваща операция. Децата остават под лекарско наблюдение. 3-годишните деца тежат по 9 килограма и изглеждали недохранени. Това накарало медиците да извикат полиция. По данни на майката момченцето се е намирало в детско креватче, когато върху главата му е паднал гипсов орнамент, поставен на стената.\n38-годишната Иванка Стефанова отглеждала децата си сама. Тя отрича да ги е малтретирала и заяви, че живее бедно.\"Трудно съм ги гледала, от нищо не са били лишени\", каза тя пред bTV. На въпрос защо близнаците са недохранени, тя отговори: \"Защото съм беден човек. Без необходими документи не ми се оказва помощ\", допълни майката.Има данни, че тя е употребила алкохол. По данни на лекарите майката е била във видимо неадекватно състояние, когато е завела близнаците в болница.Полицаите са извършили оглед на апартамента, който е запечатан. От първоначалния оглед не могат да кажат, че там няма добри условия за отглеждане на деца.Съседи разказаха, че не са виждали децата в блока. Виждали са как жената разхожда всеки ден куче, но не и близнаците. \"Сега се ужасяваме, че те са живели горе\", каза Лиляна Димитрова, която живее в блока.Когато Иванка е живеела със съпруга си, съседи често чували викове и скандали. От полицията потвърдиха, че са се отзовавали на повиквания.Под ръководството на Районна прокуратура – Пловдив продължават активните процесуално-следствени действия. Разпитват се свидетели по делото.Предстои да бъде назначена съдебно-медицинска експертиза, която да установи вида и механизма на причиняване на телесните повреди, извършва се и повторен оглед на местопроизшествието.Районна прокуратура в Пловдив наблюдава досъдебното производство за това, че родител е оставил лице, намиращо се под неговите грижи без надзор и с това е създал опасност за неговото физическо развитие.", "date": "2018.02.21", "title": "Пуснаха майката на недохранените близнаци, те – в болница"}
{"url": "https://www.dnes.bg/index/2018/02/21/receptata-dnes-puhkav-sladkish-s-praskovi-i-smetana.368516", "text": ":2 чаши брашно3 яйца1 чаша захар100 мл олио1 бакпулвер1 ванилия, течна1 щипка канела500 г праскови1 чаша сладкарска сметана½ чаша орехи, смлени : Разбийте яйцата със захарта. Нарежете на ситно прасковите. Пресейте брашното с бакпулвера. Смесете го с канелата, олиото, орехите. Смесете съставките с яйцата и захарта. Разбъркайте добре сместа с дървена лъжица. Изсипете я в тава за печене, предварително леко намазнена. Може да ползвате и форма за кекс. Разбийте сладкарската сметана с миксер. Добавете към нея ванилията и разбийте още малко. Печете в загрята на 200 градуса фурна за около 40 минути. Намажете готовия сладкиш с нея след като изстине. За украса подредете няколко парченца праскови отгоре.", "date": "2018.02.21", "title": "Рецептата Dnes: Пухкав сладкиш с праскови и сметана "}
{"url": "https://www.dnes.bg/health/2018/02/21/koi-sa-nai-vrednite-hrani-za-zakuska.368581", "text": "Ако искате да започнете деня със здравословен старт по отношение на това, което ядете, има някои храни, които е добре да изключите от менюто си.Закуската е подценявано хранене, а не би трябвало. Ето защо е важно да изберете такива храни за сутринта, които ще ви направят по-здрави и ще ви помогнат да поддържате енергийните си нива през останалата част от деня.Това са всички захарни изделия, но и рафиниран бял хляб, картофи, кускус или рафинирани зърнени храни. Тези така наречени прости въглехидрати попадат в групата на храните с висок гликемичен индекс.Те предизвикват бързо покачване на кръвната захар, тялото започва да секретира повече инсулин, който има за цел да регулира тази кръвна захар. Не само ще се чувствате по-мудни още от сутринта, но скоро след тези храни апетитът ви ще е много по-голям.Други храни, които е добре да избягвате да консумирате на закуска са мазните тежки храни, за да намалите риска от претоварване на храносмилателната система. Избягвайте пърженото, сосовете и други такива, за да си спестите проблеми със стомаха.", "date": "2018.02.21", "title": "Кои са най-вредните храни за закуска?"}
{"url": "https://www.dnes.bg/stranata/2018/02/21/blagorodno-aktiori-pomagat-na-socialno-slabi.368603", "text": "\r\n                        \r\n                        \r\n                        \r\n                    Вече 4 години над 20 талантливи деца от социално слаби семейства намират безплатно дом и подкрепа в единственото по рода си частно училище–пансион във Великотърновското село Русаля.\r\nТо е създадено по идея на актьорите Анимари Димитрова и Златко Златков. Двамата решили да се посветят на благородната кауза да помагат на даровити деца, съобщава .\r\nДвамата разказват, че в началото вярвали, че в каузата им ще повярват много хора, които ще помогнат училището за даровитите деца да съществува. Днес обаче двамата се справят сами с всичко, а добрите хора, които помагат са все по-малко.\r\nДо момента обаче училището не получава финансова подкрепа от държавата и разчита единствено на дарения, за да оцелее.\r\n ", "date": "2018.02.21", "title": "Благородно: Актьори помагат на социално слаби!"}
{"url": "https://www.dnes.bg/obshtestvo/2018/02/21/ideia-shofiori-bez-knijka-na-pytia-s-vremenni-svidetelstva.368601", "text": "МВР и Министерството на транспорта предлагат нова идея: по пътищата да се пуснат шофьори без книжка. Това би било разписано в новия проект, който разделя на три части сегашния Закон за движение по пътищата. \r\nКандидат-водачите ще получават временни свидетелства, че в момента се обучават и ще имат право да карат автомобил с придружител до 1 година. Според чиновниците и полицаите така те ще придобият повече опит в периода от завършване на шофьорските курсове до явяването на изпит за книжка.\n\n\nОще в предишния парламент бе прието сегашният ЗДвП да остане само с текстове за правилата за движение и глобите за нарушенията им, а да бъдат написани нови два закона – единият за превозните средства и автосервизите, а другият за обучението на шофьорите и изискаванията към автошколите. Сега се бърза и трите проекта да бъдат готови и пуснати за обществено обсъждане в първите дни на март.\r\nНовата кръпка за временната книжка и придружител се обсъжда като текст в бъдещия \"обучителен\" закон. \"Всички кандидат водачи ще преминават задължително шофьорски курсове\", заяви пред \"Труд\" главният секретар на Изпълнителна агенция \"Автомобилна администрация\" Дамян Войновски.\"На младия шофьор ще се издава временно свидетелство за управление на МПС, в което ще залегнат ограничения – като например да не може да вози пътници, да кара в определен част от денонощието. След това той може да се яви на изпит\", поясни Войновски. По думите му целта е младите шофьори да са по-добре подготвени, защото в момента часовете за кормуване са недостатъчни.\r\nВ предложенията ще залегне изискването придружителят да носи отговорност за действията на младия водач и ако се случи тежко произшествие, да се отнема книжката на придружителя. Обмисля се също и да има определен стаж – пет или повече години, през които да няма нарушения. \r\n\"Разглеждаме и вариант придружителят да минава кратък курс на обучение – 2-3 часа, в които да му се обясни как да подхожда към кандидата\", посочи Войновски.\r\nТъй като все още няма готови конкретни текстове, вчера изобщо не стана ясно с какъв автомобил ще се извършва обучението, ще се налага ли колата да бъде маркирана със знаци, както е с учебните автомобили, на чие име ще се пишат актове и фишове и т.н.\r\nКарането на младите с придружител е прието в много европейски страни и в САЩ. Моделът на щат Калифорния е бъдещият водач да кара 6 месеца с пълноправен шофьор, който е навършил 25 години. Отговорността се носи солидарно и от този зад волана, и от придружителя.\r\nПреди това обаче кандидатът за шофьор се явява на писмен тест, нещо като нашите листовки, който се организира от DMV (Department of Motor Vechicles) – Отдел за моторните превозни средства на щата. Ако издържи, службата му издава \"разрешително\" да кара до 6 месеца в градовете на Калифорния и извън тях. После в рамките на още 6 месеца може да се яви на шофьорски изпит и да получи книжка. Ако до 1 г. след теста не го направи, трябва да се яви на нов тест.\r\nСпоред бившия шеф на КАТ Алекси Стратиев обаче идеята е много опасна. \r\n\"В момента идеята за придружител, който да обучава кандидат-водач е почти невъзможна, доколкото изисква по тази тема да се разпишат множество допълнителни правила кой носи отговорността. Отделно от това ще създаде и допълнителна опасност и риск за всички участници в движението, коментира \r\n\"Мога да се съглася само при условие, че кандидатът вече е издържал теоретичен и практически изпит, т.нар. вътрешен изпит в автошколата, след което да кара в един период до явяването му на изпит. Но пак остават въпросите кой има право да е придружител, дали да отговаря само като стаж и възраст, дали може да е само един, как да е оборудван автомобила, с който се води обучението и т.н. Международните стандарти са за кормуване от 50 до 150 часа на кандидатите за правоспособност, но за съжаление у нас са 31 часа и сме под долната граница.Ето затова трябва да се помисли в новия закон\", добави Стратиев.", "date": "2018.02.21", "title": "Идея: Шофьори без книжка на пътя – с временни свидетелства!"}
{"url": "https://www.dnes.bg/stranata/2018/02/21/tir-s-mushama-se-zapali-na-trakiia-tia-tlee-po-platnoto.368608", "text": "ТИР се запали тази сутрин на магистрала \"Тракия\" при 112 км в посока Бургас, съобщи МВР. Движението в района е ограничено.Запалилият се камион е превозвал мушама, която се е разтекла по платното и продължава да тлее.Сигналът за инцидента е получен половин час след полунощ. По първоначални данни, влекач с ремарке, който пътувал от София към Пловдив, се запалил в движение и шофьорът спрял в аварийната лента.Изцяло е изгоряло ремаркето. На място са екипи на пожарната и полицейски служители.Няма пострадали хора. До приключване на работата автомобилите се отбиват през пътен възел \"Цалапица\" на 112 км. Продължава разчистването на пътя.", "date": "2018.02.21", "title": "ТИР с мушама се запали на \"Тракия\", тя тлее по платното"}
{"url": "https://www.dnes.bg/notifikacii/2018/02/21/rapyr-zad-reshetkite-vyzpial-terora-bombite-i-smyrtta-na-tezi-svine.368602", "text": "Рапър от остров Майорка ще лежи три и половина години в затвор заради песните си, в които възхвалява тероризма, заплашва и обижда испанската корона и призовава за смъртта на политици, съобщи ДПА.Върховният съд в Мадрид потвърди присъдата на 24-годишния Хосеп Микел Аренас, който изпълнява песни под псевдонима \"Валтоник\", предава БТА.В тях той призовава за въоръжена окупация на дворец в Палма де Майорка, където испанските кралски особи прекарват лятната ваканция. Той пее как регионални политици \"заслужават атомна бомба\" и народът \"иска смъртта на тези свине\".Аренас обжалва във Върховния съд присъдата, която произнесе срещу него регионален съд на Балеарските острови с мотива, че песните му били изява на артистична свобода и свобода на словото.В Twitter негови подръжници и фенове започнаха да споделят негова снимка с хаштаг #LibertadDeExpresion (свобода на словото) и да искат неговото освобождаване и отмяна на присъдата му. \r\n ", "date": "2018.02.21", "title": "Рапър зад решетките, възпял терора, бомбите и \"смъртта на тези свине\""}
{"url": "https://www.dnes.bg/kino/2018/02/21/chernata-pantera-pobedi-petdeset-niuansa-osvobodeni.368604", "text": "Създаденият по комиксите на \"Марвел\" от 1966 година \"Черната пантера\" е най-гледаният филм у нас, сочат обобщените данни от киносалоните след миналия уикенд. Приключенският триизмерен екшън за първия тъмнокож супер герой Т`Чала е гледан от общо 26 304 зрители и има 307 049 лева приходи за първия му уикенд у нас.На втора позиция е \"Петдесет нюанса освободени\" по книгата на Е. Л. Джеймс, последна част от трилогията за милиардера Крисчън Грей и Анастейджа Стийл. Еротичната история на връзката, която преминава през много предизвикателства и завършва романтично, е гледана от 94 289 зрители и има 873 096 лева приходи за десетте дни на екраните у нас, съобщава БТА.Втората премиера от миналия уикенд - канадската анимация \"Гномчета вкъщи\", е на трето място в топ 10. Обединението на хората и гномовете срещу троксите, които искат да завладеят Земята, е гледано от 8 178 зрители и има 74 482 лева приходи за първите три дни у нас.Четвърто място е за българския детски филм \"Лили рибката\". Семейната история, в която присъстват магия, цигани и фантастични герои е от десет дни в киносалоните и за това време са я гледали 21 061 зрители и има 165 146 лева приходи.Пето място е за третия филм от поредицата по книгите на Джеймс Дашнър - \"Лабиринтът: Последният кандидат\". Продължаващото търсене на лекарство, което ще спаси света от смъртоносна епидемия от Томас и неговите приятели, избягали от корпорацията \"Зло\", е гледано от 55 718 зрители и има 592 342 лева приходи за месец на екраните у нас.Шести в топ 10 е създаденият по действителни събития \"Всичките пари на света\". Събитията около отвличането на внука на милиардера Жан Пол Гети от италиански мафиоти за откуп и последвалата ситуация след това са гледани от 21 574 зрители и имат 197 452 лева приходи за трите седмици на екраните у нас.На седмо място е българският \"Посоки\". След месец на екраните филмът на Стефан Командарев е гледан от 30 707 зрители и отчита 265 273 лева приходи от билетите им.Осмо място е за анимацията \"Бикът Фердинанд\". Историята за младия бик, който предпочита цветята пред това да се изправи срещу бикоборците, е гледана от 98 319 зрители и има 871 450 лева приходи за два месеца на екраните у нас.Девета позиция сред най-гледаните филми е за \"Най-мрачният час\". Британският филм за първия месец от управлението на Уинстън Чърчил в началото на Втората световна война, който вече донесе \"Златен глобус\" за Гари Олдман и две награди на Британската академия, е гледан от 11 625 зрители и има 111 572 лева приходи за трите седмици на екраните у нас.Десето място е за екшъна \"Бърлога на крадци\". Филмът с Джерард Бътлър, Пабло Шрайбър, Соня Балморес, 50 Сент, Джордан Бриджис, Брайън Ван Холт, Олег Тактаров е вече пета седмица на екраните у нас и за това време са го гледали 35 489 зрители и отчита 315 793 лева приходи от билетите им.", "date": "2018.02.21", "title": "\"Черната пантера\" победи \"Петдесет нюанса освободени\""}
{"url": "https://www.dnes.bg/notifikacii/2018/02/21/eksperti-izkustveniiat-intelekt-moje-da-popadne-v-loshi-ryce.368605", "text": "Бързото развитие на изкуствения интелект увеличава опасността за злонамереното му използване от застрашаващи световния мир държави, престъпници и терористи, предупреждава нов доклад, цитиран от Ройтерс и Франс прес.\r\nПроучването бе публикувано днес от 26 експерти в областта на изкуствения интелект, киберсигурността и роботиката от университетите \"Кеймбридж\", \"Оксфорд\", \"Йейл\" и неправителствени организации. \r\nТе призовават правителствата и всички заинтересовани страни да ограничат потенциалните заплахи, свързани с изкуствения интелект.\r\nИзследователите казват, че злонамерената употреба на изкуствен интелект създава непосредствени заплахи за цифровата, физическата и политическата сигурност, защото позволява широкомащабни, прецизно насочени и високоефективни атаки. \r\nПроучването се фокусира върху сценарии, които е възможно да станат реалност в следващите пет години.\r\nТе подчертават, че терористи могат да извършват кибератаки, с които да предизвикат катастрофи на автономни коли или да превръщат широкоразпространените в търговската мрежа дронове в оръжия.\r\n /БТА/", "date": "2018.02.21", "title": "Експерти: Изкуственият интелект може да попадне в лоши ръце!"}
{"url": "https://www.dnes.bg/stranata/2018/02/21/bumyt-na-morbili-zaradi-otkaz-ot-vaksinaciia.368607", "text": "\r\n                        \r\n                        \r\n                        \r\n                    Статистика на Световната здравна организация показва бум на заболелите с морбили. Само за миналата година повече от 21 хиляди са заболели, като при 35 души изходът е бил фатален.\n\nСред най-засегнатите страни са Румъния, Италия, Украйна, а епидемията в Сърбия взе пета жертва. Според доц. д-р Атанас Мангъров, завеждащ детското отделение към Инфекциозна болница, това се дължи на отказ от ваксинацията под натиска на антиваксиналните движения.\"Много хора отказват да слагат ваксини на децата си в резултат, на което децата се разболяват\", каза доц. Мангъров в студиото на \"България сутрин\". Той обясни още, че през 2016 година в цяла Европа е имало по-малко от 6 хиляди заболели от морбили. Докторът подчерта, че на други континенти въпросът е решен със сериозна програма за ваксинация.\"В България това го имахме през 2010 година, когато тук имаше една голяма епидемия от морбили, която засегна над 24 хиляди души, 24 деца умряха\", припомни доц. д-р Атанас Мангъров пред . Той подчерта, че благодарение на взетите мерки през миналата година е имало само малко над 160 случая на заболели.Доц. Мангъров подчерта, че у нас се полагат големи усилия да бъдат ваксинирани всички, които не са, но по думите му една голяма част от хората и то интелигентни и образовани, отказват да ваксинират децата си. Той обясни още, че при изкарана дребна шарка могат да настъпят фатални последствия дори и след повече от 10 години. ", "date": "2018.02.21", "title": "Бумът на морбили – заради отказ от ваксинация"}
{"url": "https://www.dnes.bg/balkani/2018/02/21/turciia-pyrva-priznala-makedoniia-s-konstitucionnoto-i-ime.368609", "text": "Турският президент Реджеп Ердоган на среща с президента на Македония Георге Иванов в Анкара отново е заявил подкрепата на Турция за интеграцията на Македония в НАТО и е препотвърдил принципната позиция по отношение употребата на конституционното име на Република Македония. Това се казва в съобщение на пресслужбата на македонския президент, цитирано от Макфакс.\"Ние сме първите, които признахме конституционното име на Република Македония. Това, което го мислехме тогава, го мислим и сега. Ние не мърдаме нито ляво, нито дясно. Турция в дипломацията никога не се отнася двустранно. След като сме взели решение, ние умираме, но не се връщаме назад\", е заявил турският президент.Той изтъкнал, че освен признаването на конституционното име на Македония и името на нацията Турция била и първата страна, която изпратила свой посланик в Македония.Не за първи път Турция се опитва да си припише заслугата за първенство в признаването на Република Македония. Подобни твърдения вече са изказвани от турски официални представители през годините.Фактът обаче си остава, че България първа призна Република Македония на 15 януари 1992 г. под нейното конституционно име.Турция направи това седмици по-късно, както и Русия. Голяма е заслугата на вече покойния президент Желю Желев в убеждаването и на двете страни да направят това.", "date": "2018.02.21", "title": "Турция първа признала Македония с конституционното й име!"}
{"url": "https://www.dnes.bg/sofia/2018/02/21/vremenno-shte-byde-spriana-vodata-v-stolichni-kvartali.368621", "text": "На 22 февруари 2018 г. (четвъртък), във връзка с подмяна на спирателен кран на ул. \"Чепинско шосе\", кв. \"Васил Левски\" Г, се налага спиране на водоподаването от 9:30 до 21:30 часа на клиентите на \"Софийска вода\", живеещи в района на: кв. \"Васил Левски\" Г.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред магазин \"Домко\".\r\nНа 22 февруари 2018 г. (четвъртък), във връзка с монтаж на пожарен хидрант и спирателен кран на ул. \"Народно хоро\", кв. \"Овча купел\", се налага спиране на водоподаването от 9:00 до 18:00 часа на абонатите в района на: ул. \"Арх. Франк Лойд Райт\" от ул. \"Народно хоро\" до ул. \"Драгоман\", бл. 40 от вх. А до вх. З.\r\nПри продължителност на строително-ремонтните дейности над 12 часа дружеството ще осигури алтернативно водоснабдяване с водоноска на адрес: пред бл. 40 вх. Д.\r\nНа 22 февруари 2018 г. (четвъртък), във връзка с монтаж на спирателен кран на ул. \"Ген. Й. В. Гурко\", Център, се налага спиране на водоподаването от 9:00 до 21:00 часа в района на: ул. \"Ген. Й. В. Гурко\" от ул. \"Княз Александър I\" до ул. \"Георги С. Раковски\"\r\nул. \"Алабин\" от ул. \"Цар Калоян\" до ул. \"Княз Александър I\".\r\nПри продължителност на строително-ремонтните дейности над 12 часа ще има алтернативно водоснабдяване с водоноска на адрес: ул. \"Леге\" ъгъла с ул. \"Алабин\".\r\nНа 22 февруари 2018 г. (четвъртък), във връзка с подмяна на сградно водопроводно отклонение на ул. \"Кладенците\", с. Горни Богров, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Мургаш\", ул. \"Чавдар\", ул. \"Кладенците\", ул. \"Трети март\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Чавдар\".\r\nНа 22 февруари 2018 г. (четвъртък), във връзка с изграждане на сградно водопроводно отклонение на ул. \"Чавдар Мутафов\", \"Жилищна група Зоопарк\", се налага спиране на водоподаването от 10:00 до 18:30 часа в района на: ул. \"Чавдар Мутафов\" от ул. \"Тодор Кожухаров\" до бул. \"Симеоновско шосе\".\r\nПри продължителност на строително-ремонтните дейности над 12 часа ще се осигури алтернативно водоснабдяване с водоноска на адрес: ул. \"Чавдар Мутафов\", ъгъла с ул. \"Тодор Кожухаров\".\r\nНа 22 февруари 2018 г. (четвъртък), във връзка с монтаж на пожарен хидрант на бул. \"Проф. Цветан Лазаров\", жк. \"Дружба\" 2 , се налага спиране на водоподаването от 9:00 до 21:00 часа на клиентите на \"Софийска вода\", живеещи в района между: ул. \"Обиколна\", бул. \"Цветан Лазаров\", ул. \"Мария Нейкова\" и ул. \"Безименна\" - пред бл. 205.\r\nПри продължителност на строително-ремонтните дейности над 12 часа ще се осигури алтернативно водоснабдяване с водоноска на адрес: бул. \"Цветан Лазаров\", ъгъла с ул. \"Мария Нейкова\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\r\n\"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването.На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.21", "title": "Временно ще бъде спряна водата в столични квартали"}
{"url": "https://www.dnes.bg/notifikacii/2018/02/21/sled-dramata-v-oreshnik-proverki-za-vzrivove-v-kyshtata.368610", "text": "\nМъжът е имал разрешително за оръжие, издадено от друга страна членка на ЕС, каза директорът на МВР Хасково Ангел Цанков.\nВ акцията по задържането му участваха над 80 души, съобщава Нова тв. МВР пояснява, че мащабът на операцията е такъв, за да не пострадат цивилни или полицаи.В момента сапьори проверяват двора на къщата му за взривни устройства. Поводът за това е реплика на Пачелиев по време на спецоперацията, че е приготвил много изненади за служителите на МВР.В началото полицията посетила дома на Иван по преписка на Софийската районна прокуратура за заплаха към друг човек. Едва тогава той се барикадирал в дома си и заплашил служителите на реда в оръжие.Мъжът е служил във Френския легион и е бил обучен да борави добре с огнестрелно оръжие и боеприпаси. Цанков не изключи мъжът да е обучаван и от българските институции.Хората в село Орешник са учудени от действията на мъжа. Споделят, че след смъртта на родителите си Иван живеел сам. Понякога стрелял с оръжията си, но не бил заплаха за околните.Пачелиев бе задържан след като откри стрелба по полицаи, а след това се барикадира в дома си. Напрежението ескалирало след като полицаи са пробвали да го отведат за разпит по разследване на Софийска районна прокуратура.Днес прокуратурата се очаква да повдигне обвинение на Димончето за възпрепятстване работата на полицаите. \r\n ", "date": "2018.02.21", "title": "След драмата в Орешник: Проверки за взривове в къщата"}
{"url": "https://www.dnes.bg/business/2018/02/21/novo-iziskvane-za-po-edriia-biznes.368616", "text": "Ново изискване за бизнеса влиза от тази година в сила - големите компании, освен годишния отчет за дейността си и финансов отчет, ще трябва да изготвят и нефинансов, който да публикуват заедно с другите.Информацията за новите изисквания е от края на 2016 г., когато бяха приети в промени в Закона за счетоводството, но едва на 21 декември 2017 г. от Министерство на финансите публикуваха указания по какъв начин предприятията могат да го направят.Важно е да уточним, че нефинансовият отчет е ново изискване, въведено с промени в Закона за счетоводството, които произтичат от европейска директива. Задължителни елементи на доклада са въздействията на компанията върху околната среда, социални и трудови въпроси, както и антикорупционните практики в предприятието.\r\nНефинансовият доклад, както годишният финансов отчет и докладът за дейността, покрива период от 1 година и се издава всяка година.„Споделянето на нефинансова информация дава невероятна възможност на компаниите да представят политиките и инициативите си, във връзка с важни за обществото теми. Нещо повече, проучванията показват, че инвеститорите все повече се вълнуват от начина на управление на компанията при взимане на решение дали да инвестират в нея. Това само говори за увеличаващото се значение на нефинансовите постижения на компании, редом с финансовите успехи. А дори и целта на компанията да не са инвеститорите, най-големите ползи от нефинансовия доклад са за изграждането на позитивен корпоративен имидж и доверие към компанията и мениджмънта ѝ. Новото изискване за нефинансово докладване дава възможност на компаниите да поемат по пътя към устойчивото бизнес развитие, да демонстрират лидерство, да докажат, че наистина са отговорни и че правят бизнеса си добре и успешно“, коментира за  Пенка Коркова, консултант в denkstatt България.Наред с положителните страни от въвеждането на новия отчет, има обаче и някои отрицателни аспекти. На първо място, компаниите все още не са достатъчно добре информирани по въпроса, а глобата за неподаването му е в размер от 500 до 3 хил. лв. и имуществена санкция от 2 хил. до 5 хил. лв.", "date": "2018.02.21", "title": "Ново изискване за по-едрия бизнес "}
{"url": "https://www.dnes.bg/obshtestvo/2018/02/21/da-zamezish-s-apostola-i-rakiica-da-podsladish-sys-zaptie.368612", "text": "Две снимки разбуниха до червено духовете в социалните мрежи, на едната пожарникар от авиобазата в Безмер е \"отбелязал\" 145-тата годишнина от обесването на Васил Левски.42-годишният смелчага Йордан Петров е разпуснал до такава степен въобръжението си, че е претворил и осквернил паметта на Апостола на свободата в... салата.Марулки, снежанка... дотук добре, но той не спира, а надгражда: Две наденички за опорни греди, сушеница за носещата греда, морков за въжето и... готово – бесилото на Левски!!!За да продължим с описанието, а и за да не забравя лакомият българин историята, погълнал две-три чашки ракийца, на парче салам с майонеза са написани годината на раждането на Апостола и годината, в която \"твой един син, Българийо, виси на него със страшна сила...\"Щеше да е смешно, ако не беше толкова тъжно... да открием във Facebook и официалната торта от Президентството през 2007 г. за националния празник 3 март.Тогава гостите са били поканени да си похапнат... турчин или опълченец.\"Турците вероятно са били с шамфъстъков пълнеж, а опълченците - със сладко от смокини\", иронизира в профила си в социалната мрежа Eлисавета Белобрадова, позната в медийните среди като Letiashtata Kozzila Erato.Легендата твърди, че никой не бил хапнал от тортата, а щеше да е величествено, нали?\"Грабвайте телата\" някой се изкряска и стотина вилици към тортата литнаха завчаска. Така българският елит щеше да изяде клетата ни история и после... да я, нали, сещате се\", заключава Белобрадова.", "date": "2018.02.21", "title": "Да замезиш с Апостола и ракийца! Да подсладиш със заптие!"}
{"url": "https://www.dnes.bg/obshtestvo/2018/02/21/maika-s-dve-deca-bez-dohodi-bez-myj-ot-dobro-li-gi-e-ostavila-gladni.368613", "text": "\r\n                        \r\n                        \r\n                        \r\n                    Какво очаквате от една изоставена жена без доходи, без мъж и с две малки деца, попита риторично в \"България сутрин\" журналистът Нора Стоичкова по повод майката на две близначета, които бяха приети в критично състояние в болница в Пловдив.По думите ѝ икономическите причини, поради които бедстват българите, водят до \"оскотяване\", до деградация на личността.\"Давате ли си сметка какво е една жена да няма доходи, да няма подкрепа отникъде и да има две малки деца? От добро ли ги е оставила гладни, от добро ли е започнала да пие?\", запита Стоичкова.\n\n3-годишните близнаци вчера бяха приети в университетската болница \"Свети Георги\" в Пловдив. Момченцето е било с мозъчен кръвоизлив, момиченцето с множество синини. И двете деца са недохранени. Освен това по децата бяха забелязани множество наранявания и синини. Разследващите органи ще проверят дали близначетата са били жертва на домашно насилие.Майка им бе в нетрезво състояние, когато е пристигнала в болницата, заради което бе арестувана за 24 часа, а тази сутрин освободена.Темата пред  коментира и психологът и бивш зам.-директор на Държавната агенция за закрила на детето Христо Монов.Той подчерта, че този случай не е единичен и визира статистика, която е отчетена по времето, когато той е бил в длъжност: \"Изследване на UNICEF показа, че между 240 и 270 хил. деца у нас живеят в семейства, които реално не са такива, тъй като единият или и двамата родители отсъстват дълготрайно. Те са принудени да изкарват прехраната си някъде другаде\", обясни психологът.Като предложение, което е дадено и тогава, Монов посочи създаването на държавен регистър на всички деца в такова положение в страната, към които да се поднесе подобаващо внимание, тъй като по смисъла на закона те са \"деца в риск\".Поради тези условия, в които е поставено българското семейство, Нора Стоичкова подчерта, че малко са случаите, в които нищетата да е направила от някой гений.\"Когато всички са потопени в мизерия, малцина са тези, които се измъкват оттам\", отсече тя!Христо Монов пък заяви, че щом сме стигнали до положението българската майка да попадне в такава ситуация, това означава, че бъдещето на обществото ни не върви на добре.", "date": "2018.02.21", "title": "Майка с две деца, без доходи, без мъж... От добро ли ги е оставила гладни?"}
{"url": "https://www.dnes.bg/crime/2018/02/21/otkriha-trup-na-myj-na-burgaskiia-plaj.368622", "text": "Труп на мъж е изплувал пред заведение в района на Експозиционен център \"Флората\", съобщава \"Фокус\".Говорителят на ОДМВР-Бургас Цветелина Рандева каза, че сигнала за инцидента е подаден в полицията около 07:00 часа сутринта. Изпратеният на място екип установява самоличността на загиналия. Той е 81-годишен мъж, който е живеел в к-с \"Лазур\" в морския град. Мъжът излязъл от дома си около 05:20 часа явно с идеята да сложи край на живота си, тъй като е бил диагностициран с тежко заболяване. Открита е и предсмъртна бележка, която покойният е оставил.", "date": "2018.02.21", "title": "Откриха труп на мъж на бургаския плаж"}
{"url": "https://www.dnes.bg/obshtestvo/2018/02/21/kolektivni-iskove-9-drujestva-za-byrzi-krediti-na-syd.368615", "text": "Комисията за защита на потребителите (КЗП) е установила неравноправни клаузи при 56 проверени дружества за бързи кредити, регистрирани към БНБ, каза председателят й Димитър Маргаритов пред БНР.Понякога става въпрос единствено за срокове за уведомяване. От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва, обясни председателят на КЗП.Маргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак. \"И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак\", коментира той.\r\nОсвен новия регламент има и редица друго правила, които улесняват въвеждането на тези основни, свързани с отпадането на геоблокирането, посочи Маргаритов. \r\n\"Например, отпаднаха всички възможни такси при плащане в онлайн пространството с дебитни и кредитни карти на територията на ЕС обясни той. - Освен това националните контролни органи ще имат възможност да предприемат някои мерки, които са свързани с неспазването на правилата – да свалят онлайн съдържание, което противоречи на новите правила.\r\nТака че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Това е по-голям пробив, отколкото планираните промени по отношение на двойните стандарти при храните\".", "date": "2018.02.21", "title": "Колективни искове: 9 дружества за бързи кредити на съд"}
{"url": "https://www.dnes.bg/sport/2018/02/21/chehiia-bi-shuta-na-sasht-v-hokeiniia-turnir.368625", "text": "Хокейният вратар Павел Француж се превърна в герой за отбора на Чехия, след като отрази всичките пет наказателни удара към вратата си и помогна на чехите да победят САЩ с 3:2 след изпълнение на дузпи (1:1, 1:1, 0:0, 0:0, 1:0).\r\nТака чехите станаха първият отбор при мъжете, който се класира за полуфиналите на хокейни турнир в Пьонгчанг, а за място на финала те ще спорят с победителя от срещата между Норвегия и Олимпийските спортисти от Русия.\r\nСрещата в хокейния център в Ганнън бе изключително равностойна още от самото начало, макар американците да успяха да открият резултата сравнително рано. Още в седмата минута Райън Донато се възползва от подаване на Трой Тери, за да открие резултата.\r\nЧехия обаче отговори девет минути по-късно, когато Ян Ковар намери Ян Колар и той изравни.В 29-ата минута на мача Чехия осъществи пълен обрат чрез Томас Кундратек, но 129 секунди по-късно тимът на САЩ изравни чрез Джим Слейтър, въпреки че в този момент \"янките\" бяха с човек по-малко на леда. Това обаче се оказа последният гол в редовното време, а дори и в 10-минутното продължение ново попадение не падна, което наложи изпълнението на дузпи.\r\nПри тях Петър Кукал вкара единственото попадение за чешкия тим, а Француж спаси всички изстрели на американците към вратата си.\r\n", "date": "2018.02.21", "title": "Чехия би шута на САЩ в хокейния турнир"}
{"url": "https://www.dnes.bg/sofia/2018/02/21/fandykova-ne-poslusha-borisov-ne-obmislia-po-skypa-zona-za-parkirane.368639", "text": "Столичната община не обмисля поскъпване на зоната за платено паркиране в центъра на София на този етап, съобщи кметът Йорданка Фандъкова пред журналисти в МС. Идеята за това бе дадена днес от премиера Бойко Борисов като мярка за по-чист въздух.\r\nВсе пак Фандъкова допусна, че ограниченията за колите могат да включват и по-скъпа зона за паркиране. Тя даде пример, че се разширяват зоните за платено паркиране, има и ограничения във времето за престой, което също е рестриктивна мярка.\nКметът посочи и че паралелно с това усилията на общината са насочени към модернизация на градския транспорт като алтернатива на придвижване.\r\nТя поясни, че подписаните днес договори с МРРБ за обновяване на ул. \"Граф Игнатиев\" с прилежащи улици и района около парламента се очаква да се реализират за 2 г. По \"Граф Игнатиев\" се предвижда гранитна настилка и изцяло пешеходна зона със запазване на двупосочно трамвайно движение.\r\nКнижният пазар също остава, но с много по-добър изглед – само книги, без учебници, без кашони, обясни Фандъкова.Ще бъде възстановен и злополучният фонтан на площад \"Славейков\", след като по случая със загинал от токов удар млад мъж са приключили съдебните дела.Очаква се изборът на изпълнител за тази зона да бъде факт до края на следващата седмица. Конкурсът за обновяване на зоната около Народното събрание тепърва предстои. Там настилката остава, каквато е била – жълти и гранитни павета.\r\n\"Много тежка задача и в двете зони е цялостната подмяна на ВиК-системата\", каза столичният кмет. За периода на ремонтите ще има промяна в движението на трамваите по \"Граф Игнатиев\".", "date": "2018.02.21", "title": "Фандъкова не послуша Борисов! Не обмисля по-скъпа зона за паркиране"}
{"url": "https://www.dnes.bg/politika/2018/02/21/obshtinarite-sys-zabrana-da-sa-chast-ot-firmi-no-ot-2019-a.368634", "text": "Забраната за участие на общински съветници във фирми да важи за следващия мандат на местната власт от 2019 г. до 2023 г. Това предлагат шефът на правната комисия в Народното събрание от ГЕРБ Данаил Кирилов и колегата му Християн Митев от \"Обедни патриоти\".\r\nПо този начин общинарите ще получат отсрочка да изпълнят разпоредбите на влезлия в сила на 23 януари тази година Закон за противодействие на корупцията и за отнемане на незаконно придобито имущество.\r\nСпоред закона общинарите нямат право да са еднолични търговски, съдружници, акционери или пък да са в управителния или надзорния съвет на дадена компания, ако тя има сключени договори с общината, в чийто местен парламент са съветници.\r\nСъщата забрана важи и за договорите с общински фирми.\r\nТова ограничение обаче вече предизвика хаос сред местната власт, като множество общински съветници предприеха мерки за излизане от фирмите си. Така че сега двамата депутати предлагат този текст от закона да влезе в сила едва от 1 декември 2019 година.\r\nВ мотивите си народните избраници, които са внесли измененията посочват, че настоящите общинари вече са подали декларации за несъвместимост.\r\nВ практиката обаче се създавали различни хипотези по отношение на вече сключени договори, като например такива за наем на помещения, които се ползват от личните лекари, които са и общински съветници, за техните кабинети. В мотивите към законопроекта се посочва също така, че за новите ограничения трябва да се осигури период, така че бъдещите общинските съветници да съобразят и да решат дали въобще искат да влязат в местната власт.", "date": "2018.02.21", "title": "Общинарите със забрана да са част от фирми. Но от 2019-а"}
{"url": "https://www.dnes.bg/za-da-se-razbirame/2018/02/21/kakvo-ne-biva-da-kazvate-kogato-vi-praviat-komplimenti.368582", "text": "Замисляли ли сте се как реагирате, когато някой ви прави комплимент? Повечето хора изпитват известно неудобство от получените похвали и одобрителни думи, заради което започват да говорят куп омаловажаващи успехите им неща.Вместо тях е най-добре да кажете само: \"Благодаря\" и да се насладите на овациите, които получавате. Дори да сте скромна личност, която не обича особено комплиментите, трябва да се научите да ги приемате с благодарност, а не да подценявате качествата, които друг е видял у вас.Кои са нещата, които казваме често, когато получаваме комплимент, а не трябва?Когато шефът или някой колега ви направи комплимент за добре свършената работа или прекрасно изнесената презентация, приемете похвалите. Не започвайте да изваждате наяве всички негативи, които сами сте забелязали в представянето си. Може човекът отсреща да не ги е забелязал, а може и те да са преекспонирани във вашето съзнание.Във всички случаи е най-добре да благодарите, да се усмихнете и даже леко да си вирнете носа.Когато някой ви казва, че изглеждате страхотно, имате чудесна нова блуза или косата ви е красива и буйна, не казвайте, че не е вярно. Дори да сте убедени, че не изглеждате добре, не възразявайте. Въпреки че не си падате по комплиментите или пък се съмнявате в чара си, не хвърляйте допълнителен акцент върху неубедеността си. Кажете благодаря и продължете.", "date": "2018.02.21", "title": "Какво не бива да казвате, когато ви правят комплименти?"}
{"url": "https://www.dnes.bg/politika/2018/02/21/ostavkata-na-jablianov-proizvol-ili-demokraciiata.368640", "text": "Има ли законово основание за искането на оставката на Валери Жаблянов, престъпление ли е Народният съд и кой се отклонява от демокрацията и дневния ред на обществото. По тези въпроси спориха в парламента по време на дебата за гласуването на отстраняването на Жаблянов от поста зам.-председател.Два часа управляващи и опозиция си разменяха нападки, а по време на дебата БСП напусна залата. От ДПС пък още в началото отказаха да участват в този \"фарс\" и опразниха депутатските банки.Управляващите поискаха оставката на Жаблянов заради недопустимото му твърдение, че \"Народният съд е необходимо и неизбежно правосъдие\" и неуважителното му отношение към жертвите на комунистическия режим при отдаването на почит към тях в парламента на 1 февруари. Те се аргументираха и с противопоставянето му на ратификацията на Договора за добросъседство с Македония.Самият Жаблянов отсече, че мотивите за отстраняването му от поста са като образец за политически произвол, фактологическо слабоумие и политическа безпомощност. Той обвини управляващите в това, че не разбират устоите на демокрацията.Той коментира всеки един от аргументите за оставката му и определи искането за нескопосано.По повод на договора за добросъседство с Македония Жаблянов настоя, че всеки народен представител може да има мнение и да се изказва по договорите, които подписва правителството.\"Това отзад не е Политбюро, това не е ЦК, това е демократичен орган. Аз съм народен представител на БСП и съм застанал с тяхната платформа, а не с вашата\", възрази остро той.Жаблянов обясни, че на 1 февруари е призовал да се почете паметта на всички жертви на политическо насилие. \"С подобни мотиви дори Народният съд не е работил. Какъв е този човешки интелект?\", попита той.Той аргументира констатацията си за Народния съд и цитирайки думи на Богдан Филов в подкрепа на фашизма, записани в протоколи на Народното събрание.\"Конституцията ми дава право да кажа какво мисля за един или друг международен договор, да кажа моето лично мнение, да кажа как би следвало да изглежда българската политика, да изразя мнението на избирателите на БСП. Депутатите да запазят собствената си свобода, защото утре ще бъдат принудени да рецитират думите на фелдфебелите и фюрера\", завърши той.По време на изявлението му на няколко пъти се чу недоволство откъм редиците на мнозинството, а Жаблянов настоя за извинение, защото е бил обиден.\"Аз не псувам и не съм псувал, ако \"дървена комунистечска глава\" е псувня, се извинявам. Моят баща е лежал 22 месеца в Белене!\", скочи в отговор Владимир Тошев от ГЕРБ.Лидерката на БСП Корнелия Нинова пък категорично застана зад зам.-председателя Жаблянов и настоя, че друг кандидат няма да издигат и заплаши, че ще бъде сезиран Конституционния съд и Съдът по правата на човека в Страсбург.\r\n\"Няма да предложим друг зам.-председател. Нашият зам.-председател е Валери Жаблянов. Чакаме възстановяването му от българския и европейския съд\", настоя червената шефка.\r\nСпоред нея искането за оставката е незаконно и неконституционно и обвини управляващите, че погазват демокрацията и свободата на словото. Нинова настоя, че мнозинството бяга от реалните проблеми с изкривен разговор за миналото. Тя добави и че това е елементарно отмъщение за оставката на Димитър Главчев.\r\n\"Зад \"Граждани за европейско развие на България\" /ГЕРБ/ стои диктатура, репресия към всеки различен. БСП ще се противопостави на това и ще пазим правовата държава. Вие тука създавате трибунал, а ние няма да участваме в извънредни съдилища\", отсече Нинова.\r\nОт своя страна шефът на ПГ на ГЕРБ Цветан Цветанов обвини левицата в отклоняването от дневния ред на гражданите.\r\n\"През последните месеци БСП искат да провокират проблеми, сканадли, за да се отклоним от европейския път. БСП искат да се върнат на власт с едно служебно правителство, защото те нямат възможността демократично да спечелят избори. Ние изповядваме европейски ценности и това БСП няма да ни го простят\", отсече Цветанов.\r\nТой скочи и че БСП вече е намерила своя истински говорител.\r\n\"За голямо съжаление президентът Румен Радев се превърна в реален говорител на БСП. Тази комбинация на взаимни действия уронва престижа на президентската институция и създава възможност за противопоставяне в обществото\", настоя Цветанов.\r\nСпас Гърневски пък отговори на нападките на социалстите защо управляващите са допуснали организирането на Луковмарш. Той обясни, че по Закона за митингите за подобни шествия се уведомява, а не се иска разрешение. \"Никой не може да го спре, когато е заявен по правилата\", заключи той.", "date": "2018.02.21", "title": "Оставката на Жаблянов: Произвол или демокрацията?"}
{"url": "https://www.dnes.bg/eu/2018/02/21/ska-keler-za-valeri-simeonov-agresiven-nedostoen-za-vicepremier.368631", "text": "Самите българи са потресени от езика и съдържанието на декларацията, подписана от вицепремиера Валери Симеонов, казва евродепутатката Ска Келер пред . До днес тя не е получила официално извинение от София.\r\nОт декларацията на НФСБ, подписана от вицепремиера Валери Симеонов, изминаха вече почти две седмици. Малко след нейната поява кабинетът публикува своя позиция, с която се разграничи от нея. Но имаше ли и извинение от българското правителство?\r\nВреме за извинения, но време ли е за прошка?\r\nКелер казва, че българското правителство не й е поднасяло извинения.\n\n\n\n\n\"Много българи обаче ми се извиниха лично. Те самите са потресени от езика и съдържанието на изказването на вицепремиера. Благодарна съм на българите, които ме подкрепят и които се обърнаха лично към мен\", казва Келер.Според нея агресивният тон на Валери Симеонов, който е недостоен за един вицепремиер, показва много ясно колко са опънати нервите.\"А това, че само часове след декларацията българското правителство публикува своя позиция, показва, че премиерът следи зорко реакциите при подобни атаки. Той знае, че особено по време на своето европредседателство българското правителство е под силно наблюдение. Аз лично се концентрирам най-вече над това да подкрепям гражданите при техните протести в защита на правовата държава\", настоява Келер. \r\nВалери Симеонов нарече Ска Келер \"зелена джихадистка\", но след него и евродепутатът Ангел Джамгазки заяви, че тя подкрепя \"ислямска инвазия в Европа\".Според Ска Келер обаче така те обиждат и българските природозащитници и българите, които застават срещу \"комерсиалната експлоатация на Национален парк \"Пирин\". След този случай обаче тя не е разговаряла лично с Джамбазки в ЕП.\"Във всеки случай българското правителство беше доста притеснено от изказванията на вицепремиера. В противен случай нямаше и да се дистанцира от тях. Българският премиер знае много добре, че неговият вице отиде твърде далеч, както и че много хора наблюдават внимателно стъпките, които София предприема по време на европредседателството\", смята Келер.Тя се надява кабинтът да оттегли плановете си за доизграждане на ски инфраструктура в Национален парк \"Пирин\", но не само.\"Иска ми се да чуе притесненията на гражданите, свързани с изграждането на отсечка от магистрала в Кресненското дефиле, и да ги вземе предвид. Иска ми се България да спазва собствените си закони и правните стандарти на ЕС, както и да положи повече усилия в борбата срещу корупцията\", казва Келер.Разбира се, не всички са с широко отворени обятия за Ска Келер. Някои българи критикуват нейната роля в българските протести в защита на Пирин. На тях обаче тя казва, че всички българи са също така и европейци и имат същите права като хората в целия ЕС.\"И повярвайте ми, аз отправям критики и към германското правителство\", настоява евродепутатката.Защото за нея е важно в ЕС да няма двойни стандарти и твърди: Всички трябва да имат правото да изказват свободно мнението си, да критикуват правителството и да разкриват онова, което не върви както трябва. Това важи както за България, така и за Германия и за всички други страни-членки на ЕС.\r\nВъпросите бяха изпратени на Ска Келер по електронната поща. Евродепутатката отказа телефонно интервю, тъй като по време на запитването на Дойче Веле се намираше на работно посещение в Мексико.", "date": "2018.02.21", "title": "Ска Келер за Валери Симеонов: Агресивен, недостоен за вицепремиер!"}
{"url": "https://www.dnes.bg/business/2018/02/21/biznesyt-otchete-cenata-na-toka-ne-e-veche-kod-oranjev-jylt-e.368649", "text": "Поведението на участниците на свободния пазар на ток се променя. Това отчетоха работодателските организации и обявиха, че готовността им за протести заради цените в енергетиката е намалена от \"оранжева\" на \"жълта\".\r\n\"Ако преди 2 месеца офертите към малките предприятия например бяха за цени между 90-125 лева за мегаватчас, сега вече са за цени между 83-100 лв. Има и промени в поведението на продавачите на ел. енергия – държавните дружества\", заяви Васил Велев, председател на АИКБ, след среща в Министерския съвет при премиера Бойко Борисов.\n\r\nШефът на енергийната комисия в НС Делян Добрев съобщи, че промените, които се очаква да влязат в сила от юли, са почти готови. Те касаят изменения на около 100 текста и предвиждат на свободния пазар да излязат топлофикациите, когенерациите, заводските централи и производителите на ток от възобновяеми енергийни източници над 5 мегавата. По думите му така ликвидността на пазара ще се увеличи и ще бъде дадена реална цена на тока за фирмите.\r\nСпоред Васил Велев генералното решение ще дойде с приключване на договорите с американските централи, за което бизнесът очаквал \"по-енергични усилия\" от ресорното министерство и правителството.\r\nВелев уточни, че готовността на фирмите за протести не е напълно снета, но промените са в правилната посока.\r\nРаботодателите обясниха и че преследват прозрачност на пазара чрез въвеждането на европейския регламент, който задължава дружествата да дават информация за сключени сделки на свободния пазар с енергийни продукти на едро. В резултат на ратифицирането му, което се очаква да стане тази седмица, ще се въведат правила, които ограничават възможностите за злоупотреби.\r\n ", "date": "2018.02.21", "title": "Бизнесът отчете: Цената на тока не е вече код \"оранжев\", \"жълт\" е!"}
{"url": "https://www.dnes.bg/notifikacii/2018/02/21/bylgarin-napadna-s-noj-policaika-v-italiia-telefon-ia-spasi.368637", "text": "\nБългарин се опита да убие италианска полицайка, като я нападна с нож на гарата в град Таранто, Пулия.Нанесените 3 удара са били в областта на сърцето, като единствено телефон, намиращ се в горния джоб на униформата, е спасил италианката от тежки последици, съобщават медиите в страната.Нападението е станало миналата нощ на гарата в града, където българинът Иван Илиев, 50-годишен, е започнал да буйства и нападнал няколко пътници в района на гарата.Нападнатата полицайка, заедно със свой колега, е реагирала на инцидента и се е опитала да задържи нашенецът, за който се споменава, че е бивш боксьор.Тогава българинът извадил сгъваем нож и нанесъл няколко удара в областта на сърцето на полицайката. За щастие намиращият се в горен джоб на униформата смартфон е спасил живота на жената. В крайна сметка българинът е арестуван по обвинение за опит за убийство.\r\n ", "date": "2018.02.21", "title": "Българин нападна с нож полицайка в Италия, телефон я спаси!"}
{"url": "https://www.dnes.bg/sofia/2018/02/21/seriia-ot-ptp-ta-v-stolicata-postradalite-pone-dvama.368654", "text": "\nПоредни тежки катастрофи станаха на две столични кръстовища днес.\r\n\"Мазда\" с кюстендилска регистрация и \"Ланча\" от Враца катастрофираха тежко на кръстовището на булевардите \"Никола Петков\" и \"Борис Трети\". Няма данни за състоянието на пътувалите в двете превозни средства. Нанесени са обаче сериозни материални щети и по двата автомобила.Най-вероятна причина за сблъсъка, станал около 9:00 часа сутринта, е преминаване на червен светлинен сигнал на светофара.По същото време по-лека, но тройна катастрофа, стана и на булевард \"Черни връх\", на пресечката с улица \"Димитър Манчев\".Междувременно, двама души пострадаха при катастрофа на булевардите \"Сливница\" и \"Петър Дертлиев\".Сигналът за този ининцидент е подаден около 11:00 часа.Пострадалите са откарани в болница, като до момента няма информация за тяхното състояние. Установяват се обстоятелствата около катастрофата.", "date": "2018.02.21", "title": "Серия от ПТП-та в столицата, пострадалите – поне двама"}
{"url": "https://www.dnes.bg/stranata/2018/02/21/momche-se-nujdae-ot-kryv-prebito-e-pred-bar-v-burgas.368677", "text": "18-годишен ученик от бургаската гимназия по туризъм е изпаднал в кома след усложнения от претърпян побой пред дискотека. Дванадесетокласникът Илия Стоянов е бил приет в болница с лицево-челюстни травми и е опериран, но рязко се влошил.Момчето има спешна нужда от преливане на кръв - нулева, отрицателна група, алармират от бургаската болница.\r\nЦял ден днес ученици и учители от гимназията даряват кръв, за да спасят Илия. Заради акцията отделението по трансфузионна хематология на УМБАЛ Бургас ще работи с удължено работно време до 18 ч. Днес профилът на момчето във Facebook е пълен с призиви от негови приятели за даряване на кръв.\r\nНа 14 февруари т.г. в Първо Районно управление - Бургас е получено съобщение, че на 11 февруари около 05.30 ч. в района на дискотека \"Астория\" 18-годишен е ударен три пъти в областта на носа, в резултат на което е получил счупване и е приет за медицинско лечение, съобщава \"Фокус\". Извършителят на деянието е 21-годишния Р. Н., с постоянен адрес - София, който към момента се издирва от полицейските служители на ОДМВР – Бургас.\r\nВ Първо Районно управление – Бургас е образувано досъдебно производство за нанасяне на средна телесна повреда. Събраните по случая материали ще бъдат докладвани в Бургаска районна прокуратура.", "date": "2018.02.21", "title": "Момче се нуждае от кръв! Пребито е пред бар в Бургас"}
{"url": "https://www.dnes.bg/snimka-na-denia/2018/02/21/chetvyrtykyt-s-valeji-na-mesta-ot-dyjd-na-drugi-ot-sniag.368652", "text": "Почти без промяна ще се задържи времето през следващото денонощие. Ще бъде облачно, на много места с превалявания от дъжд, а в Северна България и планинските райони - от дъжд и сняг, сочи прогнозата на НИМХ-БАН.\r\nПочти без валежи, в следобедните часове - и с разкъсвания на облачността, ще бъде времето над Югозападна България. Ще продължи да духа слаб, в Дунавската равнина и Източна България - умерен, североизточен вятър. \r\nМинимални температури ще са между 0 и 5 градуса, а максималните - между 1 и 6 градуса, в югозападните райони - до 10-11 градуса.\r\nНад Черноморието ще бъде облачно с превалявания от дъжд. Ще духа умерен североизточен вятър. Максималните температури ще бъдат 6-7 градуса. Температурата на морската вода е 7 градуса. Вълнението на морето ще бъде 3 бала.\r\nВ планините ще бъде облачно, на много места - с превалявания от сняг. Ще духа умерен югоизточен вятър, по най-високите върхове на Рила и Пирин - юг-югозападен, но през деня постепенно ще отслабне. Максималната температура на височина 1200 метра ще е около 1 градус, на 2000 метра - минус 2-минус 3 градуса.\r\nОчакванията са в петък и събота валежите почти навсякъде да спрат, но ще остане облачно. Вятърът ще бъде от изток-югоизток, слаб. Температурите ще останат без съществена промяна - минималните между минус 1 и 4 градуса, максималните - предимно между 2 и 7 градуса. \r\nПрез нощта срещу неделя отново ще започнат валежи.", "date": "2018.02.21", "title": "Четвъртъкът с валежи. На места от дъжд, на други – от сняг"}
