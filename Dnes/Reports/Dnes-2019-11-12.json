{"url": "https://www.dnes.bg/stranata/2019/11/12/kmetyt-na-pernik-ne-iska-drastichen-voden-rejim.429383", "text": "Новият кмет на Перник Станислав Владимиров ще върне предложението на управителя на \"В и К\" Иван Витанов за въвеждане на режим на водата като недостатъчно обосновано. \n\r\nТова е първото нещо, което Владимиров ще направи, поемайки управлението на Перник, след като по-рано днес положи клетва. \n\n\nПо думите му ситуацията е спешна и затова ще изиска до утре нови, достатъчно мотивирани варианти за въвеждане на режим, за да се избегне бъдеща криза и за да не е толкова драстична ограничителната мярка.\n\r\nПредложението на \"В и К\" предвиждаше въвеждане на режим на водата от 18 ноември, като чешмите на перничани ще текат само от 16,00ч. до 22,00ч. Ако няма достатъчно валежи този режим може да продължи до края на април.\n                    \n                    \n                \n                \n                \n                \r\nВладимиров подчерта, че ще вземе решение за въвеждане на режим, след като разгледа няколко варианта за ограничения на потреблението, подробно разчетени и аргументирани.\n\r\nВодният обем на единствения питеен водоизточник на Перник - язовир \"Студена\" продължава да намалява и в момента е 5 261 000 куб.м при капацитет 25 519 100 куб.м.", "date": "2019.11.12", "title": "Кметът на Перник не иска драстичен воден режим"}
{"url": "https://www.dnes.bg/mish-mash/2019/11/12/alek-i-hilariia-bolduin-zagubiha-deteto-si-v-chetvyrtiia-mesec.429415", "text": "Малко повече от месец след като обявиха, че ще стават родители за пети път, Алек и Хилария Болдуин споделиха, че са загубили бебето си. Тъжната новина оповести самата съпруга на актьора в социалните мрежи.\r\nХилария сподели видео в Инстаграм, на което 6-годишната ѝ дъщеря Кармен я успокоява. Под публикацията актрисата е написала, че моментът наистина е тежък, но с времето семейството ще се съвземе. \"С тъга споделяме, че днес научихме за смъртта на нашето неродено бебче\", се казва под видеото. Става ясно, че всичко е станало в четвъртия месец от бременността.\r\n \r\n\"Казах на Камерън и заснех това видео, за да го изпратя на Алек. Предполагам, че това е добър начин, за да споделя новината и с вас. Казах на дъщеря си, че това бебе няма да се появи на бял свят, но ние ще се опитаме да я дарим с малка сестричка следващия път\", добавя Хилария.\r\n \r\nПрез септември семейство Болдуин обяви, че ще стават родители за пети път. Новината дойде след като стана ясно, че двойката е преминала през още един спонтанен аборт. Съпругата на Алек Болдуин завършва тъжния си пост като моли за запазване на личното ѝ пространство в този период.\r\n \r\n\"Все още съм в шок и не мога да асимилирам ситуацията. Моля без папараци и снимки. Само това искам\", казва Хилария. Постът събра хиляди коментари от приятелите и семейството на двойката. \r\n \r\nХейли Бийбър, която е племенница на Алек Болдуин, изрази съчуствието си към семейството. \"Много съжалявам. Обичам ви\", написа в коментарите тя. Хилария и Алек се ожениха през 2012 година и имат четири деца – дъщеря Кармен и синовете Рафаел, Леонардо и Ромео. \r\n \r\n", "date": "2019.11.12", "title": "Алек и Хилария Болдуин загубиха детето си в четвъртия месец"}
{"url": "https://www.dnes.bg/eu/2019/11/12/gyrciia-ot-es-potupvane-po-ramoto-ot-kitai-miliardi.429314", "text": "От ЕС получаваме предимно насърчителни потупвания по рамото, казват гърците. Затова те са насочили поглед към Китай и неговите милиардни инвестиции. Но не всичко, идващо от Пекин, има харесва, пише .\n\r\nРядко сме виждали толкова силна демонстрация на близки отношения с Китай: миналата седмица консервативният премиер на Гърция Кириакос Мицотакис посети Китай, придружен от голяма икономическа делегация. Гърция пък беше страна на фокус на панаира в Шанхай. А от 10 ноември китайският президент Си Цзинпин беше на 3-дневно официално посещение в Гърция. Според предварителните информации в гръцките медии по време на визитата ще бъдат подписани 16 споразумения за икономическо сътрудничество в областите земеделие, иновации, телекомуникации, туризъм, култура и правосъдие. Освен това две от най-големите китайски банки - Bank of China и International and Commercial Bank of China (ICBC) - ще открият свои клонове в гръцката столица.   \n                    \n                    \n                \n                \n                \n                \r\n„Отворени сме за бизнеса“ - гласи любимото мото на новия гръцки премиер. Председателят на консервативната „Нова Демокрация\" води политика, която стимулира бизнеса, и е решен да намали с 30 процента корпоративния данък, както и да даде тласък на дълго отлаганата приватизация. \n\r\nПроправителственият печат се надпреварва да тиражира добри новини: САЩ проявявали интерес към стратегическо важното пристанище на Александруполис, недалеч от границата с Турция; Израел се интересувал от гръцката оръжейна индустрия; а германският гигант REWE планирал да стъпи на гръцкия енергиен пазар.    \n\r\nСега обаче на ход са китайците. „През последните 6 месеца много проекти напреднаха сериозно“, казва по този повод Фотис Проватас от Камарата за гръцко-китайско сътрудничество със седалище в Атина. Според него е огромна стъпка напред предстоящото откриване в Атина на клонове на две от водещите китайски банки, защото „китайските инвеститори отиват там, където техните банки вече са стъпили“, уточнява той.  \n\r\n\n\r\nНо потенциалът е значително по-голям: китайските проекти в Гърция представляват по-малко от един процент от общия обем на китайските инвестиции в Европа. Един от многообещаващите проекти е товарното контейнерно пристанище в Пирея, мажоритарен дял от което от 2016 година насам притежава китайската държавна корабна компания COSCO. Така най-голямото гръцко пристанище се превръща в разпределителна гара за товарните превози към Европа.\n\r\nКитай иска да разшири обема на инвестициите си в Гърция, но тези намерения се натъкват и на съпротива от страна на Атина. Гърците отхвърлиха например китайското предложение за корабостроителница за огромни яхти - вероятно поради опасения, че това ще съсипе бизнеса на  местните фирми, както написа вестник „Катимерини\". \n\r\nПланираното разширяване на капацитета на пристанището в Пирея също не напредва особено. Независимо от това „китайската инвестиция в Пирея е много успешна“, казва за Дойче веле Константинос Филис от Атинския институт за международни отношения. Той обръща внимание на това, че Китай е длъжен да спазва европейските разпоредби, например за защита на труда, посочва политологът.\n\r\nСпоред Фотис Проватас Гърция има интерес да се спазват европейските норми, защото точно малките страни като Гърция нямат други защитни механизми срещу произвола на големите и икономически мощни държави. Той припомня, че в недалечното минало Унгария се е опитала да заобиколи европейските правила, за да улесни китайските инвестиции, с което в крайна сметка си навлякла доста неприятности. \n\r\nСъщо и Филис призовава за спазването на европейското законодателство, като същевременно защитава и сближаването с Китай: „Гърция се нуждае спешно от нови инвестиции и свежи пари“, твърди анализаторът. Защото от Европа страната в момента получавала предимно насърчителни потупвания по рамото.  \n\r\n\n\r\nМного атрактивен за китайските инвеститори изглежда гръцкият пазар на недвижимите имоти. За това заслуга има и тъй наречената „златна виза“: Гърция дава 5-годишно разрешение за пребиваване на онези граждани извън ЕС, които вложат поне 250 000 евро в местни недвижими имоти. Това е и най-ниската в целия ЕС цена, която граждани на трети страни трябва да платят за правото на свободно придвижване в Общността. Дотук повече от 5 000 китайци са се възползвали от тази възможност. Тенденцията е възходяща.\n\r\nДали пък това не е някакъв нов успешен бизнес модел? При цялото си положително отношение към Китай Фотис Проватас е по-скоро скептичен: „Не покупката на недвижими имоти, а най-вече инвестициите в производството могат и трябва да допринесат за икономическия ръст на Гърция“, посочва той.\r\n\n\r\n \r\n   ", "date": "2019.11.12", "title": "Гърция: От ЕС потупване по рамото, от Китай – милиарди"}
{"url": "https://www.dnes.bg/kino/2019/11/12/sled-dva-razvoda-ana-faris-otnovo-sgodena.429394", "text": "Ана Фарис потвърди, че се е сгодила за кинооператора Майкъл Барет,  съобщи Контактмюзик.\r\nЧетиридесет и две годишната актриса породи слухове за годеж с Барет  по-рано този месец, когато носеше пръстен, украсен с диамант, на  безименния пръст на ръката си, пише БТА.\r\nСлед като вечеря с Барет през уикенда, Фарис потвърди, че това е  годежният й пръстен. Когато папараци доближиха двойката и изказаха  благопожелания по неин адрес във връзка с радостната вест, Ана каза  \"Благодаря\". Когато след това я запитаха дали е готова за важното  събитие, тя обаче отвърна \"Не\".\r\nЗвездата от поредицата \"Страшен филм\" се среща с Майкъл Барет от  октомври 2017 г., няколко месеца след като оповести, че се е разделила с  бившия си съпруг Крис Прат, от когото има 7-годишен син Джак.\r\n                    \n                    \n                \n                \n                \n                През март актрисата довери, че се затруднява да мисли отново за  брак, тъй като вече е разведена. Фарис, която бе омъжена също за актьора  Бен Индра от 2004 г. до 2008 г., заяви, че вярва в любовта и  моногамията, но се затруднява да мисли за брак след два развода.\r\nВестта за годежа на Фарис идва, след като Крис Прат се ожени за  дъщерята на Арнолд Шварценегер - Катрин по-рано тази година.", "date": "2019.11.12", "title": "След два развода: Ана Фарис отново сгодена"}
{"url": "https://www.dnes.bg/stranata/2019/11/12/spirat-dvijenieto-ot-tyrgovishte-do-belokopitovo-za-chas-utre.429398", "text": "В сряда ще бъде ограничено движението по главния път София - Варна в участъка от град Търговище до пътен възел \"Белокопитово\".\r\nСпирането на трафика ще бъде за час - от 16 до 17 часа и е за извършването на взривни работи, свързани с изграждането на участъка от АМ \"Хемус\" между селата Буховци и Белокопитово, съобщиха от Агенция \"Пътна инфраструктура\".\r\nПревозните средства ще бъдат пренасочени по пътя Търговище - Разград до кръговото кръстовище при село Трапище и по пътя Трапище - Лозница - Мировец, до кръстовището с пътя Разград - Шумен в посока п. в. \"Белокопитово\" и обратно.\r\nДвижението в отсечката ще бъде ограничено между 16 и 17 ч. и на 20-ти и 27-ми ноември.\r\nНеобходимо е шофьорите да карат с повишено внимание, като спазват стриктно поставената сигнализация и указанията на \"Пътна полиция\".", "date": "2019.11.12", "title": "Спират движението от Търговище до \"Белокопитово\" за час утре "}
{"url": "https://www.dnes.bg/mish-mash/2019/11/12/za-uplashenite-ot-poleta-prase-uspokoiava-pytnici-v-san-francisko.429401", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Прасе помага на пътници на летище в Сан Франциско да преодолеят страха от летенето. Лило е част от програмата за терапия с животни, която предлага летището, за да развесели пасажерите и да облекчи тревогите им при пътуване, предава Bulgaria ON AIR.\r\n\r\nЛило носи пилотска шапка, вдига копито за поздрав, позира за селфи и забавлява заминаващите пътници с мелодия, изсвирена на пиано играчка. \r\n\r\nА когато не радва пътуващите хора, Лило живее в апартамент в центъра на Сан Франциско, наслаждава се на диета от зеленчуци, спи в собствено легло и ходи всеки ден на разходка.", "date": "2019.11.12", "title": "За уплашените от полета: Прасе успокоява пътници в Сан Франциско"}
{"url": "https://www.dnes.bg/index/2019/11/12/otkriha-podvodnica-izcheznala-predi-75-godini-s-80-dushi-ekipaj.429372", "text": "На 28 януари 1944 година подводницата The Grayback тръгва от Пърл Харбър към Източнокитайското море. Около месец по-късно, на 19 февруари, машината потапя два японски кораба. Тъй като на борда си вече има само две торпеда, тя трябва да прекрати пътешествието си и да се върне обратно.\r\nОчаква се The Grayback да се върне в Мидуей на 7 март. Но минават повече от три седмици, а от подводницата няма никаква вест. На 30 март, една от най-успешните машини от Втората световна война е изгубена. На борда й има 80 души.\r\n75 години по-късно организацията Lost 52, която търси потънали подводници от Втората световна война,  най-накрая открива лобното място на  The Grayback. Машината се намира на 1,427 фута във водите край Окинава, Япония.\r\n                \n                \n                Миналата година експертът Ютака Ивасаки открива, че ВМС правят грешка при превода на японските записи, които подробно описват къде най-вероятно е потънала The Grayback.\r\nОткривателят Тим Тейлър, заедно с тази информация и наново преведените записи от японците, тръгва да търси подводницата. С помощта на автономни подводни машини и такива с дистанционно управление, екипът открива The Grayback на 100 мили от мястото, където се смятало, че е потънала.\r\nГлория Хърней, племенница на Реймонд Паркс, който е един от моряците на борда на подводницата, не вярвала, че тя ще бъде открита. Когато чула новината, Паркс изпитала смесица от шок, тъга, неверие и мъка. По-късно тези чувства се превърнали в облекчение.\r\n\"Това откритие дава отговор на въпросите, които потъването на The Grayback породи. Според мен ще позволи на роднините да си отдъхнат“, казва Паркс пред CNN.", "date": "2019.11.12", "title": "Откриха подводница изчезнала преди 75 години с 80 души екипаж "}
{"url": "https://www.dnes.bg/index/2019/11/12/kakvi-veshti-trupate-spored-zodiiata.429418", "text": "Всеки от нас държи вещи в дома си, които не използва. Едни имат сантиментална стойност, други просто са прибрани с идеята, че някой ден могат да потрябват. Подаръци от бивши гаджета; шал за зимата от мама; купища стари чанти, обувки и дрехи, забравени сувернири, които само събират прах... Всичко това трябва да се изхвърли на боклука, но може би много от вас са от онези представители на зодиака, които трудно се разделят с някои предмети. \r\n \r\nВижте какво обича да трупа всеки знак и какво да направи, за да си освободи малко място : \r\n \r\n\r\n \r\nКато хора с богато въображение и много идеи, вие постоянно залепвате листчета навсякъде и имате куп тефтери. Освен това сте почитатели на дребните джунджурийки и никога не знаете кое къде се намира. За да освободите повече пространство в дома, където да творите, си купете коркова дъска, на която да визуализирате желанията си. Закачете там всичките си бележки, за да може всичко да ви е пред очите. Поглеждайки към нея, ще се подсещате за най-важното, което да свършите през деня. А за да премахнете излишната хартия, използвайте приложенията на смартфона. \r\n \r\n\r\n \r\nПредставителите на тази зодия имат свой собствен стил, но понякога са над нещата и разхвърлят прекалено много. Хаосът в главата им си личи по натрупаните предмети по земята. Телците могат да държат непотребни вещи с години. Те често се объркват и не могат да открият онова, което им трябва. За да внесат ред, трябва да извадят всичко, с което разполагат и да го подредят прилежно в подходящи кутии за съхранение. Така не само ще открият неща, които са забравили, че притежават, но и ще изхвърлят голяма част от неизползваните. \r\n \r\n\r\n \r\nТе имат богато въображение, което се подхранва от множество книги, списания и разни други интересни четива. Съответно, колекцията им е толкова голяма, че е неизползваема. Направете списък на това, с което разполагате и отделете онова, което е по-ценно. Останалото може да подарите на някой, който обича да чете или да го дадете в дадена библиотека, където наистина ще влезе в употреба. Друг вариант е да си направите електронен архив, с който ще освободите място в дома. \r\n \r\n\r\n \r\nХората от тази зодия са прекалено носталгични. Затова съхраняват снимки и какви ли не други спомени. В шкафа им може да намерите още стари етикети от дрехи, билети за театър или керамични фигурки, подарени им от скъпи за тях хора. За да разчисите у дома, разгледайте какво сте събирали с годините и подредете най-ценното в нови албуми. Ако искате да насърчите късмета си, разделете се със стари предмети от миналото, които ви натъжават. \r\n \r\n\r\n \r\nВсички с тази зодия са прекалено суетни. Те държат много дрехи в гардероба си, нищо че не ползват голяма част от тях. Колкото и да ви е трудно, отделете време, за да прегледате от кои дрехи имате нужда и кои не. Освен тези, колито не ви стават, ще заделите и доста, които вече отдавна не са модерни. Така разчистването ще ви насърчи за нов шопинг, където може да си купите неща, които да повишат самочувствието ви. \r\n \r\n\r\n \r\nХората от този знак пазят абсолютно всякакви бележки - било то от покупка в магазина или от месечни сметки. Така с течение на времето те трупат твърде много хартия, която заема адски много място. Освен това, ако им се наложи да намерят конкретен документ, се налага да ровят с часове. За да може да премахнат част от непотребните сметки, Девите може да си вземат по-големи органайзъри, където да подредят последните бележки, а по-старите да ихзвърлят. \r\n \r\n", "date": "2019.11.12", "title": "Какви вещи трупате според зодията? "}
{"url": "https://www.dnes.bg/index/2019/11/12/evo-morales-moeto-semeistvo-e-narodyt-a-boliviia-e-moiat-jivot.429252", "text": "Боливийският президент Ево Моралес, който в неделя обяви оставката си след три седмици на бурни протести срещу преизбирането му за четвърти мандат, беше най-дълго управлявалият действащ ръководител в Латинска Америка, на власт от 2006 г.\n\r\nДостоверността на резултатите от президентските избори на 20 октомври беше оспорвана едновременно от опозицията и от международната общност, които смятат, че е имало измами, пише Франс прес.\n\r\nОт десетина дни цяла Боливия беше парализирана от стачки и от протести, които почти всекидневно прерастваха в сблъсъци със силите на реда.\n\r\n\"Отказвам се от президентския си пост\", обяви в неделя по телевизията 60-годишният президент от народността аймара, чието оттегляне малко преди това поискаха армията и полицията. Няколко часа по-рано оставка подадоха множество министри и депутати, включително председателят на парламента.\n                \n                \n                \r\nКогато през 2006 г. дойде на власт, Ево Моралес беше първият държавен глава - представител на коренното население на страната. Днес 60-годишен, той е един от последните представители на т.нар. \"розовата вълна\", заляла региона в първите години на новото хилядолетие.\n\n\r\nОттогава левицата претърпя поражение в Бразилия, Чили и Еквадор, макар да се връща на власт в Аржентина. Колкото до Венецуела, с която боливийският президент поддържаше тесни връзки, тя преживява най-тежката политическа и икономическа криза в съвременната си история. Моралес се ползваше с твърдата подкрепа и на Куба, която също тъне в дълбока икономическа криза.\n\r\n\"Боливия е различна, ние сме добре\", повтаряше Ево Моралес като мантра, припявана в хор от привържениците на неговото Движение за социализъм.\n\r\nНякогашният пастир на лами, роден на 26 октомври 1959 г. в бедно село в департамент Оруро, можеше да се похвали с многобройни икономически успехи: поддържането на висок растеж, съществено намаляване на бедността, рекордно равнище на валутния резерв. Страната сключи също множество споразумения за чуждестранни инвестиции в добива на природен газ, както и на литий, надявайки се до 2021 г. да стане четвъртият по големина производител на този метал в света.\n\r\n\"В последните години боливийската икономика беше в състояние на устойчив просперитет при управлението на Ево Моралес\", обясни наскоро Майкъл Шифтър, председател на вашингтонския мозъчен тръст \"Вътрешноамерикански диалог\". \"С падането на цените на суровините обаче правителството беше принудено да взема повече заеми и да черпи от резервите. Базираният на добива на суровини боливийски икономически модел, който години наред работеше, повече не може да се поддържа\", допълни той.\r\n\n\r\nПротивниците критикуват неотстъпчивия характер на бившия профсъюзен водач на производителите на кока, който му пречи за признава грешките си.\r\nКритиците му го обвиняваха, че е установил антитемократично управление и е изневерил на ценностите, които дълго време символизираше - защитата на околната среда и на коренното население, губейки популярност.\n\r\nСлед като през 2009 г. беше преизбран, през 2014 г. Ево Моралес спечели трети мандат благодарение на оспорвано тълкувание на конституцията, която позволяваше не повече от два последователни мандата. Конституционният съд тогава заключи, че това е първото му преизбиране, тъй като през 2009 г. конституцията бе променена.\n\r\nЧаст от боливийците не му прощават, че се бори за четвърти мандат, при положение, че на референдум през 2016 г. избирателите се произнесоха против. Моралес пренебрегна несъгласието на боливийците с помощта на друго остро оспорвано решение на Конституционния съд. Основанието, изтъкнато от магистратите, беше, че да се кандидатира било негово \"човешко право\".\r\nВ средата на октомври в източния департамент Санта Крус, земеделската част на страната, коренното население изрази гнева си срещу екологичната политиката на Моралес с протестно шествие.\n\r\nОгромните пожари, изпепелили през август и септември територия с размерите на Швейцария, предизвикаха възмущението на местните народи, които обвиняват Ево Моралес, че е пожертвал Пачамама (\"Майката Земя\" на езика кечуа), за да увеличи площта на обработваемите земи и износа на месо за Китай.\n\r\nПри все това Моралес, наричан от обкръжението си \"братко президент\", твърдеше убедено, че работи ежедневно за благото на народа си. \"Моето семейство е народът, а Боливия е моят живот\", заяви той през 2015 г. в документален филм за испанска телевизия. \r\n \r\n/БТА/\r\n ", "date": "2019.11.12", "title": "Ево Моралес: Моето семейство е народът, а Боливия е моят живот!"}
{"url": "https://www.dnes.bg/index/2019/11/12/havana-stava-na-500-g-izpravena-e-pred-tejki-predizvikatelstva.429388", "text": "\n\r\nХавана е управлявана последователно от испански колониални губернатори, от подкрепяни от Америка диктатори и от комунистически революционери.\r\nКубинската столица е архитектурно бижу, където сградите се рушат заради недостатъчна поддръжка. Тя е пристанищен град, почти опразнен от кораби заради американските санкции и кубинските забрани.\n\r\nНейните лидери осъждат световния капитализъм и едновременно с това строят нова верига хотели за туристи, пристигащи от Маями, Мексико сити и Мадрид.\r\nХавана - мегаполис на загадки и противоречия - ще празнува в събота своята 500-годишнина, изправена пред едни от най-тежките предизвикателства в историята си - от климатичните промени през американските санкции до стагнацията и изтичането на мозъци - измъчващи една от последните комунистически икономики в света.\n                \n                \n                \r\nВъпреки трудните времена кубинското правителство планира да организира седмица, посветена на юбилея, със стотици събития пред възстановени паметници и на исторически места, визита на испанското кралско семейство и заря над крайбрежния булевард \"Малекон\", пише Асошиейтед прес.\n\r\nУсещането за смирение, което често се долавя по улиците на Хавана, леко се е променило, като 2,1-те милиона местни жители се възхищават на възстановителните работи - въпреки че много от тях изглеждат прибързани и незавършени - и се радват на уличните панаири и специалните изложби, които вече започнаха в навечерието на тържествата за годишнината.\n\r\nМария де лос Анхелес Матаморос, пенсионирана държавна служителка, живее в къща от 19-и век в Стария град на Хавана, която е разделена на 20 малки апартамента. В продължение на десетилетия тя споделя банята със своите съседи и носи кофи с вода за апартамента си от единствения работещ кран в сградата.\n\r\n\"Не бих живяла никъде другаде по света. Това е истинска любов\", каза тя и добави: \"Стара Хавана, където живея, е част от мен.\"\n\r\nПовечето от другите столици на страни, били испански владения в Латинска Америка, запазват частица от колониалния център сред море от стъклени офис сгради, бетонни кули и молове. Строителството в Хавана да голяма степен спря след социалистическата революция от 1959 г., а това, което се строи, са предимно блокове в съветски стил на празни терени в покрайнините на града.\r\nНа туристите, разочаровани от еднообразието на толкова много глобални дестинации, Хавана дава шанс да видят нещо уникално.\n\r\n\"В Чили нашата архитектурна история е изгубена, а не запазена - нещо наистина положително, което може да се види в Хавана\", каза Естебан Гахардо, чилийски турист.\n\r\nАвтомобилна разходка в града днес може да ви отведе от испанските площади от 16-и век в Стара Хавана през необароковите сгради и театрите в стил арт деко в центъра на кубинската столица до къщите от 20-и век в сенчестия квартал Ведадо и модернистичните жилищни сгради в кварталите Мирамар и Сибони, които са нещо като предградия.\n\r\n\"Хавана има много прецизна градоустройствена схема, която се разрасна и запази през годините, но развитието на практика спря през 60-те години\" на миналия век, каза архитектът Орландо Инклан, специалист по благоустройство в хаванската Служба за историческо наследство.\n\r\nКуба позволява на всеки гражданин да притежава две жилища - едно в града и друго в селски район, и те може да бъдат свободно купувани и продадени според законите, приети, след като Раул Кастро стана президент през 2008 г. и започна поредица от реформи.\n\r\nМного сгради бяха спасени от разрушаване чрез реставрацията, провеждана в Хавана и други големи градове от неголямата горна прослойка от средната класа в страната, която има частен бизнес на острова или достъп до капитали от чужбина. Стотици хиляди други кубинци преживяват с държавна заплата от близо 30 долара месечно и живеят в сгради на различен етап от разруха.\n\r\nЗа влошаването на състоянието на жилищните сгради допринасят климатичните промени, по-специално в крайбрежните райони, които са изложени на наводнения, морски вълни, редовни урагани и тропически бури. На \"Малекон\" 70 процента от сградите са в толкова лошо състояние, че се предвижда пълното или частичното им разрушаване.\n\r\nДруги постоянни оплаквания на живеещите в центъра на Хавана са нередовното събиране на боклука и купчините боклуци, които се трупат по ъглите на улиците, както и нередовният градски транспорт, който превръща дори кратките пътувания с автобуси от обществения транспорт в продължаващи с часове одисеи.\n\r\nЗа по-голямата част от жителите на Хавана притежаването на автомобил е недостъпен лукс и повечето от тях разчитат на автобусите или на старинните американски коли, превърнати в групови таксита, изпълняващи кратки курсове.\n\r\n\"Градът има още много какво да направи в областта на жилищната политика, инфраструктурата и услугите\", каза кубинският архитект Роландо Лога.\n\r\nРеформите на Раул Кастро до голяма степен бяха спрени през последните години, което направи много кубинци песимисти за икономическото бъдеще на страната. Към това се прибавя засилването на санкциите срещу острова от страна на американския президент Доналд Тръмп, насочено до голяма степен към спиране на приходите от туризъм.\n\r\nИрис Флорес, секретарка в държавна компания, каза, че е огорчена от това, че се рушат сгради и инфраструктура, от антисоциалното поведение на младежите, лошата хигиена и купчините боклуци.\n\r\nВъпреки всичко тя заяви, че нищо не може да се сравни с пресичането на Хаванския залив до испанския колониален замък Моро и любуването на галантната крива на булевард \"Малекон\", окъпан от вълните на Флоридския проток.\n\r\n\"Родена съм тук. И Хавана е мястото, където ще умра\", каза 57-годишната жена. /БТА/\r\n ", "date": "2019.11.12", "title": "Хавана става на 500 г., изправена е пред тежки предизвикателства"}
{"url": "https://www.dnes.bg/sofia/2019/11/12/ryjdiasal-stylb-padna-na-stolichno-krystovishte.429424", "text": "Инцидент в центъра на София. Стълб на уличното осветление се стовари на кръстовище ул. \"Цар Симеон” малко преди 17 часа. Няма пострадали хора или коли.\r\n\r\nСтълбът е бил ръждясал, което е и причината за неговото падане, предаде репортер на. \r\n\r\nОт МВР заявиха за Bulgaria ON AIR, че няма пострадали хора. Причината за инцидента все още се изяснява. Не е ясно колко още са проблемните стълбове в София.", "date": "2019.11.12", "title": "Ръждясал стълб падна на столично кръстовище"}
{"url": "https://www.dnes.bg/stranata/2019/11/12/kradci-obraha-dom-za-vyzrastni-s-psihichni-razstroistva.429365", "text": "Полицията издирва касоразбивачи, задигнали пари, злато и дебитни карти от Дома за възрастни с психични разстройства в дряновското село Радовци, съобщават органите на реда в Габрово.\n\n \r\n\r\nНа 11.11.2019 г. около 02:50 часа в РУ Дряново е постъпил сигнал от служител на социалното заведение, че алармената система в сградата се е активирала. При извършения оглед на местопроизшествието е установено, че след счупване на прозорец и врата на сградата е била разбита метална каса, от която са отнети значителна сума пари, златни накити и предмети на неустановена стойност, както и 4 дебитни карти, собственост на различни лица, настанени в дома.\r\n\r\nВ полицейското управление на Дряново е образувано досъдебно производство. Работата по случая продължава под наблюдението на Районна прокуратура Габрово.", "date": "2019.11.12", "title": "Крадци обраха Дом за възрастни с психични разстройства"}
{"url": "https://www.dnes.bg/world/2019/11/12/turciia-pyrva-v-evropa-po-ranni-brakove.429374", "text": "Турция е европейската страна, в която браковете се сключват на най-ранна възраст, съобщава турската частна телевизия НТВ.\r\n\r\nДанните съобщи доц. Чилер Дурсун от Анкарския университет, която участва в уъркшоп по проект за предотвратяване на браковете в детска възраст.\r\n\r\nТурция заема първо място по ранни бракове сред страните от западния свят, а когато бъде съпоставена с по-малко развитите държави, се нарежда малко след Индия, Пакистан и африканските страни, посочи Дурсун.\r\n\r\nВсе пак през последните години средната възраст, при която хората сключват брак, се е повишила в страната, като при жените тя е 24, а при мъжете - 28 години, каза доц. Дурсун, цитирана от БТА.\r\n ", "date": "2019.11.12", "title": "Турция първа в Европа по ранни бракове"}
{"url": "https://www.dnes.bg/health/2019/11/12/priznaci-na-nedostig-na-omega-3-mastni-kiselini.429287", "text": "са от решаващо значение за развитието и функционирането на човешкото тяло. Те са важни за здравето и функцията на мозъка, сърцето, очите, за метаболизма. Можем да си ги набавим чрез консумацията на храни от растителен и животински произход, чрез хранителни добавки (хубаво е предварително да се допитате до специалист). Човешкото тяло е така устроено, че винаги да подсказва, когато изпитва определени дефицити.\r\n \r\n\r\n \r\n\r\n \r\nОмега – 3 мазнините са градивни елементи на клетъчната стена и могат да бъдат открити естествено в нея. Те се грижат за това кожата ни да бъде добре подхранена, да има младежки вид.\r\n \r\nКогато не приемате достатъчно от полезните мазнини, това може да направи кожата ви по-суха, да имате усещането за опънатост и дискомфорт. Също така, омега-3 спомагат за абсорбирането на полезните хранителни вещества, които приемаме всеки ден с храната.\r\n \r\n\r\n \r\nОмега-3 мастните киселини имат решаваща роля и за здравето на космените фоликули. Те са като хранително вещество за тях, благодарение на което косата ни е лъскава, плътна, здрава, а рискът от възпаления на скалпа се намалява, когато се приема достатъчно омега-3.\r\n\r\n\r\n ", "date": "2019.11.12", "title": "Признаци на недостиг на омега-3 мастни киселини "}
{"url": "https://www.dnes.bg/politika/2019/11/12/borisov-obeshta-niama-da-se-promeniat-danycite.429427", "text": "Премиерът Бойко Борисов заяви по време на церемонията по връчването на наградите на КРИБ и на списание \"Икономика\" - \"Мистър и Мисис Икономика\" за 2019 г., че няма да има промяна в данъчната политика.\r\nДанъците си остават тези, мощно инвестираме в образование, здраве, спорт, култура, археология, каза премиерът. Той изтъкна, че правителството внимателно и пестеливо харчи в условията на голямата задлъжнялост в световен мащаб на държавния и частния бизнес, като напомни, че тази задлъжнялост е огромен риск, особено за малките държави.\r\nБорисов благодари на деловите среди, че с уменията си, волята и с предприемчивостта дават възможност икономиката да продължава да расте, и отчете, че България има ръст близо 4 на сто на износа, предаде БТА.\r\n                    \n                    \n                \n                \n                \n                Премиерът изброи инфраструктурните проекти, по които в момента се работи, и с подкрепата на бизнеса, като сред тях са обходът на София /\"Младост\" - магистрала \"Тракия\"/, магистрала \"Хемус\", магистрала \"Европа\", магистрала \"Струма\" в района на Кресна, проектите в района на Габрово.\r\nБойко Борисов изтъкна и газовите проекти, и напомни за платеното за американските централи, за реакторите, за КТБ и за Ф-16. \"Плюс всичко това, което сме направили, сме на излишък, заяви премиерът и отбеляза, че по време на управлението на Пламен Орешарски страната е била на дефицит.", "date": "2019.11.12", "title": "Борисов обеща: Няма да се променят данъците!"}
{"url": "https://www.dnes.bg/notifikacii/2019/11/12/myj-opita-da-vnese-heroin-v-zatvora-skril-go-v-zariadno.429354", "text": "Хванаха мъж, опитал да внесе хероин чрез зарядно устройство в затвора в Белене, съобщиха от полицията в Плевен.\r\n\r\nВчера следобед надзирателите извършили проверка на товарен автомобил, с който шофьорът искал да влезе на територията на затвора. \r\n\r\nВодачът - 48-годишен от Велико Търново, носел багаж с мобилен телефон, допълнителна зарядна батерия, слушалки, два usb кабела и зарядно устройство за мобилен телефон.\r\n\r\nПри извършения оглед на местопроизшествието, в зарядното устройство са намерени три топчета с различни размери, съдържащи кафяво прахообразно вещество. При направения наркополеви тест веществото реагира на хероин.\r\n\r\nТеглото на иззетия наркотик е в процес на изясняване. Образувано е досъдебно производство и е уведомен е дежурен прокурор.", "date": "2019.11.12", "title": "Мъж опита да внесе хероин в затвора, скрил го в зарядно"}
{"url": "https://www.dnes.bg/football/2019/11/12/kiril-despodov-dari-topki-na-deca-ot-futbolni-shkoli.429330", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Футболист номер 1 на България за 2018 година Кирил Десподов дари футболни топки на деца от школите на \"Перун\" (Кресна), \"Литекс\" и ЦСКА. Топ футболистът смята, че трябва да се инвестира в младите таланти.\r\nВ интервю пред той си пожела един ден да завърши кариерата си в ЦСКА. \n\r\nНа връх 23-я си рожден ден нападателят изпълни обещанието, което даде в началото на годината, а именно - да дари толкова футболни топки, колкото представители на медиите са гласували в анкетата \"Футболист на годината\", в случая - 118.\n\r\n\"Давам ги от сърце там, откъдето съм тръгнал\", каза Десподов.\n                    \n                    \n                \n                \n                \n                \r\nТой сподели и мнението си за развитието на българския футбол.\n\r\n\"В последно време не се налагат много млади таланти в мъжките отбори в България. Това е единственият път ние да продаваме и да имаме национален отбор\", смята той.\r\nЦялото интервю гледайте във видеото.", "date": "2019.11.12", "title": "Кирил Десподов дари топки на деца от футболни школи"}
{"url": "https://www.dnes.bg/notifikacii/2019/11/12/sds-iska-ryst-na-maichinstvoto-za-vtorata-godina.429386", "text": "СДС настоява в бюджета за 2020 година да бъдат предвидени възможности за безлихвени кредити на млади семейства при покупка на първо жилище.\r\nСпоред председателя на партията Румен Христов това е постижимо в рамките на предложените от правителството параметри. От СДС предлагат и увеличение на майчинството през втората година, предаде БНР.\r\n\r\n\"Втората година от майчинството да бъде в размер на 90 процента от сумата, на която са се осигурявали майките преди да излязат в майчинство\", каза Христов.\r\nПо думите му нормално и логично е да не бъде уравниловката 380 лева за всички за втората година, а на базата на техния принос към системата.\r\n\r\nСДС изпраща предложенията си до парламентарните групи, за да бъдат обсъждани между първо и второ четене на Закона за държавния бюджет за 2020 година.", "date": "2019.11.12", "title": "СДС иска ръст на майчинството за втората година "}
{"url": "https://www.dnes.bg/stranata/2019/11/12/tir-se-preobyrna-na-magistrala-hemus.429405", "text": "Тежкотоварен камион, превозващ сода, се обърна на магистрала \"Хемус\". Водачът е невредим и е успял да се измъкне през люка на камиона. Пред полицията той казал, че нещо рязко го е дръпнало надясно и загубил контрол. пише \"\".\nШофьорът е на 31 години, правоспособен, а тестът за алкохол е отрицателен.\r\n\r\nТоварът на камиона не е разпилян. Возилото не пречи на движението, но за да бъде изтеглен камиона, ще се наложи за кратко да бъде затворен участъка.", "date": "2019.11.12", "title": "Тир се преобърна на магистрала \"Хемус\""}
{"url": "https://www.dnes.bg/usa/2019/11/12/prisadiha-nov-bial-drob-na-pushach-na-el-cigari.429393", "text": "Лекари в болница в Детройт са извършили двойна белодробна трансплантация на мъж, чийто орган е увреден от употребата на електронни цигари, предаде Асошиейтед прес.\n\n\r\nОт Хенри Форд Хелт Систъм не съобщават повече подробности около процедурата, освен че пациентът е пожелал да бъдат публикувани снимки и актуализирана информация като предупреждение за вредата от вейпинга.\n\r\nЕкипът от медицински експерти, извършил процедурата, вярва, че става въпрос за първата двойна белодробна трансплантация в света, извършена на пациент, чийто орган е непоправимо увреден от пушенето на електронни цигари, пише БТА. \n\r\n\"Добре ще е, ако това е последният подобен случай и епидемията от сериозни белодробни травми бъде овладяна\", казва д-р Дейвид Кристиани от Колежа по обществено здравеопазване \"Т.Х.Чан\" към Харвардския университет и Масачузетската многопрофилна болница в Бостън, който не е участвал в извършената в Детройт трансплантация.\n                    \n                    \n                \n                \n                \n                \r\nОт март над 2000 американци, много от които тийнейджъри и младежи, употребяващи електронни цигари, развиха белодробни заболявания. Смъртните случаи са най-малко 40, припомня агенцията.", "date": "2019.11.12", "title": "Присадиха нов бял дроб на пушач на ел. цигари "}
{"url": "https://www.dnes.bg/obshtestvo/2019/11/12/etiud-i-te-na-sofiia-gradski-istorii-sys-snimki.429343", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Иван Шишиев показва нестихващата жажда на един млад богослов и фотограф да улавя с апарат малките истории, които парче по парче формират градския калейдоскоп и както музикалната творба, разкриват пълната мелодия и ритъм на големия град. \n\r\nБез дронове, с естествена светлина и много енергия - авторът на Facebook страницата Етюд-и-те на София (Sketches of Sofia) разви електронното пространство и от 50 кадъра събра десетки хиляди фотоси от София и Стара Загора.\n\r\nПред  той разказа, че всичко е започнало заради спор между него и брат му, който твърдял, че София не е красив град, както Рим, например, и фотографът решил да му докаже обратното.\r\n                    \n                    \n                \n                \n                \n                Според него столицата се развива по положителен начин, но трябва да имаш очи да го видиш, а не да търсиш отрицателното.\n\r\n\"Без да искам, убедих и софиянци, че техният град си струва. Отразявам това, от което хората имат най-голямата нужда спрямо града си - да видят истински красивото, стойностното в него\", посочи Шишиев.\n\r\nПо думите му понякога иска да снимка само фасади, друг път по цял ден снима само хора.\n\r\n\"Никога не излизам с идеята да снимам точно определено нещо. Излизам с идеята да снимам място, например езерото Панчарево или Витоша\", обясни още Шишиев в \"България сутрин\".\r\nДо момента Иван Шишиев е представил 11 изложби, две от които са на снимки от Стара Загора, а една от тях съвсем различна от градските етюди.", "date": "2019.11.12", "title": "Етюд-и-те на София: Градски истории със снимки..."}
{"url": "https://www.dnes.bg/eu/2019/11/12/makron-syzria-svetovnata-sistema-v-bezprecedentna-kriza-es-neznachitelen.429408", "text": "Президентът на Франция Еманюел Макрон заяви, че световната политическа система е в \"безпрецедентна криза\" и призова за формиране на нови съюзи, които да решат глобалните проблеми в призив, подкрепен от лидерите на Китай и европейските държави, предава AFP.\n\r\nМакрон беше домакин на около две дузини държавни и правителствени ръководители на Форума за мира в Париж броени дни след като изпрати ударни вълни през западните столици, като предупреди за жизнеспособността на многостранните органи НАТО и ЕС.\n\n\r\n\"Изпитваме безпрецедентна криза в нашата международна система\", каза президентът, като продължи темата от интервю, което даде за The Economist, в което той предупреди, че НАТО преживява \"мозъчна смърт\" и ЕС рискува да стане незначителен играч в световните отношения, пише \"Фокус\".\n                    \n                    \n                \n                \n                \n                \r\nМакрон, който все повече се утвърждава на международната сцена след 2017 година, заяви, че са нужни \"нови начини за сътрудничество, нови съюзи\" между държавите и организациите.\n\r\nГлобалните политически и икономически системи, изградени след края на Втората световна война, добави той, донесоха мир в някои региони и помогнаха за извеждане на мнозина от бедността. Но се появиха нови неравенства между народите и страните, които могат да доведат до прераждането на национализма и увеличение на едностранните действия, \"дори и сред онези, които са най-големите пазители на тази международна система\", обясни френският лидер.\n\r\nЗа да се изправи пред днешните предизвикателства - бедността, войната, неконтролираното нарастване на населението, миграцията и намаляващите природни ресурси - светът се нуждаеше от \"повече сътрудничество\", а не по-малко, настоя президентът.\r\n\n\r\nОсвен това той предупреди, че не трябва да има \"скромничене или лицемерие\", когато се поставят под въпрос основите на многонационалните органи, като ООН, които, по неговите думи, в момента са \"блокирани\".\n\r\nИнтервюто на Макрон с The Economist предизвика много противоречия, като германският канцлер Ангела Меркел заяви, че коментарите му са \"драстични\", а държавният секретар на САЩ Майк Помпео настоява, че НАТО е \"важен, критичен\".\n\r\nНо коментарите на Макрон, който изясни, че иска диалог с руския президент Владимир Путин, получи гореща подкрепа от Москва.\n\r\nВизирайки критиците си, във вторник френският лидер каза, че е изключително важно да се казват нещата с имената им. \"Мисля, че се нуждаем от истината... мълчанието не е решение\", категоричен е той.\n\r\nГерманският външен министър Хайко Маас се съгласи, че има \"нужда от действия в международното сътрудничество\", включително в рамките на НАТО, и добави, че е добре тези въпроси \"да се обсъждат открито\".\n\r\nНа същото събитие във вторник избраният председател на Европейската комисия Урсула фон дер Лайен настоя, че за справяне с днешните предизвикателства са необходими \"силни институции и по-ефективно многостранно сътрудничество\".\n\r\n\"Въпреки това, твърде често се случва точно обратното; съществуващите сили вървят по нови пътища сами, появяват се нови сили, други се завръщат и се консолидират\".\r\n\n\r\nОсвен това фон дер Лайен заяви, че ЕС трябва да увеличи авторитета си на международната сцена.\n\r\nТя се надява, че под нейно наблюдение Комисията да е \"наистина геополитическа\".\n\r\n\"Искам по-насочен навън Европейски съюз, европа, която защитава колективно нашите общи ценности и интереси по света\", подчерта бъдещият председател на ЕК.\n\r\nПо нейните думи многостранността най-накрая е създала \"мирна и обединена следвоенна Европа, в която разрешаваме нашите различия на около масите, а не между окопите\".\n\r\n\"Никога не трябва да забравяме колко далеч сме стигнали и защо\", каза тя, присъединявайки се към Макрон в предупреждение срещу хегемонията и национализма, за които френският лидер заяви, че е бил тестван преди и \"ни даде война\".\n\r\nВицепрезидентът на Китай Ван Кишан също се присъедини към призива за по-голямо глобално единство.\n\r\n\"Разпространението на едностранните действия, протекционизма и популизма и тенденцията за заместване на рационалното мислене и действия с изблици на емоции не помагат за разрешаването на проблемите\", заяви той по време на мирния форум.\n\r\n\"Надяваме се, че страните могат да работят заедно за намаляване на дефицита на мир и разширяване на съвпадащите интереси, засилване на гаранциите за мир чрез поддържане на многостранността... и засилване на връзката на мира чрез насърчаване на диалога между цивилизациите\", заяви Ван.", "date": "2019.11.12", "title": "Mакрон съзря: Световната система в \"безпрецедентна криза\", ЕС – незначителен"}
{"url": "https://www.dnes.bg/obshtestvo/2019/11/12/bpc-za-transplantaciite-tialoto-prinadleji-na-samiia-chovek-i-na-boga.429409", "text": "Светата църква приема трансплантациите, както и всичко останало, свързано със здравето на човека и борбата му със смъртта, с особен интерес, разбиране и необходимата сериозност. Напълно разбира измерението на проблема, както и възможностите, които трансплантациите откриват и съответно огромния дълг на Църквата пред обществото, пред медицинската практика, пред реципиентите и пред евентуалните донори.\r\nВ случая Църквата желае да се помогне на реципиента, но да не се забравя и за уважението към донора и той да не бъде подценяван, се казва в позиция на Светия синод на Българската православна църква - Българска патриаршия по Закона за трансплантация на органи, тъкани и клетки.\r\nБългарската православна църква възприема донорството, и в проекция - трансплантациите, като изява на любов, като вид алтруизъм. Донор означава \"дарител\", събрат, който дарява - не просто орган, а живот и надежда. Даряване означава осъзнато, ненасилствено и свободно взето решение. Да дариш означава да проявиш обич и съпричастие.\r\n                    \n                    \n                \n                \n                \n                Църквата отстоява своето учение, че човекът е уникална и неповторима идентичност: психотелесна свързаност между вечната му душа и неговото тяло, а не просто биологична единица. Човекът не е предпоставка на себе си, неговото съществуване е дар от Бога. И въпреки че животът е даден на човека така, че той да притежава правото дори да го дари на своя ближен, като саможертва пред Всемилостивия, човешката душа и човешкото тяло принадлежат единствено на самия човек и на Бога.\n\n\r\nБългарската православна църква не приема, че незаявеният отказ трябва да се тълкува като съгласие, защото липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение.\r\nЗа приемането на трансплантациите от Църквата са налице три основни положения, се посочва в позицията. В нея се казва, че Църквата съзнава хуманния си дълг спрямо реципиента, който иска да живее, но себе си съзира по-скоро в ролята на защитник на донора, комуто следва да се запази възможността на свободен избор, т. е. свободно да избере дали да стане такъв и да даде от себе си. Църквата по никаква причина или повод няма да пожертва дължимото уважение към донора заради нужда от оцеляване на реципиента. Защото тук целта следва да е доброволното дарение от страна на донора, а не удължаването живота на реципиента на всяка цена. Реципиентът приема само тленен орган от смъртно тяло, докато донорът дарява, движен от своята душа, която е безсмъртна.\r\nПри даряването на орган задължително трябва да се взима \"съзнателното съгласие\" на донора, т. е. донорът трябва да осъзнава действието си или, ако по някаква причина е изпаднал в мозъчна смърт, свободно и не по принуда да е изявил съгласие за взимането на органите му.\r\nДонорът трябва винаги да е дарител.\r\nЦърквата може да приеме трансплантациите единствено като изява на обич, взаимност, или на саможертвен порив, на освобождаване от мрежите на егоизма. Но Тя няма никога да ги приеме, ако те са изражение на алчността и користолюбието, отчуждаващи дарителя от самото му дарение.\r\nПо отношение на мозъчната смърт се изисква да се гарантира точното спазване на международно приетите критерии за диагностициране на мозъчната смърт. Затова е необходимо да има достоверно и ясно констатиране на причините за мозъчната смърт.\r\nВ заключение от БПЦ дават благословение за извършване на трансплантациите при изпълнение на следните условия: строго и регламентирано спазване на фундаменталните биоетични принципи; установяването на мозъчната смърт да се извършва по строго определени клинични критерии, чрез високоспециализирани инструментални изследвания /ангиография, ЯМР и др. методи/ от абсолютно независима /външна/ комисия.\r\nПонастоящем, законът и наредбите в Република България допускат диагностицирането на мозъчна смърт и без осъществяването на инструментални доказателствени изследвания, което църквата не би могла да приеме; писмено информирано съгласие /волеизявление/ от донора и близките му /кои органи, клетки и тъкани да бъдат взети при евентуална мозъчна смърт/, а не презумпция за повсеместно съгласие с донорството. Необходимо е целият клиничен процес на трансплантацията да се координира и осъществява от утвърдени национални трансплантационни болнични центрове.\r\nБПЦ - Българска патриаршия си запазва правото да промени своята позиция, при промяна в законодателството и закона за трансплантациите.\r\n ", "date": "2019.11.12", "title": "БПЦ за трансплантациите: Тялото принадлежи на самия човек и на Бога!"}
{"url": "https://www.dnes.bg/notifikacii/2019/11/12/gdbop-v-mejdunarodna-operaciia-sreshtu-dve-nelegalni-fabriki-za-cigari.429417", "text": "Разкрити са две нелегални фабрики за производство на цигари след международни разследвания с участието на ГДБОП, съобщиха от МВР.\r\nНа 8 октомври т.г. в близост до гр. Търнава, Словения, е разкрита нелегална фабрика с три поточни линии за производство на цигари. Иззети са 9.4 млн. къса цигари, близо 3.5 тона нарязан и 14 тона нерязан тютюн, 200 палета с материали за производството на цигари.\r\nЗадържани са 40 лица. Ден по-късно в района на Будапеща е установена втора нелегална фабрика с две поточни линии. При претърсването на място са иззети 5.7 млн. къса цигари, около 35 тона нарязан тютюн, заготовки за цигари и др.\r\nВ хода на операцията са задържани 22 лица. Открити са и машини, част от поточна линия, които не са били използвани, но по първоначални данни са били предназначени за изграждане на друга поточна линия за нелегалното производство.\r\n                \n                \n                Установяването на двете нелегални фабрики е резултат на проведени международни разследвания от служители на отдел „Митнически режим, парична, данъчна и осигурителна система“ при ГДБОП, служители на Криминалната служба на Финансовата администрация на Словакия и колегите им от Националната Данъчна и Митническа администрация на Унгария, координирани от Европол и Европейската служба за борба с измамите (OLAF).", "date": "2019.11.12", "title": "ГДБОП в международна операция срещу две нелегални фабрики за цигари"}
{"url": "https://www.dnes.bg/stranata/2019/11/12/prieha-biudjet-2020-minimalnata-zaplata-se-vdiga-s-8-9-na-sto.429423", "text": "\n Депутатите одобриха на първо гласуване бюджета на ДОО за догодина; БСП ще предложи преизчисляване на всички пенсии, \"Обединени патриоти\" - минимална пенсия от 250 лева, предаде БТА. Със 121 гласа \"за\" и 87 \"против\" парламентът прие на първо четене бюджета на ДОО за догодина.\r\nОт БСП обявиха, че между двете четения ще предложат преизчисляване на всички пенсии с нов коефициент, от \"Обединени патриоти\" - минимална пенсия от 250 лева.\r\nЗапазва се размерът на осигурителната вноска за фонд \"Пенсии\" и фонд \"Пенсии за лицата по чл. 69\" на ДОО на нивото от 2019 г., както и размерите на вноските за другите фондове на ДОО, а също и съотношенията между осигурителите и осигурените лица.\r\n                    \n                    \n                \n                \n                \n                При планирано увеличение на минималната работна заплата с 8,9 на сто, средното увеличение на минималния осигурителен доход догодина ще е около 5,4 процента.\r\nПредвижда се да се увеличи минималният осигурителен доход за самоосигуряващите се от 560 лв. на 610 лева.\r\nЗаложен е по-висок минимален осигурителен доход и за регистрираните земеделски стопани и тютюнопроизводителите - от 400 на 610 лв., на което от ДПС се противопоставиха. И догодина остава максималният осигурителен доход за всички осигурени от 3000 лева.\r\nЗа 2020 г. няма да се внасят вноски за фонд \"Гарантирани вземания на работниците и служителите\".\r\nОпределят се за приход в бюджета на НОИ 81 000 лв. от приходите на фонд \"Гарантирани вземания на работниците и служителите\" за дейностите по Закона за гарантираните вземания на работниците и служителите при несъстоятелност на работодателя.\r\nОбщата сума на приходите и трансферите за 2020 г. от консолидирания бюджет за Държавното обществено осигуряване /ДОО/ се предлага да бъде в размер на 12 455,7 млн. лв., или с 696 млн. лв. повече в сравнение с 2019 година.\r\nПланирани са неданъчни приходи в размер на 89,5 млн. лв., които са повече с 33,5 млн. лв. от 2019 г., и трансфери от централния бюджет за изплащане на пенсии и добавки, които са за сметка на държавния бюджет, от 178,3 млн. лв., или по-малко със 119,3 млн. лв. от 2019 година. Предвиден е допълнителен трансфер от държавния бюджет за покриване на недостига от средства в бюджета на ДОО за 2020 г. от 4134,3 млн. лв., или повече с 200,2 млн. лева.\r\nПродължават да се увеличават изискуемите възраст и осигурителен стаж при пенсиониране за работещите при условията на трета категория труд и минималната възраст за пенсиониране на лицата по чл. 69, чл. 69а и чл. 69б от Кодекса за социално осигуряване. Процентът за всяка година осигурителен стаж в пенсионната формула се запазва на нивото от 2019 г. - 1,2 на сто.\r\nОт 1 юли пенсиите, отпуснати до 31 декември 2019 г. вкл., се увеличават с 6,7 на сто. Минималният размер на пенсията за осигурителен стаж и възраст и социалната пенсия за старост, както и свързаните с тях пенсии и добавки, се увеличават от 1 юли също с 6,7 на сто. Пак от тази дата социалната пенсия за старост става от 132,74 лв. - 141,63 лева.\r\nНепроменен е периодът на изплащане на паричното обезщетение за бременност и раждане - 410 дни, както и размерът на обезщетението за отглеждане на дете от една година до двегодишна възраст - 380 лева.\r\nИ през 2020 г. продължава да действа въведената през 2017 г. възможност за майките/осиновителките/, които имат право да ползват отпуск при бременност и раждане до навършване на едногодишна възраст на детето, но не го използват, да се върнат на работа и да получават обезщетение от ДОО в размер на 50 на сто от полагащото им се обезщетение при бременност и раждане.\r\nОстава старият режим за изплащане на паричните обезщетения за временна неработоспособност - първите три работни дни от временната неработоспособност се изплащат от осигурителя, а от четвъртия ден на настъпване на неработоспособността - от ДОО.\r\nЗапазва се размерът на еднократната помощ при смърт на осигурено лице - 540 лева. Максималният размер на гарантираните вземания е определен на 1525 лева.\r\nПланираните разходи за дейност \"Социално осигуряване\" са 131,1 млн. лв. Разходите за персонал са 75,6 млн. лв., за административна издръжка - 45,7 млн. лв. За 2020 г. проектът на средствата за капиталови разходи е 9,1 млн. лв., или увеличението е с 1,5 млн лв. в сравнение с 2019 година.\r\nВ проектобюджета на ДОО за 2020 г. са предвидени обезщетения за временна неработоспособност поради общо заболяване, гледане на болен член от семейството и карантина, и нетрудови злополуки, в размер на 632,8 млн. лв. Планирани са обезщетения за 18 234,1 хиляди дни при среднодневно обезщетение от 34,70 лева.\r\nКонсолидираният бюджет на ДОО за 2020 г. се очаква да приключи с нулево бюджетно салдо.\r\nС преходните и заключителни разпоредби се правят изменения, свързани с т. нар. пренос на осигурителни права, придобити в друга държава от ЕС. Те засягат основно служители от службите за сигурност. С друга промяна пределната възраст за служба на сержантите от НСО от 53 години се увеличава на 55.\r\nСоциалният министър Бисер Петков обобщи, че бюджетът на ДОО засяга интересите на близо пет милиона българи. Той посочи няколко достойнства на проекта, сред които минимизиране на рисковете при изпълнението му. За пръв път се предвижда над 8 млрд. лв. да бъдат събраните приходи от вноски и така ще се намали значително зависимостта от държавния бюджет, изтъкна той. По думите на министъра, с предвидените разходи за пенсии и краткосрочни обезщетения се осигурява необходимата социална защита на гражданите и пенсионерите. Устойчивият ръст на осигурителните плащания минава през ръст на заетостта и доходите от труд, в каквато посока са насочени усилията на правителството, подчерта Петков.\r\nВ дискусията лидерът на БСП Корнелия Нинова коментира, че е парадоксално 234 лв. да е минималната пенсия за стаж и възраст догодина, а в същото време 363 лв. да е линията на бедност. Освен преизчисляване на всички пенсии с нов коефициент, каквото левицата ще предложи между двете четения, друга възможност за по-високи пенсии е Сребърният фонд, създаден от правителството на БСП през 2007 г. Нинова припомни, че той е стартирал с около два млрд. лв., но до момента в него са постъпили само малко над половин милиард лева, като е трябвало да влязат досега около 10 млрд. лева.\r\nПродължава тенденцията ГЕРБ да подценяват приходите, заяви колегата й Георги Гьоков. По думите му, планираното увеличение на пенсиите от 1 юли с 6,7 на сто ще изостане от инфлацията, която дотогава ще се е увеличила два пъти. От левицата са и против замразяване на социалните плащания.\r\nПриблизително същите аргументи \"против\" дадоха от ДПС. Хасан Адемов, председател на социалната комисия, охарактеризира бюджета като спокоен, лесно изпълним, но непредлагащ нови политики и решения. Всички фондове на ДОО продължават да са на дефицит, второ - ножицата между старите и новите пенсии продължава да се увеличава, изброи той. Според него радваща е тенденцията за намаляване на зависимостта на ДОО от републиканския бюджет. Според ДПС, за да има значително увеличение на пенсиите, трябва да има високо ниво на заетост, и то във високотехнологични дейности, високи заплати, реални доходи - не в сивия сектор.\r\nСветлана Ангелова /ГЕРБ/, зам.-председател на социалната комисия, посочи, че не подкрепя преизчисляването на пенсиите, защото то води до изкривяване на пенсионния модел. През 2020 г. само една трета от парите за пенсии ще се покриват от държавния бюджет, отбеляза тя и подчерта, че когато от ГЕРБ са поели управлението преди 10 години, две трети от средствата са били от държавния бюджет.\r\nЛидерът на НФСБ Валери Симеонов, част от ПГ на \"Обединени патриоти\", обяви, че на коалиционен съвет ще предложи да се обсъди разумен механизъм за по-високи пенсии, без да се \"събори\" бюджетът.\r\nНечленуващият в парламентарна група Павел Шопов припомни, че \"Обединени патриоти\" са влезли във властта с послания за решително вдигане на доходите на хората, за 300 лв. минимална пенсия. До 300 лв. има грубо около 80 лв., които трябва да бъдат наваксани, каза Шопов. ", "date": "2019.11.12", "title": "Приеха бюджет 2020: Минималната заплата се вдига с 8.9 на сто"}
{"url": "https://www.dnes.bg/eu/2019/11/12/veneciia-pod-voda-turistite-gaziat-s-gumeni-botushi.429404", "text": "\n Площад \"Сан Марко\" във Венеция е под 70 см вода, като сезонното наводнение засяга и много други части от града, съобщава БТА.\r\nНивото на традиционната висока вода във Венеция е вече 1,27 м. Очаква се то да се повиши още през нощта заради прогнозата за дъжд. За критично се смята покачването на водата с над 1,30 м.\r\nМного кафенета и улици са наводнени. Като предпазна мярка властите затвориха детските градини. Някои хотели предоставят на туристите високи гумени ботуши. Те са задължителни за гардероба на жителите на града.\r\nВисоката вода е характерна за Венеция. Градът е разположен на няколко острова в лагуна в Адриатическо море. Равнището на морето се повишава обикновено през есента и пролетта, като зависи от лунните цикли и приливи. Силните дъждове могат да влошат положението.\r\n                    \n                    \n                \n                \n                \n                Изгражданата сложна система от бариери против наводнения \"Мойсей\" още не е въведена изцяло в експлоатация. Дори тя обаче няма да може да спре наводненията на площад \"Сан Марко\". Високата вода може да навреди на архитектурно-историческото наследство на града, притесняват се експерти.", "date": "2019.11.12", "title": "Венеция под вода: Туристите газят с гумени ботуши"}
{"url": "https://www.dnes.bg/stranata/2019/11/12/pak-napadnaha-medik-tozi-pyt-v-selo-krai-varna.429422", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Отново агресия над медик. Фелдшер от Спешната помощ във Варна беше нападнат от роднина на пациентка във варненското село Каменар. \n\r\nФелдшерът отишъл на адрес за пациентка с хронично заболяване. Тя и друг път викала \"Бърза помощ\". Екипът стига до адреса за около 20 минути. Първоначално сбъркали къщата, но веднага след това отишли при болната. Тогава нейн близък, без никаква причина, започнал да обижда фелдшера. \n\r\n\"И викам: \"Чакай не ми се карай, доктор съм, дошъл съм да си свърша работата\". После почна да ме обижда на цигански, аз не знам цигански и стана агресивен. Реших да се върна и да извикам полиция да го озаптят и да си свърша работата. Понеже знам, че случаят не е спешен, а и не е неотложен\", разказа нападнатият медик Христомир Куманов пред репортер на.\n                    \n                    \n                \n                \n                \n                \r\nМъжът, обаче, бил по-силен физически от Христомир Куманов и започва да го блъска и обижда. \r\n\"Въобще не ме заболя имам драскотина, ама е срамно да я показвам, душата ме боли. 27 години трудов стаж, фелдшер съм в Бърза помощ, да ги лекува, който иска\", каза още Куманов.\n\r\nВъпреки физическото и вербално насилие медикът си свършил работата професионално и поставил необходимата инжекция. Директорът на Спешната помощ във Варна д-р Мая Рашева коментира, че подобен случай отдавна не е имало, но вербалната агресия била всекидневие.\n\r\n\"То се случва навсякъде около нас, което е грозно, което говори за лошо възпитание и за неуважение към работата на другия\", коментира тя.\n\r\nТова не е първият подобен случай за Христомир Куманов и затова е твърдо решен да напусне. Междувременно Христомир Куманов е подал и жалба в съответното РПУ. Детайлите около инцидента се изясняват.", "date": "2019.11.12", "title": "Пак нападнаха медик. Този път в село край Варна"}
{"url": "https://www.dnes.bg/stranata/2019/11/12/nzok-shte-plashta-bolnichnata-pomosht-v-bolnicite.429419", "text": "Цялата извършена дейност за болнична помощ ще бъде разплатена още тази година, заяви министърът на здравеопазването Кирил Ананиев при приемането на бюджета на Националната здравноосигурителна каса за догодина. Министър Ананиев подчерта, че ако остане ресурс предсрочно, още в края на декември, ще бъде платена част от декемврийската дейност на болниците.\r\nМинистър Ананиев отговори на критиките на БСП и ДПС, които не подкрепиха бюджета за здраве с аргумента, че липсват реформи в него.\r\n\"Много се злоупотребява с това, че в този бюджет не виждаме реформите, които всички ние очакваме. Няма как да ги видим и недейте да политизирате този въпрос. Вие знаете, че дори да сме готови като правителство с проектите на нормативни актове, ние ще ги гледаме заедно с вас в парламента поне шест - седем месеца. След това трябва да създадем съответната организация, да подготвим системата, за да може да работи най-рано от 2021. Недейте злоупотребява, няма ги реформите - няма как да ги има и вие го разбирате много добре това\", обърна се Ананиев към опозицията.\r\n                    \n                    \n                \n                \n                \n                Министър Ананиев подчерта, че в този бюджет на НЗОК са заложени практически мерки, които ще създадат условия този процес по реформиране на модела да се ускори. По думите му така през 2020 г. трябва да се създаде цялата организация, за да влезе промяната в здравноосигурителния модел от 1 януари 2021 г.\r\nПо време на дебата от ГЕРБ определиха бюджета на касата като \"предвидим и устойчив\". Лъчезар Иванов от управляващото мнозинство коментира, че разходите за здравеопазване у нас и по света нарастват значително във връзка с постиженията на медицината. \"Българските граждани получават всички постижения в областта на медицината, като се започне от образната диагностика и персонализираната медицина. Нашите сънародници имат по-добър достъп до медицински услуги от много европейски страни\", смята той.\r\nИванов отбеляза, че разходите за здравеопазване у нас като размер от БВП са 4,5 на сто. Той посочи, че са увеличени парите за първична медицинска помощ - с 19 млн. лв., специализираната извънболнична медицинска помощ с 14 млн. лв. медикодиагностичната дейност с 4,3 млн. лв., денталните дейности - с 12,8 млн. лв., болничната медицинска помощ с 233,8 млн. лв.\r\nНигяр Джафер от ДПС разкритикува предложения законопроект като посочи, че с него \"отново се натъкваме на едно дежа вю - нов бюджет със стари затлачени проблеми\". Тя каза, че това е \"бюджет на купеното време на спокойствие\" от страна управляващите.\r\nДжафер отбеляза, че за поредна година НЗОК изнемогва от задълженията, които й възлагат народните представители всяка година.\r\n\"Миналата година там беше прехвърлен Фондът за лечение на деца в чужбина, тази година ще възложим да се заплащат медицинските пособия за хората с увреждания - все задължения, които всъщност трябва да бъдат покрити със сумата, която ще увеличи бюджетът на НЗОК\", коментира тя.\r\nДжафер настоя, че на първо място трябва да се преосмисли профилактичният пакет, който трябва да стане ефективен, скринингов, да се преосмисли ролята на така наречените регулаторни стандарти или това са така наречените направления за специалисти, както и да се задели достатъчен ресурс за долекуване.\r\n\"Продължаваме да твърдим, че има място за по-смели реформи, ние ще ги подкрепим. Тези реформи, обаче не са в този бюджет\", категорична бе Джафер.\r\nГеорги Михайлов от \"БСП за България\" отбеляза, че преди две години, в началото на своя мандат, министърът е обявил, че системата ни е болна и се нуждае от сериозно реформиране и нов начин на работа. \"Две години по-късно, получаваме повече от същото. Това в никой случай не може да удовлетворява БСП\", констатира Михайлов.\r\nТой коментира, че въпросните 4,5 на сто, които страната ни отделя за здравеопазване, са в пъти по-ниски на фона на БВП като абсолютна цифра и на фона на БВП на глава от населението в сравнение със страните от ЕС.\r\nМихайлов предупреди, че рязкото намаляване на средствата за лечение на български граждани в чужбина с повече от 50 на сто ще доведе до изключително сериозно напрежение. \"Аз съм изключително изненадан, че минаха три години и основните идеи, с които се явихте на изборите нито една от тях не е изпълнена\", коментира Михайлов и визира електронното здравеопазване, тръжните процедури, заплащането на медицински изделия, електронната здравна карта.\r\n\"Поглеждайки към този бюджет в областта на здравеопазването ние оставаме не неудовлетворени, а натъжени от това, че нацията не получава решение на един от най-сериозните си проблеми\", коментира Михайлов, цитиран от БТА.\r\nКалин Поповски от \"Обединени патриоти\" посочи, че сборният дълг на болниците е над 500 млн. лв., неразплатените надлимитни задължения на болниците са за над 150 млн. лв. Той настоя да се помисли с този общ бюджет какво може да бъде направено, така че да се изправят някои от недъзите на здравната система.", "date": "2019.11.12", "title": "НЗОК ще плаща болничната помощ в болниците"}
{"url": "https://www.dnes.bg/politika/2019/11/12/bsp-iska-vremenna-komisiia-v-ns-da-promenia-izborniia-kodeks.429378", "text": "Да се създаде временна комисия в парламента, която да промени изборното законодателство, поиска БСП. \n\r\nТова стана ясно, че инициирания от левицата дебат за подобряване на правилата за вота, на който се отзоваха всички група от НС без ГЕРБ. \n\r\nСпоред червената шефка Корнелия Нинова местните избори са показали редица проблеми, които изкривяват вота и не отразяват обективното гласуване на хората. \n\r\n\"Ето защо поканихме представители на всички парламентарни групи, за да обсъдим проблемите в изборното законодателство. Това, което е нашата работа, на депутатите, да гарантираме през ИК честността и прозрачността на изборите. Изразяваме общо съжаление, че колегите от ГЕРБ не се отзоваха. Оставаме отворени към тях и ги каним да се присъединят към тези разговори\", заяви тя.\n                    \n                    \n                \n                \n                \n                \r\nИскането е на БСП е за машинно гласуване, за машинно преброяване, за изчистване на списъците. \n\r\nСпоред Нинова временната комисия ще разгледа проблемите, ще обобщи и ще  направи предложения за решение, които да влязат в залата като общи предложения за промени в Изборния кодекс. \n\r\n\"Не бива да се променя сега действащата норма за 100 % машинно гласуване, да търсим вариант за машинно преброяване и начини за изчистване на списъците. Оттам нататък има различни предложения и детайли. Ще предложим и на ГЕРБ заедно в една комисия да решаваме проблемите, като целта е обща: гарантиране на честен и прозрачен вот, възможност българският гражданин да гласува свободно, спокойно и да изрази волята си, каквато е\", заяви още лидерът на БСП. \n\r\nЙордан Цонев от ДПС също призна, че има проблеми в Изборния кодекс и в изборния процес. \n\r\nСпоред него обаче тези промени могат да бъдат предложени и от постоянната правна комисия в НС. \n\r\n\"Обединихме се около това, че има два механизма, през които може да се реши проблемът. Единият е през постоянната правна комисия, като се отвори въпрос с внасяне на съответни изменения на ИК и оттам да почне дебата, а другият механизъм е да съставим нарочна комисия. Такава имаше при съставянето на този Изборен кодекс. Можем да го поправим с такава нарочна комисия\", заяви още Цонев.", "date": "2019.11.12", "title": "БСП иска временна комисия в НС да променя Изборния кодекс "}
{"url": "https://www.dnes.bg/obshtestvo/2019/11/12/antibioticite-v-mesoto-se-uvelichavat-v-poslednite-godini.429336", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        У нас продажбите на антибиотици за животни са с най-високи нива в ЕС според доклад на Европейския надзор за потребление на ветеринарни антимикробни препарати\n\r\nОстатъчни количества от антибиотици в месото преминават и в човешкия организъм, което води до допълнителни проблеми, категорични са експертите.  \n\r\nВ рамките на седем години - за периода 2010-2017 г. - потреблението на антимикробни препарати в отглеждането на животни за производство на месо у нас се е увеличило значително.\n\r\nОт Българската агенция по безопасност на храните засега отказаха коментар по темата, но потвърдиха, че данните в доклада са коректно събрани, предава . \n                    \n                    \n                \n                \n                \n                \r\nКирил Вътев от Асоциацията на месопреработвателите в България обясни в студиото на Bloomberg TV Bulgaria, че българското месо не е опасно за здравето.\n\r\nВътев обяви още, че заради чумата по животните свинското е поскъпнало с 55%, а българинът купува все по-често пилешко.", "date": "2019.11.12", "title": "Антибиотиците в месото се увеличават в последните години"}
{"url": "https://www.dnes.bg/obshtestvo/2019/11/12/shampionka-v-sporta-no-i-v-jivota-kak-se-pecheliat-kupi-vypreki-diabeta.429317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТя е само на 15 години, а вече три пъти е Европейски шампион и два пъти Световен шампион по Таекуондо, още толкова пъти Световна и един път Европейска шампионка по кикбокс. \n\r\nЕкатерина Иванова обаче не е само шампион в спорта, тя е шампион и в живота. От малка се бори с диабета и отдавна е доказала, че болестта я прави по-силна. \n\r\nОще когато е на 4 години, баща ѝ я насърчава да спортува донякъде на шега, за да успява да се защитава, тъй като е била тормозена в детската градина.\n\r\n\"Още в първия момент, в който видях как се случва всичко в залата, се запалих да давам всичко от себе си и да постигам успехи\", сподели Екатерина Иванова в студиото на \"България сутрин\".\n                    \n                    \n                \n                \n                \n                \r\nТя разказа, че лекарите били категорични, че трябва да спре със спорта, когато откриват, че има диабет, тъй като не са били сигурни как ще ѝ се отрази. \"Въпреки всичко мисля, че успях да ги убедя, че спортът е само плюс за диабета\", .\n\r\nЕкатерина има над 110 медали и множество купи, които пази в стаята си. Следващата ѝ мечта е да бъде олимпийска шампионка.\n\r\nТя посъветва всички с диабет да не се притесняват от това, че са болни и да следват мечтите си.\n\r\n\"Да използват този т.нар. неканен приятел и да не се притесняват, че са една идея \"по-различни\". Трябва да бъде нещо, което ни мотивира и вдъхновява да правим всичко около нас\", допълни Иванова на финал.", "date": "2019.11.12", "title": "Шампионка в спорта, но и в живота: Как се печелят купи въпреки диабета?"}
{"url": "https://www.dnes.bg/obshtestvo/2019/11/12/az-sym-bylgarka-i-40-znakovi-jeni-ot-bylgarskata-istoriia.429366", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Луксозното издание \"Аз съм българка\" от Петя Александрова представя 40 невероятни истории, а 40 знакови български художнички пресъздават образите на Венета Ботева, Леда Милева, Яна Язова, Цветана Табакова, Ива-Ваня, Вела Живкова-Благоева, Мара Белчева и други познати, и непознати имена от историята ни – по свой начин.\r\n\"В никакъв случай не казвам, че това са единствените жени, за които трябва да се знае и разказва. Те биха могли да бъдат много повече разбира се. Трудното беше в страниците на книгата да се побере всичко любопитно за онези дами, на които се спрях\", сподели в студиото на \"България сутрин\" авторката.\n                    \n                    \n                \n                \n                \n                \r\nДизайнер на специалното издание е талантливата художничка Капка Кънева, а \"Аз съм българка\" до момента се превръща в достоен аналог на превзелата целия свят \"Истории за лека нощ за момичета бунтарки\".\n\r\n\"Тази книга за мен е една сбъдната мечта. Щастлива съм, че всичко се случи по този начин. За много от тези жени се знае твърде малко от обществото. А по този начин определено можем да обогатим познанията си\", посочи Кънева пред \n\r\nПредставянето на книгата ще се проведе на 21 ноември 2019 г. от 18:30 ч. в новото пространство Missia23 - ул. \"Мизия 23\". Освен създателите на проекта в разговора за мястото на онези жени със смели идеи и хвъркати мечти ще се включат и журналистката и телевизионна водеща Анна Ангелова, както и създателката на Фондация \"Детски книги\" Валентина Стоева.", "date": "2019.11.12", "title": "\"Аз съм българка\" и 40 знакови жени от българската история"}
{"url": "https://www.dnes.bg/stranata/2019/11/12/tragediia-kamion-blysna-i-ubi-6-godishno-dete-v-ruse.429381", "text": "\n\r\n6-годишно дете загина в Русе след като беше блъснато от камион.\r\nИнцидентът е станал около 11.30 ч. на улица в квартал \"Долапите\", \r\n\r\nШофьорът е избягал и в момента се издирва от полицията.\r\nПристигналият екип на Спешна помощ само е констатирал смъртта на детето, което по първоначална информация е момиченце.\r\nМястото на инцидента е оградено от екипи на Областната дирекция на МВР, които извършват огледи.", "date": "2019.11.12", "title": "Трагедия! Камион блъсна и уби 6-годишно дете в Русе"}
{"url": "https://www.dnes.bg/football/2019/11/12/skandal-raztyrsi-angliia-styrling-i-djo-gomes-edva-ne-se-sbili.429356", "text": "Скандал разтърси националния отбор на Англия преди мачовете с Косово и Черна гора, а в основата му е дербито между Ливърпул и Манчестър Сити. \r\nОт Футболната асоциация потвърдиха, че Рахийм Стърлинг няма да играе в предстоящия двубой в четвъртък, а причината за това е сериозен скандал между него и Джо Гомес вчера, при който едва не се сбили. \r\n \r\nДвамата се скарали сериозно при пристигането на базата „Сейнт Джордж“, като „Дейли  Мейл“ твърди, че играчът на Ман Сити дори опитал да хване защитника за врата. \r\n \r\nВ резултат Гарет Саутгейт е взел решение Рахийм да пропусне сблъсъка с Черна гора, но той ще остане  с отбора и ще може да вземе участие в мача с Косово в неделя. \r\n \r\n", "date": "2019.11.12", "title": "Скандал разтърси Англия! Стърлинг и Джо Гомес едва не се сбили"}
{"url": "https://www.dnes.bg/notifikacii/2019/11/12/napadenie-sys-soda-kaustik-v-detska-gradina-v-kitai.429347", "text": "Над 50 души, предимно деца, пострадаха при нападение със сода каустик в детска градина в Китай, предаде Франс прес, като се позова на властите.\r\n\r\nАтаката била извършена вчера следобед в югозападната провинция Юнан. По информация на общинските власти 23-годишен мъж на име Кун е нахлул в детска градина и е посипал със сода каустик деца и възпитатели.\r\n\r\nПетдесет и едно деца и трима възрастни са приети в болница. Двама души са тежко пострадали, но животът им не е в опасност, предаде БТА.\r\n\r\nЗаподозреният е бил арестуван по-малко от час след нападението.\r\n\r\n\"Родителите му са се развели, когато е бил дете. Липсата на семейна топлота го е направила психически лабилен\", каза в комюнике кметството на града, където се намира детската градина.\r\n\r\n ", "date": "2019.11.12", "title": "Нападение със сода каустик в детска градина в Китай"}
{"url": "https://www.dnes.bg/sofia/2019/11/12/nepylnoletni-namacaha-s-boia-uchilishte-sled-polunosht.429319", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фасадата на физкултурния салон на столичното 105 СУ \"Атанас Далчев\" осъмна намазана с блажна боя в събота. Предполагаемите извършители са малолетни, а част от тях са възпитаници на училището.\n\n\n\r\n\"Сутринта в събота хигиенистката заварва вратата намазана с червена и зелена блажна боя. Сигнализира на домакина на училището, която ме уведоми за този вандалски акт. Веднага сигнализирах на заместник-директора г-жа Георгиева, за да се направи преглед на камерите. Това се е случило след 22:00 часа, тъй като до тогава има жива охрана в училището\", разказа директорът на 105 СУ Цветанка Костадинова пред .\n                    \n                    \n                \n                \n                \n                \r\n\"Проверката установи, че след полунощ, в 1,03 часа, петима малолетни и непълнолетни лица са навлезли в територията на училището заедно с голям плик с боя и четки и са се заели с тези действия. Били са на територията на училището до към 3,30 часа\", допълни заместник-директорът Снежина Георгиева.\n\r\nДиректорът сподели, че са открили трима от извършителите - двама са настоящи ученици на училището, а третият е бивш възпитаник.\n\r\nЗаместник-директорът коментира обезпокоителния факт, че няма оказан контрол от страна на родителите - непълнолетни и малолетни деца скитат свободно в късните часове на нощта.   \n\r\n\"Информирани са органите на полицията и детска педагогическа стая. С тези деца ще работи и училищната комисия за борба с противообществени прояви. На свой ред ще информираме и отдел \"Закрила на детето\", защото е изключително притеснително, че деца се разхождат навън в тези късни часове, без оказан контрол от родителите\", изясни пред репортер на Bulgaria ON AIR Цветанка Костадинова.", "date": "2019.11.12", "title": "Непълнолетни намацаха с боя училище след полунощ "}
{"url": "https://www.dnes.bg/sofia/2019/11/12/vatmankata-smeniala-strelkata-rychno-i-tramvaiat-derailiral.429382", "text": "\nТрамвай номер 10, който се обърна в София, е дерайлирал, след като ватманаката е опитала ръчно да смени стрелката пред Съдебната палата. Тя можело да го направи и механично, но не е карала на ток, за да се възползва от функцията. Това заяви зам.-директорът Иво Василев от Столичния електротранспорт, цитиран от \"\".\n\r\nТой посочи, че единият комплект колела е тръгнал по едни релси, а другият - по други. \n\n\n\r\nНай-вероятната причината е, че трамваят се е движил с повече от 10 км/ч. \n                    \n                    \n                \n                \n                \n                \r\nЗаради това трамваят се блъснал в тротоара, а жена била блъсната от задницата. \n\r\nТя не е била затисната и след пристигането на \"Бърза помощ\" е отишла сама до линейката, но ръката й е изглеждала зле, обясни мъж, който се е возил в трамвая. \n\r\nТой посочи, че там се чул трясък, а при резкия завой - си ударил носа в седалка, заради което той се разкървавил.\n\r\nВатманката не могла да обясни защо е преминала ръчно, а през деня не е имало докладван проблем със стрелката.", "date": "2019.11.12", "title": "Ватманката сменяла стрелката ръчно и трамваят дерайлирал"}
{"url": "https://www.dnes.bg/obshtestvo/2019/11/12/mladite-za-godinite-predi-10-noemvri-mama-kazva-che-beshe-po-dobre.429367", "text": "\r\nКакво знаят младите за социализма? \n\r\nСамите те признават - почти нищо. За периода те са слушали от своите родители. \n\r\nТака напълно естествено, както сред живелите по времето на социализма, така и сред тези, които не са живи свидетели, мненията са разнопосочни. \n\r\nНякои твърдят, че тогава животът е бил по-добър. Други - точно обратното. \n\r\nКакво обаче знаят младите за периода преди 10 ноември 1989 г. - вижте във видеото на .\r\n   ", "date": "2019.11.12", "title": "Младите за годините преди 10 ноември: Мама казва, че беше по-добре"}
{"url": "https://www.dnes.bg/stranata/2019/11/12/ekshyn-v-aheloi-ubiha-99-praseta-edin-inspektor-e-ranen.429328", "text": "Инспектори от Областна дирекция по безопасност на храните Бургас умъртвиха 99 прасета в Ахелой. Това съобщиха от дирекцията в морския град.\n \r\n\r\nБила е направена проверка в землището на местността \"Паная\" между градовете Ахелой и Каблешково.\r\n\r\nПрасетата са били свободно пуснати, без ушна марка и с неизяснен произход. Собствениците им са шестима стопани. Съставени са им актове за административни нарушения.\r\nПо време на акцията по умъртвяване на прасетата е нападнат един от инспекторите на Агенцията. Виновното лице е задържано от полицията.", "date": "2019.11.12", "title": "Екшън в Ахелой – убиха 99 прасета, един инспектор е ранен "}
{"url": "https://www.dnes.bg/notifikacii/2019/11/12/76-godishen-myj-s-gaz-53-e-pregazil-deteto-v-ruse.429391", "text": "Полицията откри шофьора на камиона, който блъсна и уби петгодишно дете в русенския квартал \"Долапите\"днес, съобщиха от областната дирекция на МВР.\r\nДва часа по-късно след инцидента МВР откри посочения от свидетели товарен  камион. Той е с марка \"ГАЗ-53\", а негов шофьор е 76-годишен мъж. \n\r\nСигналът за инцидента е постъпил на тел. 112 в 11,32 часа. Според първоначалната информация камион е блъснал дете на ул. \"Бяла черква\" в квартала. Изпратените екипи на полицията и на Спешна помощ само са констатирали смъртта на момичето.\r\nПолицията предприе издирване на шофьора, тъй като той не е спрял на местопроизшествието.\r\n ", "date": "2019.11.12", "title": "76-годишен мъж с \"ГАЗ-53\" е прегазил детето в Русе "}
{"url": "https://www.dnes.bg/sofia/2019/11/12/150-dami-v-obshta-kauza-blagotvoritelnost-i-pomosht.429333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Дамите от Международния женски клуб в София много скоро ще започнат подготовката за следващия си благотворителен коледен базар, който освен полезен е и изключително впечатляващ. Традиции и изкуства от десетки държави ще си дадат поредна среща в Inter Expo Center на 1 декември от 9.00 до 19.00 ч.  \n\r\n\"С благотворителност се занимавам от около 10 г., започнах в Лондон като ментор на млади хора от проблемни семейства, които не искат да продължат образованието си. Всяка година към мен се прикрепваше по едно момиче - чрез личен пример я убеждавах, че трябва да се върне и да продължи своето образование. Тогава работех за Bloomberg в Лондон, като финансов анализатор, водех момичетата в прекрасния офис, виждаха добре облечени хора, понякога идваха на събития с мен“, разказва президентът на Международния женски клуб в София Албена Джоунс.\n                    \n                    \n                \n                \n                \n                \r\nБазарът е най-голямото благотворително събитие на Балканите, днес в клуба членуват около 150 дами. Събитието се осъществява с помощта на посолствата и консулствата на територията на България. Миналата година базарът успява да набере цели 389 000 лева, с които да подкрепи 30 проекта. \n\r\nСамата Албена е с корени от България и Судан. Завършила е Университета \"Гринуич\" в Лондон\n\r\n\"Всеки от нас допринася с идеи, не мислим за своите различия, а ги използваме, за да допринесем за общата ни кауза\", допълва Албена Джоунс пред .", "date": "2019.11.12", "title": "150 дами в обща кауза – благотворителност и помощ"}
{"url": "https://www.dnes.bg/index/2019/11/12/kakvo-iznervia-shofiorite-nai-mnogo-na-pytia.429334", "text": "Какво най-много дразни шофьорите? Според участниците в проучване на сайт за отдаване на автомобили под наем в Западна Европа, най-досадната случка на пътя е когато една кола паркира на място, достатъчно за две.\r\nДопитването се провежда сред 5000 шофьори, сред които жени и мъже на възраст от 18 до 55 г. \r\nДруги фактори, които изнервят шофьорите са предизвиква карането в крайна лява лента, преминаването от лента в лента без видима причина, отказът да се пропускат автомобили със специално предназначение, използването на клаксона без причина, карането с висока скорост, както и силната музика с отворени на автомобила прозорци. \r\nТова са основните, но не всички фактори, които най-много дразнят шофьорите.\r\n", "date": "2019.11.12", "title": "Какво изнервя шофьорите най-много на пътя? "}
{"url": "https://www.dnes.bg/world/2019/11/12/ne-pytuvaite-sega-za-izrael-preporychvat-ot-mvnr.429384", "text": "Заради усложнената обстановка в Израел Министерството на външните работи препоръчва да не се пътува в тази страна. \n\r\nВ информацията на министерството се посочва, че на територията на Израел е обявен е червен код за ракетен обстрел и задълбочаване на конфликта. Това е направено във връзка с изстреляните над 60 ракети от територията на Ивицата Газа през нощта и в сутрешните часове на 12.11.2019 г.\n\r\nВсички български граждани на територията на страната трябва да имат предвид, че са изключително непрепоръчителни посещенията на места на териториите на Западния бряг, Източен Ерусалим, в близост до границата с Ивицата Газа, Голанските възвишения, предупреждават от външното ни министерство.\n\r\n                    \n                    \n                \n                \n                \n                От МВнР препоръчват при пристигане в местата за настаняване в Израел всички туристи да се поинтересуват за наличието на бомбоубежища в района. В случай на задействани звукови сирени за въздушно нападение хората следва да се отправят по най-краткия път до бомбоубежище и да чакат спиране на сигнала за опасност.\n\r\nВ случай, че няма укритие или не може да се стигне до него навреме, лицата следва да се прикрият до най-близката стена или преграда, което би могло да ги предпази от потенциален взрив или осколки от шрапнели. \n\r\nПри всички случаи следва да се спазват инструкциите, давани в такива случаи от органите на обществения ред и/или на военни части, посочват от МВнР.\n\r\nВъв връзка с усложнената обстановка посолството на България в Тел Авив е затворено за клиенти. При необходимост от съдействие българските граждани могат да се свържат с посолството на България в Тел Авив на следните телефонни номера: + 972 3 696 13 78 и + 972 3 696 13 61 или мобилни номера за спешни случаи +972 54 59 54 379 и +972 54 764 00 89.\r\n ", "date": "2019.11.12", "title": "Не пътувайте сега за Израел, препоръчват от МВнР "}
{"url": "https://www.dnes.bg/notifikacii/2019/11/12/keshyt-ne-e-demode-it-kompanii-syhraniavat-solidni-sumi.429332", "text": "Големите технологични компании обичат да държат огромен кеш в сметките си. Това ги предпазва от бъдещи сътресения на пазарите. Кешът би им помогнал и при евентуални съдебни дела, както се случи с Facebook. Това обясни Николай Шуманов, финансов анализатор в Legacy FX, в ефира на .\n\n\n\r\n\"Повечето американските технологични компании държат голяма част от средствата си извън САЩ, за да се предпазят от високата данъчна ставка. Много голяма част от парите на Apple и други компании са в офшорни зони. Те предпочитат да теглят заеми заради ниските лихви, вместо да върнат този кеш и той да бъде обложен с данък\", разказва Шуманов. \n                \n                \n                \r\nСпоред него поради това президентът Доналд Тръмп е намалил данъчната ставка в САЩ.\r\n\"Но данъчната ставка в офшорните зони все още е по-ниска от тази в САЩ\", обясни той.\n\r\n\"Технологичните компании обичат да правят придобивания. Но се наблюдава 10-годишен период на ръст на акциите на фондовите пазари. В момента всички са предпазливи. Технологичните компании придобиват само по-малки групи\". Шуманов говори и за предстоящото IPO на петролната компания Saudi Aramco.\n\r\n\"Инвеститорите са доволни, че ще има IPO. Вече има крайна дата и това удовлетворява инвеститорите, въпреки че само 2% от акциите на Saudi Aramco ще бъдат пуснати на пазара\", допълни експертът. \n\r\nВижте целия разговор по темата в .", "date": "2019.11.12", "title": "Кешът не е демоде, ИТ компании съхраняват солидни суми "}
{"url": "https://www.dnes.bg/mestni-izbori-19/2019/11/12/ochakvano-izbraha-elen-gerdjikov-za-shef-na-sos.429392", "text": "Елен Герджиков от ГЕРБ бе избран с тайно гласуване за председател на Столичния общински съвет. Така той остана на поста, след като ръководеше общинарите и в предния мандат.\n\r\nОбщо в гласуването са участвали 60 общински съветници, като за Елен Герджиков своя глас дадоха 33-ма, съобщава БТА. \n\nЗа предложената от групата на БСП Милка Христова гласуваха 15 съветници, а за Методи Лалов, предложен от групата на Демократична България, - 12 съветници. \n\r\nЕлен Герджиков пое председателството на съвета и благодари на всички, които са му гласували доверие за председателството на СОС, както и на тези, които не са го направили. Той увери, че ще направи всичко възможно да оправдае доверието, а на тези, които не са го подкрепили заяви, че ще направи всичко възможно да промени тяхното мнение и да покаже, че СОС може да работи по-прецизно, по-открито и по-коректно и да върши повече работа за София.\n                    \n                    \n                \n                \n                \n                \r\nНа заседанието бяха избрани и заместник-председатели на СОС с явно гласуване. Групата на ГЕРБ-СДС предложи Иво Петров за заместник-председател и бе избран от СОС със 60 гласа. Избрана за заместник-председател бе и предложената от групата на БСП Милка Христова, досегашен заместник-председател на съвета също с 60 гласа. Групата на Демократична България предложи Борислав Игнатов за заместник-председател на съвета като за него гласуваха 59 общински съветници, един общински съветник се въздържа. \n\r\nОбщо общинските съветници в СОС са 61, но Волен Сидеров не участва в гласуванията за председател на съвета и за заместник-председатели, въпреки че по-рано положи клетва.", "date": "2019.11.12", "title": "Очаквано: Избраха Елен Герджиков за шеф на СОС"}
{"url": "https://www.dnes.bg/sofia/2019/11/12/iztegliha-derailiraliia-tramvai-do-sydebnata-palata.429396", "text": "\nИзтеглиха дерайлиралия трамвай до Съдебната палата, който блокира за няколко часа движението на мотрисите. \r\n\r\nПри инцидента леко пострада пешеходка. \n\n\r\n\r\nСпоред Иво Василев, зам.-директор от Столичния електротранспорт, трамваят е дерайлирал, след като ватманаката е опитала ръчно да смени стрелката пред Съдебната палата. \r\n\r\nТя можело да го направи и механично, но не е карала на ток, за да се възползва от функцията. \r\n\r\nНай-вероятната причината е, че трамваят се е движил с повече от 10 км/ч. \r\n\r\nЗаради това трамваят се блъснал в тротоара.\r\n\r\n\r\n\r\n ", "date": "2019.11.12", "title": "Изтеглиха дерайлиралия трамвай до Съдебната палата"}
{"url": "https://www.dnes.bg/mish-mash/2019/11/12/astmatichen-pristyp-pogubi-13-godishna-aktrisa-na-broduei.429379", "text": "Едва на 13 години почина звездата от Бродуей Лоръл Григс. Причината, по думите на семейството й, е \"масивен астматичен пристъп“. \r\nГригс прави актьорския си дебют на 6 години и то рамо до рамо със Скарлет Йохансон в пиесата „Котка върху горещ ламаринен покрив“. Кариерата й обаче не се ограничава само до театъра. Талантливото дете участва и в много сериали и филми. Два пъти се появява в легендарното телевизионно комедийно предаване SNL.\r\nСветлините на Броудей угаснаха в нейна чест.\r\nСлед дебюта си като Поли в „\"Котка върху горещ ламаринен покрив“, тя получава роля в мюзикъла Once, който печели награда Tony. Григс взима участие и във филма на Уди Алън Cafe Society заедно със Стийв Карел.\r\n                    \n                    \n                \n                \n                \n                Лоръл Григс почива във вторник, преди седмица, но семейството й чак сега решава да съощи новината. По думите на дядо й пред New York Times, астмата й е била диагностицирана още в ранна детска възраст.\r\n\"Тя взимаше лекарствата си всеки ден и имаше машинка за дишане, ако се наложеше. Но това е унищожителна болест. Само един Бог знае, какво можеше да постигне в този живот“, казва той.\r\nСпоред СЗО, астмата е едно от най-често срещаните хронични заболявания сред децата. 235 милиона души по света са засегнати от нея, а пристъпите могат да бъдат предизвикани от всичко – дим, замърсяване, алергени или болести като грип. За състоянието няма лечение, но то може да бъде овладяно с медикаменти, като инхалатори.\r\nСамо в САЩ 19 милиона възрастни и 5 милиона деца страдат от астма. През 2017 година, 3500 души са починали в следствие на астматични пристъпи. През 2016 г.  посещенията в спешното отделения са били 1,7 милиона. \r\n ", "date": "2019.11.12", "title": "Астматичен пристъп погуби 13-годишна актриса на Бродуей"}
{"url": "https://www.dnes.bg/world/2019/11/12/shou-izpylniteli-na-ulichna-scena-biaha-narygani-s-noj-v-riiad.429311", "text": "Непознат мъж нападна и намушка с нож трима изпълнители по време на масово увеселение в саудитската столица в рамките на провеждащия се там фестивал \"Сезонът на Рияд\", предаде Ройтерс, цитирайки местната телевизия. Тримата са настанени в болница и са в стабилно състояние.\n\r\nИнцидентът е станал в централния парк \"Крал Абдула\", който е една от площадките за шоу представленията по време на двумесечния фестивал, провеждан като част от усилията на саудитското ръководство за \"отваряне\" на саудитското общество и за диверсифициране на икономиката на страната, зависеща главно от добива на петрол.\n\r\nПрестолонаследникът принц Мохамед бин Салман полага усилия за облекчаване на социалните ограничения и стимулира участието в забавления, забранени досега в консервативното арабско кралство. Той обаче си навлича и критиките на религиозните кръгове.\n                    \n                    \n                \n                \n                \n                \r\nСпоред държавната агенция СПА, цитирана от БТА, нападателят е 33-годишен йеменец, живеещ в Саудитска Арабия. Мотивите за атаката му още не са изяснени. \n\r\nПострадалите са двама мъже и жена, но според агенцията раните им са леки и след получаване на медицинска помощ са стабилизирани.\n\r\nВидеокадри, излъчени по държавната телевизия \"Ал Екбария\", показаха мъж да изтичва на сцената в парка към група изпълнители в сценични костюми, след което пада на земята, докато се опитват да го хванат.\n\r\nСпоред сайта на фестивала атракциите в парка включват живи шоу програми, музика, светлинни инсталации, стенно катерене и др.\r\n ", "date": "2019.11.12", "title": "Шоу изпълнители на улична сцена бяха наръгани с нож в Рияд"}
{"url": "https://www.dnes.bg/index/2019/11/12/trima-sa-v-bolnica-sled-kato-vlak-otnese-kola-kantoneryt-bil-piian.429331", "text": "Трима души са пострадали при сблъсъка между пътнически влак и лек автомобил в междугарието Крумово - Асеновград. \n\n\r\nОказало се, че кантонерът, който трябвало да пусне бариерата при наближаването на влака, е бил пиян. \n\r\nАлкохолната му проба е отчела над 1.5 промила, съобщиха от полицията в Пловдив пред \"Фокус\".\n\r\n60-годишният кантонер е отведен в районното.  \n\r\nВ болница за спешна медицинска помощ са откарани 32-годишният шофьор на колата и двама пътници – на 25 и 30 години. \n\r\nПо първоначални данни с по-сериозни наранявания е 30-годишният, който пътувал на предната седалка в колата. \n                \n                \n                \r\nНа шофьора е взета кръвна проба за алкохол. \n\r\nМашинистът, който е на 51 години, е тестван с дрегер, като резултатът е отрицателен. \n\r\nКатастрофата стана тази сутрин около 7 ч. между пътническия влак по направление Пловдив - Асеновград на охраняем жп прелез в индустриалната зона на Асеновград.", "date": "2019.11.12", "title": "Трима са в болница, след като влак отнесе кола, кантонерът бил пиян "}
{"url": "https://www.dnes.bg/sofia/2019/11/12/kyde-niama-da-ima-voda-v-sofiia-v-sriada.429325", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 13 ноември 2019 г. (сряда), във връзка с извършване на строително-монтажни работи на Пречиствателна станция за питейни води „Бистрица“ се налага спиране на водоподаването от 12:00 до 20:00 часа на клиентите на „Софийска вода”, живеещи в района на:\n\r\nЮжна част на бул. „Околовръстен път“ между пътя за лифт „Симеоново“ до бул. „Симеоновско шосе“;\n\r\nЮжна част на бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“;\n                    \n                    \n                \n                \n                \n                \r\nЖСК „Малинова долина“\n\r\nкв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“;\n\r\nкв. „Мирчо Драганов“ - карето между: бул. „Черни връх“ от №91 до №151, ул. „Димитър  Манев“, ул. „ген. Иван Колев“ и бул. „Околовръстен път“;\n\r\nкв. „Манастирски ливади изток“ – карето между ул. „Луи Айер“, ул. „Шарл Шампо“,  бул. „Околовръстен път“ и ул. „Йордан Бакалов Стубел“; \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \n\r\nЖСК „Малинова долина“ - пред бл.29 от 00:00ч. на 14.11.2019г.\n\r\nкв. „Манастирски ливади-изток“ - ул. „Луи Айер“, колелото на автобуса от 00:00ч. на 14.11.2018г\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\n\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.12", "title": "Къде няма да има вода в София в сряда?"}
{"url": "https://www.dnes.bg/obshtestvo/2019/11/12/lekar-ot-cherna-gora-s-nov-metod-za-lechenie-na-tejki-bolesti.429329", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоскоро нелечими заболявания като церебралната парализа вече не звучат толкова обречено, а за лечението ѝ се ползва биологичен материал от самия пациент. \n\r\nД-р Джихан Абазович е едно от най-големите имена в областта на регенеративната медицина не само в родната си Черна гора, но и в цял свят. А основната му задача е да помогне на клетките на тялото да се възстановят сами,  \n\r\nДва пъти месечно д-р Абазович идва и в медицински център в София, за да запознае колегите си с най-новото в областта. Сред пациентите му е легендарната атлетка Йорданка Благоева. \n                    \n                    \n                \n                \n                \n                \r\nСпортни травми налагат няколко операции на коленете ѝ, а сега тя е в кабинета заради болки в рамото.\n\r\nРегенеративната медицина успешно се прилага и при козметични процедури. Известният сред звездите т.нар. \"вампирски лифтинг\" е част от тях. \n\r\nТози вид медицина все още се развива, но съвсем скоро може помага при лечението на някои от най-страшните заболявания.", "date": "2019.11.12", "title": "Лекар от Черна гора с нов метод за лечение на тежки болести"}
{"url": "https://www.dnes.bg/politika/2019/11/12/bsp-iska-debat-za-promeni-v-izborniia-kodeks.429326", "text": "БСП инициира дебат за подобряване на изборното законодателство.\r\n\r\nСоциалистите предлагат преди извънредното заседание на парламента да се съберат и да дебатират по необходимите промени в Изборния кодекс. \r\n\r\nПокана от БСП отправят към всички останали парламентарни групи. Социалистите аргументират нуждата от промени с огромния брой недействителни гласове - над 600 000 общо, съобщава \r\nТе подчертават необходимостта от въвеждане на машинно гласуване и изчистване на изборните списъци от мъртви души.", "date": "2019.11.12", "title": "БСП иска дебат за промени в Изборния кодекс"}
{"url": "https://www.dnes.bg/sofia/2019/11/12/djip-ubi-peshehodec-na-stolichniia-bul-simeonovsko-shose.429335", "text": "Джип блъсна и уби пешеходец на столичния булевард \"Симеоновско шосе\" във вторник сутринта, съобщава полицията.\n  \r\n\r\nТрагедията е станала около спирката на автобус номер 88, точно на завоя. Мантинелата там е изкъртена, което позволява неправилно пресичане. Шофьорът на колата е избягал от местопроизшествието. Жертвата е 27-годишен мъж.\r\nПродължава издирването на джипа и шофьора. На мястото има много камери, тъй като в района се намират резиденции на чуждестранни мисии.", "date": "2019.11.12", "title": "Джип уби пешеходец на столичния бул. \"Симеоновско шосе\""}
{"url": "https://www.dnes.bg/science/2019/11/12/nabliudavaha-zagadychen-vzriv-v-syzvezdieto-strelec.429341", "text": "Телескоп на Международната космическа станция регистрира внезапно разпръскване на рентгенови лъчи, съобщи Сайънс алърт. Източникът им е пулсарът SAX J1808.4-3658 (J1808.4), който се намира в съзвездието Стрелец на разстояние 11 хиляди светлинни години от Земята. \n\r\nПо думите на астрономи от космическия център \"Годард\" на НАСА в Мериленд и университета на Мериленд в Колидж парк рекордният взрив се отличава с особености, каквито по-рано не са наблюдавани и засега нямат обяснение.\n\r\nПричината за рентгеновото лъчение е термоядрен взрив на повърхността на пулсара. Този феномен възниква, когато неутронна звезда поглъща падащо на нея вещество. \n\r\nАстрономите заключили, че за 10 секунди е било произведено толкова голямо количество енергия, колкото Слънцето излъчва за 10 дни. Сред особеностите на експлозията е двуетапното променяне на яркостта й, предизвикано от изхвърлянето на различни слоеве вещество от повърхността на пулсара.\n                    \n                    \n                \n                \n                \n                \r\nТой е част от система от две звезди. Неговият компаньон е кафяво джудже, което е нещо средно между планета и звезда. От кафявото джудже към пулсара се образува поток от газообразен водород, който създава акреционен диск около неутронната звезда. За няколко години подобни дискове губят прозрачността си и стават плътни. Газът става йонизиран, пораждайки стабилен поток, докато се приближава по спиралообразна траектория към повърхността на пулсара. \n\r\nВ края на краищата температурата и налягането са толкова високи, че отключват реакции на термоядрен синтез. Водородни ядра започват да се сливат, образувайки хелиеви ядра. Те създават слой с дебелина няколко метра, преди да се слеят и да се стигне до взрив, който обхваща цялата повърхност на неутронната звезда. В случая със SAX J1808.4-3658 (J1808.4) първоначално бил изхвърлен водородният слой, а след това взривът изхвърлил и хелиевия слой. Хелият изпреварил водорода, а след това забавил движението си и започнал да пада обратно върху звездата. В този миг яркостта на пулсара се увеличила с 20 процента. Свързаният с феномена механизъм все още не е изяснен. \r\n \r\n/БТА/\r\n ", "date": "2019.11.12", "title": "Наблюдаваха загадъчен взрив в съзвездието Стрелец"}
{"url": "https://www.dnes.bg/crime/2019/11/12/sviha-15-000-i-1500-lv-ot-schetovodna-kyshta-v-goce-delchev.429338", "text": "15 000 евро и 1500 лв. са откраднати от офис на счетоводна къща в Гоце Делчев, съобщиха от Областната дирекция на МВР в Благоевград.\r\nСъобщение за кражбата е получено вчера. Полицейски служители от града установили, че кражбата е извършена през почивните дни - от 19.00 часа в събота до 08.50 часа вчера сутринта, когато е установена.\r\nЗа случая е уведомена Районна прокуратура – Гоце Делчев. Образувано е досъдебно производство.", "date": "2019.11.12", "title": "Свиха €15 000 и 1500 лв. от счетоводна къща в Гоце Делчев"}
{"url": "https://www.dnes.bg/business/2019/11/12/kakvi-sa-vyzmojnostite-za-regionalno-sytrudnichestvo-na-kapitalovite-pazari.429344", "text": "Перспективите и възможностите за сътрудничество между регионалните капиталови пазари ще са във фокуса на предстоящия . Осмото издание на единствената специализирана конференция за индивидуални и институционални инвеститори в България и региона тази година ще се проведе на . Последните промени във финансовите регулации и тенденциите в социално отговорното инвестиране също ще бъдат основни акценти на събитието, организирано от .\n\r\nКонференцията ще открият  и .\n                    \n                    \n                \n                \n                \n                \r\nУчастници във форума са признати експерти от различни области в сферата на финансите и инвестициите. Лекторите ще споделят своя опит и ще дискутират всички важни аспекти, свързани с финансовите пазари и очакваните през следващите месеци предизвикателства.\n\r\nПерспективите пред търговията с деривати ще бъдат основна тема в дискусия, посветена на регионалните капиталови пазари. Каква е ролята на Централния клирингов контрагент и кой е успешният модел за трансгранична търговия в Централна и Източна Европа ще коментират и представители на фондовите борси от Сърбия, Румъния, Гърция, Баня Лука и други. По време на форума ще бъдат представени също алтернативните фондове в страната и възможностите за финансиране на малките и средни компании. Сред тях е предстоящото стартиране на Пазара за растеж на МСП BEAM, организиран от Българска фондова борса.\n\r\nПоследните регулации и последствията от тях върху търговията на финансовите пазари ще бъдат засегнати в презентация на , чиито представители също ще се включат във форума. \n\r\nЗа първи път в рамките на Investor Finance Forum ще бъде поставена и темата за социално отговорното инвестиране – ESG (Environmental, Social and Corporate Governance). Практиките, тенденциите и правилата за вземане на инвестиционни решения съобразно устойчивите финанси ще представят Юлия Софронова и Анна Георгиева от Principles for Responsible Investment.\n\r\nПрофесионалните трейдъри Али Персембе и Алекс Герчик ще разкрият кои са характеристиките и уменията, които трябва да притежават трейдърите, за да бъдат успешни на финансовите пазари. Освен това ще бъдат обсъдени техники от практическата психология, които помагат за управлението на риска и по-доброто представяне на инвеститорите.\n\r\nВ рамките на Investor Finance Forum ще бъдат обявени и резултатите от Класацията на българските фондове за 2019 г. на Investor.bg.\n\r\nОсвен конференцията, Investor Finance Forum включва още няколко събития.  среща институционални инвеститори и представители на капиталовите пазари в страната с публични компании от региона. По време на  се провеждат семинари, свързани с иновациите и развитието на финансовата индустрия. На изложението  ключови компании ще представят своите платформи за търговия и финансови продукти.\n\r\nДетайли за програмата и лекторите ще откриете на  и .\n\r\n\r\n ", "date": "2019.11.12", "title": "Какви са възможностите за регионално сътрудничество на капиталовите пазари"}
{"url": "https://www.dnes.bg/index/2019/11/12/nai-starata-dvoika-v-sveta-sypruzi-ot-teksas-sa-na-obshto-211-g.429218", "text": "Съпрузите Джон и Шарлот Хендерсън от Тексас, САЩ, чиято обща възраст е 211 години, намериха място в Книгата на рекордите на Гинес като най-старата двойка в света, пише в. \"Дейли стар\".\n\r\nДжон Хендерсън е на 106 години, а съпругата му Шарлот - на 105. Любовният им роман започва през 1934 г. в университета на Тексас, където Шарлот следва за учителка, а Джон е звездата на футболния отбор.\n\r\nДвойката сключва брак непосредствено след избухването на Втората световна война. Хотелската стая, която Джон и Шарлот Хендерсън наемат за медения си месец, им струва 7 долара. \n\r\nНа 15 декември тази година дълголетните съпрузи ще отбележат 80-годишнината от сватбата си - във време, в което някои звездни бракове продължават едва няколко дни.\n                \n                \n                \r\nДжон и Шарлот Хендерсън, които въпреки преклонната си възраст се радват на добро здраве, разкриват тайната на дългия си щастлив живот - умереност в живота и сърдечност един към друг.\n\r\nНа другия полюс е актьорът Никълъс Кейдж, който по-рано през тази година се раздели с гримьорката Ерика Койке само четири дни след като се ожени за нея в Лас Вегас, припомня изданието , цитирано от БТА.\r\n \r\n", "date": "2019.11.12", "title": "Най-старата двойка в света: Съпрузи от Тексас са на общо 211 г."}
{"url": "https://www.dnes.bg/obshtestvo/2019/11/12/tragediiata-v-kardam-semeistvoto-syzria-lekarska-greshka.429345", "text": "Петте деца от многодетното семейство в Кардам бяха изписани от болницата. Три от тях вече посещават училище, а останалите две – детска градина.\n\r\nВсе още обаче не е ясна причината за смъртта на техния 8-годишен брат. Според прокуратурата все още се чака съдебно-медицинската експертиза и токсикологичният анализ.\n\r\n„Децата са добре сега, така и не разбрах от какво се влошиха. И те не можаха да разберат. Според мен е лекарска грешка, нищо повече. Не може лекарят да дойде, да сложи инжекция на детето ми и 10 минути по-късно то да почине”, каза майката на децата Росица пред bTV.\n\n\r\nТя е категорична, че не вярва децата да са отровени. Сподели, че е разговаряла с лаборантка в болницата, според която храната не е влошила здравословното им състояние.\n                    \n                    \n                \n                \n                \n                \r\nБабата разказа, че в момента семейството живее в дома на своя съседка, защото условията в тяхната къща са лоши.\n\r\nРосица добави, че в момента се нуждаят от финансова подкрепа заради лекарствата, които са изписани на децата.", "date": "2019.11.12", "title": "Трагедията в Кардам: Семейството съзря лекарска грешка"}
{"url": "https://www.dnes.bg/sofia/2019/11/12/spipaha-shofiora-pregazil-peshehodec-na-simeonovsko.429353", "text": "Полицията е задържала шофьора, който прегази пешеходец на бул. \"Симеоновско шосе\" в столицата и избяга от мястото на инцидента.\n \r\n\r\nСигналът е подаден малко преди 7 часа тази сутрин. \r\n\r\nПо първоначални данни на бул. \"Симеоновско шосе\" 27-годишен мъж е пресичал пътното платно, вследтвие на което е бил блъснат от лек автомобил. \r\n\r\nОт удара пешеходецът е починал на място.  ", "date": "2019.11.12", "title": "Спипаха шофьора, прегазил пешеходец на \"Симеоновско\""}
{"url": "https://www.dnes.bg/football/2019/11/12/kiril-despodov-moga-da-se-vyrna-v-italiia.429350", "text": "Футболист №1 на България за 2018 г. Кирил Десподов даде интервю специално за продуцента на спортните новини на . В него звездата на Щурм Грац говори за бъдещето си и заяви, че не знае дали ще остане в Австрия след края на сезона.\r\n\"Възможно е да се върна в Италия. Нищо не се знае. Смятам, че Щурм Грац няма да ме купи. Политиката на клуба не позволява да се взимат толкова скъпи играчи. Ако вкарам 30 гола, може някой да ме купи директно от Австрия, дори да не се връщам в Италия. Мога да заиграя в Каляри, всичко е възможно, не мога да кажа какво ще се случи\", заяви националът, който играе в Бундеслигата под наем от сардинци. \r\n \r\nТой коментира и мачовете на България с Парагвай и Чехия, които ще се състоят в София, съответно на 14 и 17 ноември. \"Очаквам добри резултати. Напоследък има само негативизъм, хората говорят, че не става нищо от нас. Март месец имаме голям шанс да се класираме и имаме нужда от позитивизъм\", призова 23-годишният флангови нападател. \r\n \r\nОтносно новия селекционер Георги Дерменджиев, Десподов каза, че лично на него честите смени не му влияят. По думите му, те понякога може да са за добро, друг път за лошо. \"Но е по-добре да става така, когато има натрупване на слаби резултати, защото се насажда напрежение\", добави Десподов, като не пропусна да благодари на Красимир Балъков, който го взимаше в националния отбор, въпреки че не играеше редовно в Серия \"А\". \r\n \r\nНационалът коментира и скандалите от евроквалификацията България – Англия (0:6). \"Прочухме се по цял свят. Не сме такива хора, играл съм в България и никога, никога, не съм чувал някой да обижда тъмнокожи играчи, даже и на ЦСКА – Левски. Трябва да уважаваме всички хора, независимо откъде са\", каза още Десподов.\r\n \r\n", "date": "2019.11.12", "title": "Кирил Десподов: Мога да се върна в Италия"}
{"url": "https://www.dnes.bg/notifikacii/2019/11/12/mesoto-na-rastitelna-osnova-navliza-uporito-v-evropa.429337", "text": "Американската верига за бързо хранене Burger King започна да продава в 2500 заведения в Европа хамбургер с месо на растителна основа, информира Асошиейтед прес.\n\r\nВеригата избра за доставчик на европейския си вегетариански Rebel Whooper малката холандска компания Vegetarian Butcher, която преди 11 месеца бе придобита от Unilever, вместо продуктите на радващите се на голяма популярност в САЩ Impossible Foods и Beyond Meat.\n\r\nVegetarian Butcher, основана през 2007 година, произвежда от растителни протеини пилешко месо, кренвирши за хот дог, наденички, дори риба тон и продава продуктите си в 17 европейски страни.\n\r\nВ САЩ Burger King пожъна успех сред клиентите си с хамбургера Impossible Whooper, месото за който е произведено от Impossible Foods. Продуктите на Impossible Foods обаче не са разрешени за продажба в ЕС, тъй като съдържат генномодифицирани съставки. Въпреки това компанията е подала заявление миналия месец и очаква решение от Европейския орган за безопасност на храните, посочи говорител на холандското правителство.\n\n\n\r\n                \n                \n                Burger King посочи, че от месеци работи с Vegetarian Butcher, за да приспособи рецептата и да гарантира, че кюфтетата за хамбургерите имат типичния вкус на месо, печено на скара, с което веригата е известна, допълва \"Файненшъл таймс\".\n\r\nКомпанията ще продава всички свои продукти с месо на растителна основа в Европа под марката Rebel, като на някои пазари вече е пуснала хамбургера с пилешко месо Rebel Chicken King, пише БТА.\n\r\nСпоред оценка на банка UBS пазарът за месо на растителна основа до 2025 г. ще достигне 50 млрд. долара, макар че ще остане малък спрямо пазар на \"традиционно\" месо, който се равнява на 1,2 трлн. долара годишно.\n\r\nПрез последните пет години пазарът на заместители на месото на растителна основа в Източна Европа е нараснал със средно 22 процента годишно и с 13 процента в Западна Европа, допълва АП, позовавайки се на оценка на Euromonitor International. В САЩ растежът е 12 процента годишно. \r\n ", "date": "2019.11.12", "title": "Месото на растителна основа навлиза упорито в Европа "}
{"url": "https://www.dnes.bg/blizak-iztok/2019/11/12/petdeset-raketi-izstreliani-ot-gaza-po-izrael.429352", "text": "Най-малко 50 ракети бяха изстреляни тази сутрин по Израел от палестински радикали от Ивицата Газа. Двайсет от тях бяха прехванати от израелската противовъздушна система \"Железен купол\", съобщи израелската армия, цитирана от ТАСС.\n\r\nСирените за въздушна тревога няколко пъти прозвучаха днес в Тел Авив и околни селища, в големите градове Ашдод и Ашкелон и в районите около Газа. \n\r\nСпоред израелското държавно радио \"Кан\" една от ракетите е улучила и повредила жилищна сграда в южната част на страната. Няма данни за жертви.\n\r\nИзраелската армия ликвидира командир на палестинската екстремистка групировка Ислямски джихад и неговата съпруга при удар по дома му в Ивицата Газа призори днес. Според радио \"Кан\" при атаката са ранени още трима души.\n                    \n                    \n                \n                \n                \n                \r\nЛидерите на палестинското ислямистко движение Хамас, което контролира Ивицата Газа, се заканиха да отмъстят за убийството на Баха Абу ал Ата, командир на военното крило на Ислямски джихад, предаде Асошиейтед прес, цитирана от БТА.\r\n ", "date": "2019.11.12", "title": "Петдесет ракети изстреляни от Газа по Израел"}
{"url": "https://www.dnes.bg/sofia/2019/11/12/fandykova-i-novata-mestna-vlast-se-zakleha-sos-za-blagoto-na-stolichani.429359", "text": "\nНовият стар кмет на София Йорданка Фандъкова положи клетва на тържественото заседание на Столичния общински съвет. \n\r\nТова ще бъде четвъртият мандат за нея като кмет на София. \n\n\n\n\r\nЗа първи път тя встъпи в длъжност през 2009 г., като стана първата жена на този пост. \n\r\nТържественото заседание беше открито и ръководено от най-възрастния общински съветник - Грети Стефанова от \"Демократична България\". \n\r\nОбщо 61 общински съветници, 24 районни кметове и 31 кметове на кметства също се заклеха. \n\r\nТе, както и Фандъкова обявиха, че във всичките си действия ще се ръководят от интересите на гражданите и ще работят за тяхното благоденствие. \n                    \n                    \n                \n                \n                \n                \r\nСред новите общински съветници са доскорошният депутат и лидер на \"Атака\" Волен Сидеров, както и загубилите кметските избори арх. Борислав Игнатов от \"Демократична България\" и Борис Бонев от \"Спаси София\". \n\r\n\"В мое лице и в лицето на областната администрация за всяка идея, действие и позиция - в полза на столичани, ще намерите подкрепа. Пожелавам ви смислени дискусии, отговорни решения и мандат, който не просто ще постигне повече, а ще направи качествено и различно управлението на София и ежедневието на софиянци\", пожела областният управител на София Николай Пехливанов.\r\nА Фандъкова обяви, че до месец ще предложи на СОС структурни промени в работата на общината.\n\r\n \"Бъдещето на този град е по-важно от рейтинга, на която и да е партия, на която и да е персона. Казвам го и от позицията на човек, който 10 години е бил кмет - в историята на този град остават само решенията, останалото е суета, в която не трябва да позволим да се препъваме\", коментира тя.\n\r\nКметът добави, че ще предложи да има и нови ресорси -  строителство, дигитализация и инвестиции, транспорт, защото това са големите мотори на промяната за София.\n\r\nФандъкова призна, че очаква от новия общински съвет да се структурира бързо и да заработи с темпото, което хората очакват.\n\r\nСпоред нея София няма време за губене в партийни боричкания и хаотични движения.\n\r\n\"Минахме през тежка кампания, в която се казаха много неща. И истини, и лъжи. Едно обещание обаче ни обединяваше – обещанието за промяна не за един или друг, а промяна за града. А промяната за София е единствено в развитието и в реалната работа, защото промяната не е лозунг, а посока и цел. За нея е нужна смелост и ясен поглед над злободневието на деня, над дребните сметки, над евтината популярност\",  обърна се тя към новите общински съветници.", "date": "2019.11.12", "title": "Фандъкова и новата местна власт се заклеха, СОС - за благото на столичани "}
{"url": "https://www.dnes.bg/index/2019/11/12/jivot-pod-naem-v-sofiia-vse-po-chesto-tyrsiat-luks-imoti.429303", "text": "Наемателите в София все по-често търсят луксозни имоти. През първата половина на 2019 г. се отчитат ръст от над 50% на подписаните договори за наеми на жилища във високия ценови клас, като водещи райони традиционно са Докторски паметник, Лозенец и центърът на града.\r\nПричината за това е големият брой инвестиционни сделки с луксозни имоти в тези райони през последните години и предлагането на много от тези жилища под наем, пише \"Труд\".\n\r\nСред активните квартали и в този сегмент през първата половина на годината отново се нарежда Манастирски ливади. Най-значим е интересът на наемателите към сградите в близост до бул. България, където има сериозно предлагане на апартаменти под наем, които са купени с инвестиционна цел. Предимството за наемателите е наличието на места за паркиране, новото строителство и близостта до големи офис зони.\n                \n                \n                \r\nВ ценови план пазарът не отбелязва промяна, като средният наем на луксозен апартамент остава в диапазона 7,5-8 евро/кв.м. За сметка на това нараства периодът, в който имотите престояват на пазара, като някои оферти се задържат и над шест месеца. Причините са повишеното предлагане и в редица случаи нереалистичните очаквания на наемодателите.\n\r\nРъст на предлагането на фона на умерено търсене – това е констатацията за луксозния сегмент имоти за полугодието, коментират експерти. След покачването на цените през предходните години лукс имотите също се увеличиха на брой, показват данните на брокерите.\r\nСитуацията на пазара в този сегмент все по-отчетливо работи в полза на купувачите и прогнозата е тази тенденция да се задържи поне до края на годината. Добър знак са нарастващият брой запитвания и сделки, които показват, че цените са близо до пазарните нива.\n\r\nПазарът на луксозни имоти отбелязва висока активност през първата половина на 2019 г., подкрепян от продължаващия ръст на икономиката, ниските лихви и оживлението на кредитния пазар. Водещо остава търсенето на жилища за собствени нужди, а не с инвестиционна цел, коментират още брокерите.\r\nТенденцията тази година е купувачите да са водеща страна при преговорите за луксозни имоти.\r\nПрави впечатление, че по-силно изразени през първата половина на 2019 г. са отстъпките при сделките с къщи. Причината е по-малкият брой сделки в този сегмент и фактът, че в много случаи се продават уникални като характеристики имоти. Липсата на достатъчно аналози на пазара прави по-трудно определянето на първоначалната цена и съответно вероятността от корекции в хода на преговорите е по-голяма в сравнение с продажбите на апартаменти.\n\r\nПрез първата половина на миналата година повечето договорени отстъпки при покупката на луксозни имоти са били до 5% от цената, докато през настоящата година най-голям дял имат сделките с над 5% отстъпка. В същото време обаче има ръст на запитванията и на сключените сделки през първата половина на годината, което е индикация за активен пазар и разумни ценови нива.", "date": "2019.11.12", "title": "Живот под наем: В София все по-често търсят лукс имоти"}
{"url": "https://www.dnes.bg/obshtestvo/2019/11/12/bez-e-trotinetki-po-ploshtite-samo-za-peshehodci-skorostta-do-25-km-ch.429302", "text": "Електрическите тротинетки нямат право да се движат по площите, предназначени само за пешеходци. Това предвиждат промени в Закона за автомобилните превози, качен за обществено обсъждане, с които се регламентира използването на индивидуални електрически превозни средства.\n\r\nВодачите на такива скутери задължително трябва да носят каска, а в тъмните часове на денонощието – светлоотразителна жилетка и да карат с включени светлини. Те трябва да се движи по велоалеите, а когато няма такива – най-близо до дясната граница на платното за движение, предаде \"Труд\".\n\r\nЗабранява се на шофьорите на тротинетки да се движат със скорост над 25 километра в час и да возят други хора. Те не могат да карат по улици I клас и пътища, на които максимално разрешената скорост е над 50 километра в час, както и по такива II клас без изградени велоалеи.\n                    \n                    \n                \n                \n                \n                \r\nНе се допуска още тротинетката да се движи успоредно до друга, да се управлява без ръце или да се тегли от автомобил.\n\r\nВъвежда се и задължителна минимална възраст, за да карате електрическа тротинетка – 14 години. От 14 до 16 години можете да се движите само по велоалеите с тротинетката. Задължително трябва да имате 16 години, за да я каратепо улици от II до VI клас и пътища с максимално разрешена скорост до 50 км в час.\n\r\nВсяка община ще може да приеме свои правила за ползването на електрически тротинетки, предвижда още законът.\n\r\nВ него се въвеждат и нови изисквания към такситата. Ако шофьор вози пътници без включен апарат, ще му се отнема удостоверението за срок от една година. Същата санкция ще търпи и ако апаратът не е с оценено съответствие и/или не е преминал метрологичен контрол.\n\r\nС промяна в закона се забранява превозните средства от категории М2 и М3, които са предназначени за превоз на повече от 8 пътници, да се регистрират на физически лица.\n\r\nСпоред вносителите автобусите се използват за търговска цел, а в същото време няма пречка да се регистрират на физически лица, което е предпоставка за извършване на нерегламентирани превози в сивия сектор.\n\r\nЗаконът задължава още шофьорът на автобуса задължително да дава багажна разписка на пътника за всеки отделен багаж, който превозва.", "date": "2019.11.12", "title": "Без е-тротинетки по площите само за пешеходци. Скоростта - до 25 км/ч"}
{"url": "https://www.dnes.bg/notifikacii/2019/11/12/evo-morales-otletia-za-meksiko-shte-se-vyrna-s-novi-sili.429301", "text": "Ево Моралес, който преди два дни подаде оставка под натиска на военните като президент на Боливия, съобщи, че отлита за Мексико - страната, която му предостави политическо убежище, предадоха Асошиейтед прес и Ройтерс.\r\nСпоред телевизия \"Унител\", цитирана от Ройтерс, мексиканският самолет е кацнал и отлетял от летището в боливийския град Чиморе, провинция Кочабамба, с 60-годишния Моралес на борда.\r\n\"Братя и сестри, аз излитам за Мексико с благодарност за безкористността на тази братска страна, която ни предложи убежище, за да спаси нашите животи, - написа Моралес в Туитър. - Боли ме, че напускам страната по политически причини. Но аз винаги ще мисля за вас. Ще се върна скоро с нови сили и енергия.\"\r\n                \n                \n                Моралес съобщи в Туитър и как след оставката си в неделя е бил укрит от членове на синдиката на производителите на кока в Кочабамба.\r\n\"След като разграбиха и се опитаха да подпалят къщата ми във Вила Виктория, вандалските банди на (експрезидента Карлос) Меса и (Луис Фернандо) Камачо успяха да нахлуят и в моя дом в квартал Мажистерио в Кочабамба. . . Много съм благодарен на моите съседи, които успяха да спрат тези набези\", писа Моралес, визирайки неговия съперник от опозицията в изборите, който не призна резултатите от вота, и предводителя на масовия бунт срещу резултатите от президентските избори през октомври, в които Моралес бе обявен за победител. Според мнозина изборите са били фалшифицирани.\r\n\"Благодарен съм на братята от Федерацията на тропическата част на провинция Кочабамба (синдиката на производителите на листа на кока - б.р.), които се погрижиха за мене и ми предоставиха закрила\", добавя още Моралес.\r\nКъм туита си той прибавя и снимка, на която се вижда как лежи на постеля на пода. \"Така прекарах първата нощ, след като бях принуден да се откажа от президентския пост заради държавния преврат, устроен от Карлос Меса и Луис Фернандо Камачо с помощта на полицията\", пише Моралес. (БТА)", "date": "2019.11.12", "title": "Ево Моралес отлетя за Мексико: Ще се върна с нови сили!"}
{"url": "https://www.dnes.bg/stranata/2019/11/12/deniat-zapochva-s-oblaci-posle-slynceto-shte-se-pokaje.429305", "text": "Времето до обяд на много места в котловините, низините и около водните басейни ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност.\r\nЩе духа слаб, в Източна България - умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрайно. Максималните температури ще са предимно между 17 и 22 градуса.\r\nВ планините ще е предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там краткотрайно ще превали. Максималната температура на височина 1200 метра ще е около 13 градуса, на 2000 метра - около 7 градуса, според прогнозата на НИМХ-БАН.\r\n                    \n                    \n                \n                \n                \n                Преди обяд по Черноморието ще е мъгливо или с ниска слоеста облачност. Ще духа умерен югоизточен вятър. След обяд видимостта ще се подобри и ще е предимно слънчево, с разкъсана висока облачност. Максималните температури ще са 17-18 градуса. Вълнението на морето ще е 2-3 бала. Температурата на морската вода е около 18 градуса.\r\nВ сряда и четвъртък с преминаването на атмосферно смущение над страната ще преобладава облачно време. От югозапад ще започнат превалявания, по-съществени в Рило-Родопската област, а привечер и през нощта срещу четвъртък ще превали на повече места в Западна и Централна България.\r\nПо-късно в четвъртък облачността от запад ще се разкъса, в отделни райони на изток все още ще превалява дъжд. Вятърът ще остане от югоизток, ще бъде предимно умерен. Ще се повишат сутрешните температури и минималните ще бъдат предимно между 8 и 13 градуса, а дневните в четвъртък ще се понижат и максималните ще са между 15-20 градуса. (БТА)", "date": "2019.11.12", "title": "Денят започва с облаци, после слънцето ще се покаже"}
{"url": "https://www.dnes.bg/notifikacii/2019/11/12/nameriha-desetki-bejanci-v-kamion-v-turskiia-grad-aivalyk.429308", "text": "82-ма мигранти бяха заловени в камион в западния турски град Айвалък.\r\n\r\nТурската жандармерия разпространи видео, което показва как войници отварят камиона и показват мигрантите, които излизат и тръгват към сградата на жандармерията, предаде bTV.\r\nЧужденците - мигранти от Афганистан, тръгнали към Европа, са изпратени в бежански център и ще бъдат депортирани.\r\n\r\nПритокът на мигранти в Европа по море намаля рязко от 2015 г. след споразумението между Турция и ЕС.\r\nВъпреки това мнозина предприемат опасното пътуване, а Турция остава една от началните точки за пътуването на бежанци към Европа.", "date": "2019.11.12", "title": "Намериха десетки бежанци в камион в турския град Айвалък"}
{"url": "https://www.dnes.bg/mish-mash/2019/11/12/borba-za-jivot-spasiha-nai-malkite-novorodeni-bliznacheta.429306", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Британски лекари успяха да спасят най-малките новородени близнаци. Двете момчета са родени преждевременно през 23-ата седмица. \r\n\r\nУсложненията по време на бременността на 32-годишната майка Талия Кийтс се появили още през четвъртия месец. \r\n\r\nНа бял свят се появява първо малкият Джо. Той тежал само 429 гр, а според лекарите имал едва 1% шанс да оцелее. Брат му Ашли бил изроден със секцио. Той бил още по-малък - 403 грама, предаде Bulgaria ON AIR.\r\n\r\nНовородените прекарали няколко месеца в интензивно отделение. Родителите им можели да ги прегърнат чак след петата седмица. \r\n\r\nСедем месеца по-късно обаче и двете момченца са вкъщи при своето семейство. \r\n\r\nТе имат хронично белодробно заболяване, но лекарите са на мнение, че с времето ще го надраснат.", "date": "2019.11.12", "title": "Борба за живот: Спасиха най-малките новородени близначета"}
{"url": "https://www.dnes.bg/index/2019/11/12/receptata-dnes-supa-s-nadenica-i-tortelini-po-italianski.429208", "text": " :\r\n500 г сурова наденица\r\n1 пакет тортелини\r\n1 чаша нарязан лук\r\n2 скилидки чесън, пресован или ситно нарязан\r\n5 чаши телешки бульон\r\n1/2 чаша вода\r\n1/2 чаша червено вино\r\n4 домата, обелени и нарязани\r\n1 чаша ситно нарязани моркови\r\n1/2 супена лъжица пресен босилек, нарязан\r\n1/2 чаена лъжица сушен риган\r\n1 консерва доматен сос пасата\r\n1 и 1/2 чаши нарязани тиквички\r\n3 супени лъжици пресен магданоз, нарязан\r\n \r\n:\r\n \r\nИзстискайте наденицата от червото. Запържете я в сгорещена мазнина за няколко минути. След това я отцедете върху хартия. В мазнината сотирайте лукаи чесъна. Залейте с бульона, водата, виното, пасатата. Добавете и морковите, босилека, ригана, доматите, наденицата. Оставете да заври. Намалете котлона и покрийте с капак. Нека къкри за 30 минути.\r\n \r\nДобавете нарязаните тиквички и магданоз. Покрийте и оставете за още 30 минути да ври. Накрая прибавете тортелините и ги оставете да се варят 10 минути. Сервирайте супата поръсена с малко пармезан.\r\n\r\n", "date": "2019.11.12", "title": "Рецептата Dnes: Супа с наденица и тортелини по италиански "}
{"url": "https://www.dnes.bg/sofia/2019/11/12/koi-koi-e-v-noviia-sos-syvetnicite-se-zaklevat.429307", "text": "Икономист и юрист - това са най-често срещаните професии сред новите общински съветници в София. Избраните 61 души ще положат клетва днес заедно със спечелилата четвърти кметски мандат Йорданка Фандъкова, районните кметове и кметовете на кметства.\n\r\nВ новия СОС жените са само 13, с 10 по-малко от предишния. Има четирима лекари и всички те са от групата на ГЕРБ - националните консултанти проф. Иво Петров и проф. Асен Николов, хирургът Антон Койчев и д-р Веселин Милев, пише .\n\r\nИначе в най-голямата група - тази на ГЕРБ, ще има 27 души. В нея са архитектът от “Група град” Ивайло Петков, адвокатът и преподавател в СУ Георги Георгиев, икономистът Радослав Влахов, който бе шеф на общинското дружество “Пазари Изток” и в ръководството на АПИ, и шефът на ЦГМ Христиан Петров. Радиоводещият Симеон Колев и Димитър Вучев от тв “Европа” пък са двамата журналисти в групата. В нея са още: мениджърът Борис Петров и директорът на 119-о училище Диян Стаматов, който е и бивш зам.-образователен министър.\n                    \n                    \n                \n                \n                \n                \r\nОт ГЕРБ вече обявиха, че ще номинират за трети мандат като председател на СОС политолога Елен Герджиков. Начело на групата отново ще е биологът Малина Едрева, която отговаря и за комисията по култура и образование. Част от групата на ГЕРБ са досегашният зам.-председател на СОС - икономистът Николай Стойнев, транспортният експерт Зафир Зарков и председателката на транспортния синдикат на КНСБ Екатерина Йорданова, досегашните шефки на екокомисията Лорита Радева и на тази по архитектура Силвия Христова.\r\nВ групата на ГЕРБ ще са съветниците Стефан Марков и Прошко Прошков, които досега бяха представители на Реформаторския блок.\n\r\nВ нея са и трима от СДС, които и досега бяха в СОС - археологът Борислав Бориславов, д-р Койчев и филологът Радослав Абрашев. Нов мандат с ГЕРБ получиха и педагожката Татяна Георгиева, химичката Анна Стойкова, икономистката Ваня Тагарева и юристът Ботьо Ботев. В групата на ГЕРБ има и най-много жени - 7.\n\r\nБорис Бонев ще е първият независим член на СОС. Преди месеци той обяви, че се посвещава изцяло на каузата \"Спаси София\". Той е завършил Сорбоната и 5 г. е работил в Париж за международни компании. Откакто е в София, 3 г. е в екипа на най-големия български производител и дистрибутор на биопродукти.\n\r\nВъв втората по големина група - на БСП от 15 души само 3 са жени. В нея са управителят на “Дума” Иван Пешев, адвокатът Васко Тодоров, експертът по сигурност Иван Виделов, специалистът по строителен надзор Николай Велчев, кредитният анализатор Петко Димитров, който оглавява софийските млади социалисти, и бившата областна на София-град Диана Тонова. При БСП има четирима юристи и трима експерти по сигурност.\n\r\nНачело на групата е лидерът на градската организация на БСП Калоян Паргов. В нея е и досегашният зам.-шеф на СОС Милка Христова, която е юрист. Групата допълват: досегашните съветници Иван Таков, Альоша Даков и Николай Николов. Таков е син на Янчо Таков и внук на члена на ЦК на БКП Пеко Таков. Даков е син на партизанина и виден политик от БКП Мако Даков. Представители на БСП са и юристът Владимир Данев, експертът по публична администрация Михаил Ставрев, ген. Иван Мечков и психологът Албена Кръстева.\n\r\nАктьорът Веселин Калановски ще съчетава театъра с ангажиментите си в СОС. Той е част от 12-членната група на “Демократична България”. В нея са бившият съдия Методи Лалов, финансистът Владислав Панев, програмистът Михаил Паргов, докторът по математика от Минно-геоложкия университет Любомир Георгиев, политологът Яна Тодоранова и Симеон Ставрев - собственик на IT компания. Останалият 3-и кандидат-кмет арх. Борислав Игнатов също влиза в СОС, както и Тома Белев. Мандат в СОС повтарят досегашните съветници Марта Георгиева и Иво Божков.\r\nТам след един мандат прекъсване се завръща Грети Стефанова, която ще води първото заседание днес като най-възрастния съветник.\n\r\nЛидерът на ВМРО за Софийска област Владимир Митов е сред 4-мата съветници на партията. Нов мандат получават Карлос Контрера и каменоделецът Димитър Антов, които и досега бяха в СОС. Четвъртият е шефът на Националния младежки комитет на ВМРО Михаил Петров, който е адвокат.\n\r\nВолен Сидеров сменя парламента с “Московска” 33. Освен лидера на “Атака” в СОС влиза и Борислав Иванов, който бе кандидат за кмет на “Люлин”.", "date": "2019.11.12", "title": "Кой кой е в новия СОС? Съветниците се заклеват "}
{"url": "https://www.dnes.bg/usa/2019/11/12/djimi-kartyr-postypi-v-bolnica-za-operaciia.429310", "text": "Бившият американски президент Джими Картър постъпи в университетската болница \"Емъри\" в Атланта за хирургическа процедура по намаляване на вътрешночерепното налягане, което е резултат от кървене, получено при неотдавнашни негови падания, се казва в съобщение на Картъровия център, цитирано от Ройтерс.\n\r\nПроцедурата е насрочена за утре сутринта. Заедно с него в болницата е и съпругата му Розалин.\n\r\n95-годишният Картър - най-старият жив президент на САЩ, преди три седмици падна в дома си в Плейнс, щата Джорджия, и счупи кост на малкия таз. Това наложи той да постъпи в болница, но бе изписан няколко дни след инцидента. При предишно падане през октомври се наложиха няколко шева по лицето му. \n                    \n                    \n                \n                \n                \n                \r\nТой обаче бързо поднови заниманията си по проект за изграждане на домове за фондацията \"Обиталище за човечеството\". Още по-рано, през май т.г., Картър си счупи бедрената кост, също при падане вкъщи, което наложи да бъде опериран.\n\r\nКартър бе президент в периода 1977-1981 г., припомня БТА.\r\n ", "date": "2019.11.12", "title": "Джими Картър постъпи в болница за операция "}
{"url": "https://www.dnes.bg/sport/2019/11/12/pusnaha-biletite-za-macha-s-paragvai-stigat-do-100-leva.429312", "text": "Билетите за приятелския мач между България и Парагвай на 14 ноември от 19.00 часа на стадион \"Васил Левски\" вече са в продажба на касите на Националния стадион \"Васил Левски\" на ул. \"Гурко\", както и в мрежата на Eventim. \r\nЗа контролата, която се явява официален дебют на Георги Дерменджиев начело на \"лъвовете\", Българският футболен съюз обявява следните цени на пропуските:\n\r\nСектор \"А\" - 25 лв.\r\nСектор \"В\" - 15 лв.\r\nВИП 1 категория - 50 лв.\r\nВИП 2 категория - 100 лв.\n\r\nБФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (25 лв.) и има право да заведе до три малолетни лица срещу допълнителни 2 лева на пропуск. \r\n                    \n                    \n                \n                \n                \n                Родителят или настойникът е длъжен да попълни изискваната от закона декларация за придружител.\r\n", "date": "2019.11.12", "title": "Пуснаха билетите за мача с Парагвай, стигат до 100 лева"}
{"url": "https://www.dnes.bg/mestni-izbori-19/2019/11/12/ima-li-dokazatelstva-za-kasiraneto-na-vota-sydyt-reshava.429313", "text": "Административният съд трябва да реши дали внесените от Мая Манолова жалби и доказателства към тях са достатъчни за касирането на вота в София, обясни говорителят на ЦИК Александър Андреев пред bTV.\n\r\nЦИК не е запозната с представените документи, тъй като те се предават към съда от Общинската избирателна комисия. \n\n \"Няма информация за тежки нарушения, които биха могли да опорочат изборния процес или да са незаконосъобразни\", допълни още Андреев.\n\r\nСпоред него разминаването в някои от изборните протоколи от изминалите местни избори може да се дължи на това, че при прехвърлянето на данните от черновата на оригиналния протокол, цифрите не са били правилно записани.\n                    \n                    \n                \n                \n                \n                \r\nОсвен това той подчерта, че там, където има поправки в протокола, той би следвало да бъде подписан от членовете на СИК.\n\r\n\"Ако поправките са толкова съществени, че не може да бъде правилно отчетен резултатът, то има т.нар сгрешен протокол, който се връща на ОИК и се предоставя втори протокол, който да бъде попълнен\", изтъкна Андреев.\r\nГоворителят на ЦИК заяви, че ако данните от действителните бюлетини бъдат обобщени, то процентът недействителни гласове не е толкова висок. Въпреки това смята, че е въпрос на анализ е да се установят причините, довели до недействителните бюлетини.\n\r\nСпоред Андреев има проблем с преференциите, тъй като или не са отчетени правилно, или са отбелязани грешно.\n\r\nТой обясни, че ако ЦИК ще участва в обсъждане на изборите и изборния кодекс, ако бъде поканена. Експертът подчерта, че е важно да се разграничават някои от проблемите в изборния процес спрямо компетентността на избирателните комисии.\n\r\nКато пример даде купуването на гласове, което е извън правомощията на ЦИК или ОИК. По думите му организацията на местните избори е била на ниво.\r\n ", "date": "2019.11.12", "title": "Има ли доказателства за касирането на вота? Съдът решава "}
{"url": "https://www.dnes.bg/akoshtete-vqrvaite/2019/11/12/top-3-zodii-koito-nai-byrzo-namirat-priiateli.429232", "text": "Тези зодиакални знаци са общителни, приятелски настроени, дружелюбни. Винаги намират какво да си кажат с хората около тях, харесва им да срещнат нови компании, мили и отзивчиви са. Те са леко ексцентрични, широкоскроени и приемат нещата спокойно. Затова рядко съдят другите. Вижте кои са.\r\n\r\n \r\nТе са най-социалните зодии. Обожават да комуникират, да обменят информация с хората около себе си, да слушат и разказват истории. Леко са мистериозни, но пък са много адаптивни и се справят добре във всякакви среди и с всякакви ситуации. Любопитни са и затова говорят много, задават доста въпроси. Понякога действат, без първо да помислят. Но така се впускат в приключения и се сприятеляват с много нови хора. Обичат да пътуват из света и намират приятели на различни места. Обикновено говорят няколко езика и затова често общуват с чужденци онлайн. Палави и забавни са, бързо печелят симпатиите на околните.\r\n \r\n", "date": "2019.11.12", "title": "Топ 3 зодии, които най-бързо намират приятели"}
{"url": "https://www.dnes.bg/index/2019/11/12/izmamen-ot-maistori-gi-arestuva-sega-obache-moje-da-go-sydiat-za-otvlichane.429316", "text": "Измамен от мними майстори на покриви ги завърза и повика полиция. Оказва се, че сега може да бъде съден за отвличане.\n\r\nСигналът идва от радневското село Трънково, но е с доста странно развитие.\n\r\nЖител на селото сключва договор с работници за ремонт на покрива на къщата, в която живее майка му. \n\r\nПлаща авансово 2800 лева. За целта подписват и договор. Той обаче не се изпълнява, тъй като ремонтната група напуска и покривът остава полуразкрит.\n\r\nМайсторите се връщат след няколко седмици и искат още пари. Тогава мъжът ги задържа и вика полиция. Сега може да получи обвинение за незаконно задържане.\n\r\nСагата за Ганчо Ганев продължава вече няколко месеца.\n                \n                \n                \r\nСпоред него става дума за особен вид измама, извършена от професионалисти. \r\n \r\n\"Никой не е застрахован. Никога не съм мислел, че може да бъда излъган по такъв начин”, разказва Ганев пред Нова тв. \n\r\n\"Реших да ремонтирам покрива, търсех най-доброто – фирма с договор, с гаранции. Има доста фирми в региона, но бяха заети, а тази фирма се отзова още на втория ден. Коректен бях с тях, платих им. Още първия ден им дадох 1600 лева, на третия – 1200 за допълнителни материали”, разказва Ганев.\n\r\nСтроителите показали и снимки на предишни техни обекти.\n\r\n Подписан бил и договор. Само за няколко дни обаче Ганев разбира, че е измамен.\n\r\n\"Прибрах се от работа, първият ден, в който те работиха, половината покрив го бяха махнали\", каза Ганев. \n\r\nТой не се притеснил, защото според него това било нормално. На втория ден обаче бил шокиран от работата на строителите и искал да ги изгони. Само че те го заплашили с договора, със съдебно преследване. \n\r\n\"На третия ден работиха, но на четвъртия ден не се появиха. Нямах избор, трябваше сам да започна работа. На 17-ия ден се върнаха с искане за още 2000 лева”, разказва Ганев.\n\r\nМайсторите били роми от Самоков. Те отново го заплашвали, обиждали. \n\r\nТогава той завързал четиримата със свински опашки и викнал полиция.\n\r\nГанев е категоричен, че не ги е бил. \n\r\nСпоред него всичко е било предварително планирано. \n\r\nОказва се, че мъжете, които той е завързал, са имали адвокат, който се е появил само за час в Раднево с написана жалба.", "date": "2019.11.12", "title": "Измамен от майстори ги арестува, сега обаче може да го съдят за отвличане "}
{"url": "https://www.dnes.bg/notifikacii/2019/11/12/arestant-napadna-policai-s-dryjka-ot-metla-i-izbiaga.429320", "text": "28-годишен мъж е обявен за общодържавно издирване, след като ударил с дръжка от метла полицай по време на изтърпяване на арест, съобщава МВР-Бургас.\r\n\r\nНа 11 ноември около 16.50 часа от помещенията за настаняване на задържани по реда на Указа за борба с дребното хулиганство за почистване около Пето Районно управление – Бургас, е изведен 28-годишен мъж от с. Градец, общ. Котел. Той изтърпявал 14-дневна присъда, влязла в сила от 6 ноември, наложена от съда в Карнобат.\r\n\r\nПоловин час по-късно той нападнал охраняващия го полицай, използвайки дървената дръжка на метлата. Нанесъл му удар в гърба, който повалил униформения, а затворникът побягнал в посока на бл. 57 в к-с \"Лазур\", укривайки се в района на железопътния прелез на бул. \"24-ти Приморски пехотен полк\" и парк \"Езеро\". Обявен е за общодържавно издирване. От нападението полицаят не е получил сериозни наранявания. ", "date": "2019.11.12", "title": "Арестант нападна полицай с дръжка от метла и избяга"}
{"url": "https://www.dnes.bg/video-prognoza/2019/11/12/oblachno-i-myglivo-shte-e-sutrinta-sledobed-poveche-slynce.429315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез днешния ден на много места до обяд ще е мъгливо, като максималните температури ще са между 17 и 22 градуса, .\n\r\nДо обяд на много места в котловините, низините и около водните басейни ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност. Ще духа слаб, в Източна България – умерен югоизточен вятър. \n\r\nПо-късно през деня над югозападните райони от страната облачността ще се увеличи и вплътни, но само на отделни места там ще превали краткотрайно. Максималните температури ще са предимно между 17° и 22°. \n                \n                \n                \r\nПреди обяд по Черноморието ще е мъгливо или с ниска слоеста облачност. Ще духа умерен югоизточен вятър. След обяд видимостта ще се подобри и ще е предимно слънчево, с разкъсана висока облачност. Максималните температури ще са 17° - 18°. Вълнението на морето ще е 2 - 3 бала. Температурата на морската вода е около 18°. \n\r\nВ планините ще е предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там краткотрайно ще превали. Максималната температура на височина 1200 метра ще е около 13°, на 2000 метра - около 7°. \n\r\nВ сряда и четвъртък, с преминаването на атмосферно смущение, над страната ще преобладава облачно време. От югозапад ще започнат превалявания, по-съществени в Рило-Родопската област, а привечер и през нощта срещу четвъртък ще превали на повече места в Западна и Централна България. \n\r\nПо-късно в четвъртък облачността от запад ще се разкъса, в отделни райони на изток все още ще превалява дъжд. Вятърът ще остане от югоизток, ще бъде предимно умерен. Ще се повишат сутрешните температури и минималните ще бъдат предимно между 8° и 13°, а дневните в четвъртък ще се понижат и максималните ще са между 15° и 20°. \n\r\nВ петък вятърът отново ще се ориентира от юг-югозапад, но ще остане слаб. Ще е без валежи, на места в низините и котловините преди обяд с ниска облачност. Максималните температури ще останат без промяна, сутрешните ще се понижат.", "date": "2019.11.12", "title": "Облачно и мъгливо ще е сутринта, следобед - повече слънце"}
{"url": "https://www.dnes.bg/notifikacii/2019/11/12/vlak-udari-kola-ima-postradali-barierite-ne-bili-spusnati.429318", "text": "Влак удари кола тази сутрин около 7 часа в междугарието Крумово - Асеновград на прелез с ръчни бариери. \r\n\r\nИма пострадали, съобщиха от пресцентъра на НКЖИ.\r\n\r\nДвижението в междугарието е прекъснато, на място са органите на МВР и екипи на НКЖИ, които изясняват причините за инцидента.\r\n\r\nПо първоначални данни бариерите не са били спуснати в момента на инцидента и вероятната причина за сблъсъка е човешка грешка.\r\nПо информация на bTV, кантонерът е употребил алкохол. Отведен е в полицията. \r\n\r\nВ колата са пътували трима души, един от тях е по-сериозно пострадал.", "date": "2019.11.12", "title": "Влак удари кола, има пострадали, бариерите не били спуснати "}
{"url": "https://www.dnes.bg/health/2019/11/12/hrani-i-napitki-vajni-za-jenskoto-zdrave.429290", "text": "Какви храни включва ежедневното ви меню? Вероятно знаете, че има такива, които ни карат да се чувстваме по-напрегнати и по-малко енергични, но ако ги заменим с определени, можем да повишим своята продуктивност, тонус, да подобрим състоянието на косата, кожата.\r\n \r\nДнес в рубриката на Az-jenata.bg „Здраве и красота“ споделяме няколко полезни храни и напитки, които подобряват женското здраве. Освен тях не забравяйте да добавите към менюто си кашу, риба и морски дарове – за здраво сърце и мускулен тонус.\r\n \r\n\r\n \r\nМака на прах е суперхрана, която може да закупите от биомагазините. Тя помага за облекчаване на горещите вълни, промените в настроението и съня, хормоните. За какво още е полезна и как може да се консумира вижте тук.\r\n \r\n\r\n \r\nСуперзеленчук, който е добре да консумирате по-често, ако искате да поддържате добра фигура и да запазите младостта на кожата си за по-дълго време. Броколите ни осигуряват фибри, витамини К1, С, витамини от групата Е, селен, калий. Също така съдържат и добри количества витамин А, който помага за обновяването на клетките, а заедно с другите полезни витамини и минерали за синтеза на колаген.\r\n\r\n", "date": "2019.11.12", "title": "Храни и напитки, важни за женското здраве "}
{"url": "https://www.dnes.bg/notifikacii/2019/11/12/ot-rusiia-potencialyt-za-konflikti-syshtestveno-e-narasnal.429321", "text": "Излизането на САЩ от редица договори за ограничаване на въоръженията понижава прага за използване на ядрени оръжия и увеличава в пъти рисковете за човечеството. Това пише в \"Росийская газета\" секретарят на руския Съвет за сигурност Николай Патрушев.\n\r\nПотенциалът за конфликти в света съществено е нараснал, алармира той. Лансираната от САЩ доктрина за \"ред, базиран на правила\", провъзгласява Вашингтон за върховен арбитър в световните работи, а военните интервенции и санкциите срещу неудобни държави - за прерогатив на Белия дом, твърди руският държавник.\n\r\nСпоред него Вашингтон все по-често се опитва да получи предимства на световните пазари чрез санкции и търговски войни, което пряко заплашва благополучието на Русия.\n                \n                \n                \r\nСАЩ са превърнали Близкия изток в полигон за своята геополитика и под лозунга за борба с тероризма увеличават военното си присъствие в различни региони. Западът използва информационните технологии за военнополитически цели, за да подронва суверенитета на отделни страни, пише Патрушев в московския официоз, цитиран от ТАСС. \n\r\n\"Особена загриженост\" предизвиква според него дейността на Пентагона, откриващ \"по цял свят и най-вече в страни от ОНД лаборатории, където (. . .) може да се създават биологични оръжия\".\n\r\nРуският външен министър Сергей Лавров обсъди вчера с арменски държавници в Ереван проблеми на биологичната сигурност. Предвидено бе по време на визитата да се подпише меморандум, гарантиращ на руски специалисти, включително военни, достъп до арменските биолаборатории, създадени със средства на Пентагона. В крайна сметка обаче такава церемония не се състоя, информира \"Комерсант\".\n\r\nПо данни на вестника обаче \"този принципно важен за Москва документ\" може да бъде подписан до края на годината.\n\r\nЛавров заяви, че Русия \"дълги години\" се опитва да формира механизъм за проверки в рамките на конвенцията за забрана на биологични и токсични оръжия, \"но американските колеги предпочитат да избягват такава договореност и насочват нещата натам, че на двустранна основа да създават по цял свят лаборатории кажи-речи за себе си\". По думите му Москва има интерес от \"пълна и двустранна прозрачност\" в тази сфера с Армения и другите си партньори. Арменският му колега можеше само да потвърди, че става дума за \"биологичната сигурност на Армения\" и за \"сигурността в по-широк контекст\", добавя в. \"Комерсант\", цитиран от БТА.\n\r\nМосква винаги е готова да подпомогне близкоизточните страни в създаването на зона, свободна от оръжия за масово унищожение, ако получи такава молба. Това заявява пред \"Известия\" Михаил Улянов, постоянен представител на Русия към международните организации във Виена.\n\r\nИдната седмица Улянов ще води руската делегация на конференция в Ню Йорк, чиято задача е да разработи проект за споразумение по създаването на такава зона в Близкия изток.\n\r\nВажното е проектът да бъде подписан и ратифициран от всички страни в региона. Това неизбежно ще породи проблеми, изтъква руският дипломат.\r\nТази година Израел и САЩ няма да участват в дискусиите, което прави задачата на форума извънредно трудна. Особено предвид общата ситуация и факта, че с израелците могат да преговарят всъщност само египтяните и йорданците, които имат дипломатически отношения с Израел. Останалите арабски държави просто няма как да водят пълноценен диалог с тази страна, освен под егидата на ООН, а израелците искат диалог извън рамките на тази организация. Затова дори тук, по един частен въпрос, има диаметрално противоположни гледища и броят на противоречията от този род е огромен, обяснява Улянов.\n\r\nПроблеми на сигурността в други региони разглежда в няколко материала \"Независимая газета\".\n\r\nУкраинският президент Володимир Зеленски първоначално може би се е надявал да се разбере с Кремъл за уреждане на конфликта в сепаратистки Донбас. В последно време обаче екипът му говори за \"план Б\", тъй като \"Русия не се стреми към скорошна среща в \"нормандски формат\", цитира вестникът киевския аналитик Мария Золкина, говорила пред в. \"Донецкие новости\".\n\r\nМалко неща се знаят за този резервен вариант на Киев. По-рано се говореше за международна миротворческа мисия, но самият Зеленски изрази съмнение в реалистичността на подобен план, щом Русия има право на вето в Съвета за сигурност на ООН, напомня \"Известия\".\n\r\nБившият украински външен министър Володимир Огризко предлага Киев да постави условие, че ако до 1 декември няма среща по въпроса в \"нормандски формат\" (Русия, Украйна, Германия и Франция), Украйна \"ще върне всичко обратно\" - няма да раздалечава войските в зоната на конфликта и да прилага т. нар. формула на Щайнмайер за уреждане на конфликта.\n\r\n\"Руската окупационна армия трябва да напусне украинската територия, а бандитските формирования да се самоликвидират. Тоест трябва да се изпълни всичко необходимо, за да се възцари мир на украинската земя. Което вече зависи от това как ще се държи Русия\", заявява Огризко пред \"Новое время\".\n\r\nПентагонът разчита на пари от Южна Корея - Вашингтон иска Сеул петорно да увеличи средствата за издръжка на американския контингент в азиатската страна, пише \"Независимая газета\" в друга статия.\n\r\nПредстоящата в близките дни визита на американския министър на отбраната Марк Еспър в Сеул обещава труден диалог по ключови проблеми на сигурността в Далечния изток. Сред тях е и въпросът за финансиране на американските военни в Южна Корея - 28 500 души. В разрез с политиката на Белия дом е и засилващата се конфронтация на Сеул с Токио, която поставя под удар двустранното споразумение за размяна на разузнавателни данни.\n\r\nДруга тема ще бъдат предстоящите съвместни маневри на САЩ и Южна Корея през декември, около които в Сеул изглежда се разразяват задкулисни борби, добавя вестникът. Според негов източник южнокорейският президент е бил готов да се откаже от военното учение, за да подкрепи дипломатическите преговори за денуклеаризация със Северна Корея, но министерството на отбраната в Сеул и Пентагонът са настояли маневрите да се състоят. Очаква се впрочем те да бъдат доста по-скромни в сравнение с 2017 г., когато в тях участваха 230 самолета, допълва той.\n\r\nГлавнокомандващите военноморските сили на Германия, Франция, Великобритания, Белгия и Холандия подписаха пакт, който фактически \"реанимира\" т. нар. Комитет на студената война, защитавал морската линия между Северно море и Атлантическия океан, пише електронният в. \"Утро\".\n\r\nОсновна функция на комитета навремето бе да брани Запада от нахлуване на съветския флот. Сега НАТО демонстрира, че \"онези времена\" са се завърнали, продължава \"Утро\", цитиран в \"Независимая газета\".\n\r\nСпоред откъси от документа, поместени в \"Дифенс нюз\", държавите от алианса ще съгласуват занапред плановете за покупки, например на кораби, и постоянно ще разменят опит, за да може при евентуален конфликт да действат като едно цяло. Пактът нарича Ламанша врата към Централна Европа и към Балтийско море, също и нишка, свързваща Великобритания със страните от Европа.\n\r\nРуският Северен флот може да излезе в Атлантика и без да минава през Ламанша. Впрочем тази \"врата към Централна Европа\" не бива да тревожи твърде много Русия. Друг въпрос е, че протокът все пак е \"врата към Балтийско море\" за корабите на НАТО. И тук разположението на силите не е в полза на Русия, фактически обкръжена в Балтийския регион от държави-членки на НАТО, чиито военноморски сили, взети заедно, са повече от мощни, коментира \"Независимая газета\".\r\n ", "date": "2019.11.12", "title": "От Русия: Потенциалът за конфликти съществено е нараснал"}
{"url": "https://www.dnes.bg/stranata/2019/11/12/drama-v-rila-treti-den-diriat-jena-loshoto-vreme-prechi-za-polet.429349", "text": "Планински спасители и доброволци трети ден издирват туристка в  Мальовишкия дял на Рила.\r\nНа 10 ноември в 20:52 ч. в Централния денонощен пост на Планинската спасителна служба при БЧК е получен сигнал, че жена на 64 г. е в неизвестност от няколко часа. Тя е предприела сама прехода, но от следобедните часове нейните близки са загубили контакт с нея.\n\r\nВ 21:30 ч. екип на ПСС - Боровец се насочва по маршрута, който жената е обявила при тръгването си от хижа \"Мальовица\", но без резултат. Издирването продължава на следващия ден, като се присъединяват още 5 планински спасители от Самоков, както и двама доброволци.\r\nЗапочва обход и претърсване на всички маркирани по-вероятни трасета. Отново няма резултат в издирването на жената, която, по данни от нейните близки, е с тъмни дрехи, сливащи се с каменистия терен, съобщиха от ПСС.\n                    \n                    \n                \n                \n                \n                \r\nМеждувременно от централата на ПСС е поискан хеликоптер от авиобаза Крумово за облитане и оглеждане на по-голям район.\r\nС бързата намеса на МВР и МО такъв е осигурен, заедно с планински спасители, готови да излетят във всеки един момент. Но поради рязкото влошаване на времето и появилия се силен вятър полетът е задържан.\n\r\nДнес издирването продължава, като към спасителите от Самоков са се присъединилии доброволци от София и Пловдив с две спасителни кучета.\r\nВоенният хеликоптер отново е в готовност да излети, но засега това е невъзможно поради силния вятър и лошата видимост. В момента на терен работят над 20 планински спасители, които продължават да обхождат района.", "date": "2019.11.12", "title": "Драма в Рила: Трети ден дирят жена, лошото време пречи за полет"}
{"url": "https://www.dnes.bg/football/2019/11/12/dobyr-li-e-dribylyt-na-ronaldo-i-izostava-li-ot-kosta-i-dibala.429322", "text": "Думите на бившия треньор Фабио Капело, че Кристиано Роналдо няма успешен дрибъл от три години насам, продължават да са сред водещите теми в европейската преса.\r\nИталианецът отправи сериозни критики към звездата на Ювентус заради поведението му срещу Милан (1:0). В 55-ата минута петкратният носител на Златната топка беше сменен от Пауло Дибала, който по-късно донесе успеха за хегемона на Ботуша.\r\n \r\nКристиано напусна терена бесен, прибра се в съблекалните и си е тръгнал от стадиона три минути преди края на дербито. Реакцията му породи вълна от коментари, а най-големите критики дойдоха именно от Капело.\r\n \r\n\"Не съм го виждал да преминава през съперник с дрибъл от три години. Помня, когато оставяше защитниците на място, не знаеха къде се намират. Но сега това не е така, в Юве го правят Дъглас Коста и Пауло Дибала. Ако бях на мястото на Маурицио Сари, щях да говоря с Роналдо. Щях да му кажа, че трябва да показва уважение към съотборниците си\", каза спецът.\r\n \r\nДумите му изглеждат силно преувеличени, но дали са истина? Нека вземем данни от една от най-големите статистически агенции в спорта Opta. Те изчисляват и дрибъла на футболистите с точна дефиниция: когато състезателят премина противник с топка в крака.\r\n \r\n", "date": "2019.11.12", "title": "Добър ли е дрибълът на Роналдо и изостава ли от Коста и Дибала?"}
{"url": "https://www.dnes.bg/notifikacii/2019/11/12/arestuvaha-izbiagaliia-arestant-napadnal-policai-s-metla.429362", "text": "Полицията в Бургас задържа мъжа, нападнал полицейски служител и избягал от полагане на обществено полезен труд, съобщиха от ОДМВР - Бургас. \r\n\r\nВ резултат на предприетите оперативно-издирвателни действия в района на автогарата в Карнобат е задържан обявения за общодържавно издирване Атанас Русков Бундев на 28 години от с. Градец, общ. Котел. Около 17.25 часа вчера той е нападнал охраняващия го полицай, докато полагал обществено полезен труд съобразно постановената от Карнобатския районен съд присъда. \r\n\r\nСлед нанасянето на удар в областта на гърба на полицейския служител с дървената дръжка на метлата, Бундев успял да избяга и с нощния влак се придвижил до жп гара - Карнобат.  \nЗадържан е за срок от 24 часа, като ще бъде върнат в Бургас, където предстои да му бъде повдигнато обвинение за нападение над длъжностно лице при изпълнение на служебните му задължения.", "date": "2019.11.12", "title": "Арестуваха избягалия арестант, нападнал полицай с метла"}
{"url": "https://www.dnes.bg/mestni-izbori-19/2019/11/12/rashidov-otkroven-mustacite-mi-se-smaliavat-ot-agresivni-jeni.429327", "text": "Като видя агресивна жена, мустаците ми се смаляват – така шефът на парламентарната комисия по култура Вежди Рашидов от ГЕРБ коментира кандидата за кмет на София Мая Манолова.\n\r\n\"Аз съм 100-процентов мъж, но като видя агресивна жена и мустаците ми се смаляват. Какво направи Мая Манолова? Не спря да говори и нищо друго. Тя не е засадила една дърво и не свършила никаква реална работа. Само говорене\", коментира Рашидов пред bTV. \n\n По думите му изборите отдавна са свършили и е време да се спре с равносметките кой печели и кой губи, а спечелилите да започнат веднага със своята работа. \n\r\n\"Тези избори не са парламентарни, там може да се говори, колкото си искат, а тук трябва да се работи, София е жив организъм“, коментира той. \n                    \n                    \n                \n                \n                \n                \r\n\"ГЕРБ спечели най-много общини, не виждам какво трябва да се коментира. Нормално е да не е на 100%, това са избори – има загуби, но те са минимални. Явно Манолова още не е разбрала, че изборите свършиха, някой трябва да Работи. Днес Фандъкова полага клетва\", посочи Рашидов.\n\r\nТой коментира, че нито един от кандидатите за кметове не е споменал думите култура, етнос или идентичност. \r\n\"Всички искат властта, но никой не казва какво ще прави с тази власт. Смятат, че с един мандат ще направят град – не може, градове се правят стотици години\", посочи още той. \n\r\nСпоред политика обвиненията, че Фандъкова е спечелила, благодарение на ромските гласове – дели обществото на етноси, а това е недопустимо.\n\r\n\"Ромите имат един проблем и те трябва да попадат в закона, а не се делят хората“, отсече той. \n\r\nБившият министър каза, че според него премиерът на Унгария Виктор Орбан и Бойко Борисов са най-адекватните европейски политици.\n\r\n\"За мен Бойко Борисов е феномен. Той е жив, емоционален и устойчив. Той има право да се радва, да се сърди и да плаче. На главата му лежат много отговорности и ресори. Нека да му дадем възможността понякога да се ядосва. Напрежението е голямо. Аз влязох здрав и прав, а излязох с рак от властта. За мен Бойко Борисов и Виктор Орбан са най-адекватните европейски политици в момента. Двамата казват най-ясно и точно нещата\", допълни той.", "date": "2019.11.12", "title": "Рашидов откровен: Мустаците ми се смаляват от агресивни жени"}
{"url": "https://www.dnes.bg/stranata/2019/11/12/estetika-i-kachestvo-vyv-vseki-detail-v-jilishten-park-royal-garden.429369", "text": "Жилищен парк Royal Garden безспорно е един от най-предпочитаните комплекси в град Пловдив. Предстои той да бъде завършен много скоро и да посрещне своите обитатели.\r\nДвете стъпаловидни Г-образни жилищни сгради се състоят от апартаменти, чиято вътрешна архитектура отразява последните тенденции и изисквания за функционалност на пространството в  дома.\r\nОбитателите на Royal Garden имат удоволствието да разполагат с 2,85 м височина на помещенията и изчистени правоъгълни форми, позволяващи многообразие от дизайнерски решения, а това допълва усещането за простор и удобство в апартаментите. Предвидено е отопление от ТЕЦ. Избрана e висококачествена шесткамерна дограма на Rehau Synego. До всеки апартамент в комплекса ще бъде изградена оптична връзка и видеодомофонна система за контрол на достъп.\r\n                    \n                    \n                Жилищният парк разполага и с комфортни многостайни апартаменти, един рядък за пазара продукт, както и с такива с големи и открити тераси, обкантващи голяма част от помещенията на жилището. Специално внимание в сградите е обърнато на елегантно оформените общи части, решени с дървесни акценти, за да се създаде усещането за уют още при влизане, а използваните материали са с качество, устояващо на високо натоварване.\r\nЖилищен парк Royal Garden разполага с множество удобства. На партерен етаж са разположени единични и двойни гаражи и обслужващи помещения. На подземно ниво се намират паркоместа и гаражи. Оттам до жилищата се стига чрез асансьори от висок клас на световния лидер Orona и топли връзки. Удобство предоставят и гаражните врати с автоматизирано дистанционно управление, а до подземния паркинг отвежда автомобилна рампа с подгряване, което прави достъпът в зимните месеци абсолютно безпроблемен.\r\n\r\nОбширната градина на жилищен парк Royal Garden води към входовете на всяка от жилищните сгради. Проектът създава възможност за отглеждане на различни растения. Акцент в нея са изключително красивите Японски вишни, които носят усещания за блаженство и хармония с пищните си съвършени цветове през пролетта.\r\nЖилищен парк Royal Garden се намира в квартал \"Отдих и култура\", на място с новоизградена инфраструктура, отлично поддържана паркова среда и приятна атмосфера. Близо е до Гребната база, детски градини, хипермаркети, Мол Пловдив и спортни съоръжения.\r\nЗа да може той да се впише по най-добрия и ефективен начин в средата, фасадата на жилищния парк е решена в светли и топли земни тонове. Обърнато е особено внимание и на материалите за нейното изпълнение. Те са с висока енергийна ефективност. Фасадната топлоизолационна система е от лидера в бранша Baumit, а последните два етажа са изпълнени с вентилируема фасада с HPL в дървесни тонове от водещата холандска фирма Trespa. Използвани са ефективни топлоизолационни материали и такива с клас на реакция на огън, нормиран за съответната степен на пожароустойчивост.\r\nВсичко това превръща проекта в привлекателна среда за живот, съчетаваща уюта на съвременния дом с разнообразието от възможности за развлечение и отдих.", "date": "2019.11.12", "title": "Естетика и качество във всеки детайл в жилищен парк Royal Garden"}
{"url": "https://www.dnes.bg/obshtestvo/2019/11/12/novi-pravila-v-uchebnata-kola-6-chasa-izvyngradsko-poveche-kormuvane.429348", "text": "Повече практика и по-малко теория за бъдещите шофьори. Това гласят промени в шофьорските курсове, разписани от образователния министър Красимир Вълчев. Задължителните часове по кормуване за кандидат-шофьорите ще се увеличат от 31 на 42 часа. Но времето за теория е намалено с 14 часа, съобщи Йонко Иванов, председател на Съюза на инструкторите по авто-мото подготовка.\n\r\nС промените ще стане задължително карането извън града и то поне 6 часа. От тях минимум 3 трябва да са магистрала, скоростен път или участък с интензивен трафик.\n\r\n„Не е тайна, че обучението на курсисти минава по пет улици в един голям град. На тези пет улици е изпитът, на тези улици е курсът. А след това като вземем книжката, само на тези пет улици ли караме”, запита Красимир Георгиев, председател на Асоциацията за квалификация на автомобилистите в България.\n                    \n                    \n                \n                \n                \n                \r\nС промените всеки кандидат за книжка ще кара най-малко 10 часа по улици и булеварди с голям трафик. Поне 2 часа ще се шофира в мъгла и през нощта, съобщи \"Нова тв.\n\r\n„Дори ако по време на обучението самият курсист стигне до извода, че когато не се чувства подготвен, по-добре е да не тръгва на път, смятам, че това ще бъде изключително полезно”, заяви Таня Михайлова, зам.-министър на образованието.\n\r\nОт бранша пресмятат, че увеличението на часовете зад волана ще се отрази на цената на курса. Очаква се той да стане около 1000 лв. „Ако се увеличат задължително с 12 часа, приблизително цената ще хвръкне между 200 и 300 лева нагоре”, обясни Борис Гаврилов, председател на Български автомобилен съюз.\n\r\n„Цената на курса няма да се увеличи. Увеличава се броят на часовете, което ще доведе до нова цена на курса”, заяви Йонко Иванов, председател на Съюза на инструкторите по авто- мото подготовка.\n\r\n„И в момента имаме обучение на автомагистрала – 3 часа. За да излезем от София, ни трябва поне 1 час, останалите 2 часа, когато нямаме пътен възел на такова разстояние, че да се върнем, нарушаваме нормативните уредби и затова не се прави. Отделно автопаркът е амортизиран и хората предпочитат да не се кара бързо, защото колата може да се разпадне на съставни части”, коментира Иванов.\n\r\n„Часовете се увеличават и се дава на хората възможност да придобият повече опит. А една сума от 150-200 лева не играе никаква роля, защото цената на един калник и един автомобил, когато неволно го чукнете е 250 лева най-малко”, заяви още Йонко Иванов.\n\r\nОбсъждането на новите правила продължава.", "date": "2019.11.12", "title": "Нови правила в учебната кола: 6 часа извънградско, повече кормуване"}
{"url": "https://www.dnes.bg/mish-mash/2019/11/12/polsha-se-iadosa-na-netflix-zaradi-film-za-lagerite-na-smyrtta.429342", "text": "Стрийминг платформата Netflix ще предостави на зрителите си нов документален филм за Лагерите на смъртта. Но някои исторически факти в него ядосаха толкова Полша, че външният им министър изпрати писмо до изпълнителния директор на компанията.\r\nВ \"Дяволът в съседство“ е показана карта, на която лагерите са поставени в границите на съвременна Полша. Според премиера Матеуш Моравецки това създава грешното впечатление, че родината му е отговорна за смъртта на толкова много хора.\r\n\"По това време територията на Полша беше окупирана, а нацистка Германия е отговорна за създаването на лагерите“, пише той.\r\nНацистка Германия окупира Полша през 1939 година. След това германците построяват лагерите, включително и Аушвиц, където убиват милиони.\r\n                    \n                    \n                \n                \n                \n                \"Важно е да съхраним паметта и да запазим истината за Втората световна война и Холокоста“, допълва Моравецки. Той обвинява стрийминг платформата в \"пренаписване на историята“ и в представяне на \"изключително невярна информация“. Премиерът също така публикува и карта, с която да покаже къде лентата греши.\r\nПред Reuters от Netflix споделят, че са наясно с притесненията, които документалният филм поражда. \r\nВъпреки обвиненията, Моравецки вярва, че тази \"ужасна грешка е направена несъзнателно“, но настоява компанията да направи промени по филма.\r\nМиналата година в Полша бе приет закон, който криминализира твърденията, че страната е имала нещо общо с Холокоста и убийствата на евреите.\r\nПо-голямата част от еврейската общност е заличена по време на окупацията.\r\n ", "date": "2019.11.12", "title": "Полша се ядоса на Netflix заради филм за Лагерите на смъртта "}
{"url": "https://www.dnes.bg/notifikacii/2019/11/12/tramvai-izleze-ot-relsite-v-centyra-na-sofiia.429371", "text": "Трамвай, пътуващ по линия №10, излезе от релсите пред Съдебната палата в София, предаде БНТ.\r\n\r\n По информация на очевидци при дерайлирането трамваят е ударил със задната си част пешеходец. \r\n\r\nПричините за инцидента за момента не са ясни. \r\n\r\nНа място има полиция и линейки.\r\n\r\n ", "date": "2019.11.12", "title": "Трамвай излезе от релсите в центъра на София"}
{"url": "https://www.dnes.bg/muzika/2019/11/12/momichetata-ot-4-magic-s-novo-parche.429358", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМомичетата от 4 Magic разказаха в сутрешния блок \"България сутрин\" за новата си песен \"Вселена\", която се е родила на творчески лагер в Боровец. На този лагер са се били създадени още 24 песни. \n\r\n\"Ние работихме всеки ден. Бяхме разделени на отбори и имахме задача да напишем по една песен на ден. Тази песен беше вдъхновение на Елън, една от композиторките, които писаха с нас\", разкри Валентина. \n\r\n\"Изцяло наша е българската версия. За английската версия, която още не е излязла, написахме с помощ на Елън\", допълни Елеонора. \n\r\n\"Научихме доста неща. Създадохме приятелства. Научихме се как да работим с други хора от чужбина\", \n                    \n                    \n                \n                \n                \n                \r\n\"Ние обичаме да готвим различни неща, опитваме се да се движим само нагоре и да изненадваме всеки път публиката\", коментира Никол различното звучене на всяка една песен на 4 Magic. \n\r\nМомичетата искат да се запазят като група, а отношенията им са като между сестри и споделят си всичко.", "date": "2019.11.12", "title": "Момичетата от 4 Magic с ново парче"}
{"url": "https://www.dnes.bg/stranata/2019/11/12/stara-pechka-otne-jivota-na-diado-v-montansko-selo.429360", "text": "76-годишен мъж е загинал при пожар в село Челюстница. Това съобщиха от полицията в Монтана. Сигналът за пожара е подаден на 11 ноември 2019 г. около 20.00 часа. \r\n\r\nОгънят е възникнал в къща в село Челюстница, обитавана от 76-годишен самотноживеещ мъж. Пламъците са потушени от служители на пожарната в Монтана.\n \r\n\r\nПожарникарите са посетили местопроизшествието. Извършен е оглед, при който е установено, че в резултат на пожара е унищожена дървената дограма и покривната конструкция, обгорени и опушени са стените. В стая на първия етаж, върху пружина за легло с метални табли, е намерено силно обгоряло и овъглено човешко тяло, за което се предполага, че е на 76-годишния собственик. В стаята е открита и стара готварска печка на твърдо гориво. \r\n\r\nКъм момента не са установени данни за умишлен палеж. Причините за пожара и смъртта на възрастния мъж са в процес на установяване. По случая е образувано досъдебно производство.", "date": "2019.11.12", "title": "Стара печка отне живота на дядо в Монтанско село"}
{"url": "https://www.dnes.bg/mish-mash/2019/11/12/mnogo-hora-ne-si-dospivat-no-kakvo-li-praviat.429346", "text": "Близо 90% от американците не си доспиват заради маратонско гледане на телевизия, сочат резултатите от анкета, цитирани от БТА.\n\r\nИзследването на специалисти от Американската академия по медицина на съня обхванало над 2000 участници. Те посочили съня като втори по важност свой приоритет след семейството.\n\r\nНо независимо от това твърдение, цели 88% са заявили, че остават до късно да гледат епизоди от сериали или шоута на стрийминг платформи. Този процент е още по-висок - 95 на сто, за респондентите на възраст между 18 и 44 години. \n\r\nМного от анкетираните отлагат лягането в леглото, за да играят видео игри, да четат и да гледат спортни предавания. \"Окуражаващо е, че американците поставят съня сред най-важните си приоритети, но предпочитането на телевизията пред съня може да има сериозни здравни последствия\", заяви председателката на академията Кели Кардън.\n                    \n                    \n                \n                \n                \n                \r\nЗа 72 процента от участниците на възраст между 18 и 34 години било по-вероятно да останат до късно да играят видео игри, докато това се отнасяло за едва 38 процента от интервюираните на възраст 35 и повече години. По-късното заспиване заради видео игри било по-вероятно за 59 процента от мъжете и 42 процента от жените.\n\r\nДве трети от респондентите - 71 процента от жените и 61 процента от мъжете, не си доспивали, за да четат.\n\r\nОколо 60% от участниците - 75% от мъжете и 45% от жените пък не си доспивали заради гледане на спортни предавания. За 54 процента от анкетираните на възраст между 25 и 54 години било по-вероятно да останат да гледат продължения на мач, докато това се отнасяло за 51 процента от участниците от други възрастови групи.\n\r\n\"Хроничното недоспиване може да увеличи риска от здравни проблеми, смущения в настроението и увреждания на опорно-двигателния апарат\", отбелязаха учените.", "date": "2019.11.12", "title": "Много хора не си доспиват. Но какво ли правят?"}
{"url": "https://www.dnes.bg/sofia/2019/11/12/jena-e-ranena-pri-derailiraneto-na-tramvai-v-sofiia.429376", "text": "\n\r\nЖена е пострадала при инцидента, при който трамвай излезе от релсите в центъра на София. \r\n\r\nТрамваят е пътувал по линия №10.\n\r\nПо информация на очевидци пешеходката е била ударена от задната част на трамвая.\r\nЖената е откарана в болница, към момента не е ясно състоянието ѝ.\r\n\r\nПричините за инцидента за момента не са ясни. \r\n\r\nНа място има полиция.\r\n ", "date": "2019.11.12", "title": "Жена е ранена при дерайлирането на трамвай в София"}
{"url": "https://www.dnes.bg/eu/2019/11/12/ot-skopie-mini-shengen-e-polezen-no-samo-kato-vyvedenie-kym-es.429324", "text": "Президентът на Северна Македония Стево Пендаровски ще се срещне днес в Елисейския дворец с френския държавен глава Еманюел Макрон в рамките на Парижкия форум на мира, съобщават македонските издания.\n\r\nПендаровски ще присъства по покана на Макрон заедно с други държавни глави на форума, на който ще бъдат обсъждани глобалните предизвикателства. Пендаровски ще използва участието си във форума, за да научи от първа ръка каква е перспективата за Македония, когато става въпрос за начало на преговори с ЕС и конкретно какво ще означава за Скопие новата методология, която иска Франция за страните на Западните Балкани.\n\n\r\nСпоред досегашните информации посланието на македонския до френския президент ще бъде, че Македония няма алтернатива на европейските интеграции, тоест че не е приемливо нищо друго като предложение освен членство в ЕС, посочва сайтът Фактор.\n                    \n                    \n                \n                \n                \n                \r\nТова ще е първата среща на македонски политик с Макрон на най-високо равнище след неуспеха миналия месец на Европейския съвет да се постигне договор за начало на преговори за членство със страната поради съпротивата тъкмо на френския президент. Макар срещата да се смята за изключително важна, Пендаровски не очаква, че Макрон много бързо ще размисли за позицията си. \"Нека сме наясно, ние сме малка страна с добри аргументи, които ще му бъдат представени на тази среща. Нека обаче да нямаме прекалено големи очаквания, защото никой не може да разубеди френския президент\", каза Пендаровски за очакванията си от срещата в Париж.\n\r\n\"Мини Шенген е полезен, но само като въведение към ЕС\", пише в заглавие македонският \"Слободен печат\", като отбелязва, че сръбският президент Александър Вучич ще иска подкрепата на Макрон за тази инициатива. Според Вучич през последните 30 години за Балканите не е измислено нищо по-добро от мини Шенген.\n\r\nМакедонският анализатор Петър Арсовски казва за \"Слободен печат\", че засега е рано да се анализира дали тази инициатива е замяна за членство в ЕС.\n\r\n\"Има такива идеи и опасения, че един такъв мини съюз може да задоволи аспирациите и на страните в него, и в самия ЕС, и това да бъде замяна за пълноправното членство. Трябва обаче да се има предвид, че мини Шенген ще бъде заобиколен от всички страни от държави членки на НАТО и ЕС и дългосрочно не може да остане извън тях, така че в дългосрочен план тези страни наистина нямат алтернатива на НАТО и ЕС. Второто нещо е, че позициите на страните от ЕС ще станат по-ясни на следващата среща на високо равнище. Смятам, че ЕС ще се съобрази с исканията на Франция, но от друга страна Макрон не очакваше толкова негативни реакции на неговото \"не\" на разширяването и може да има отделяне на Македония и Албания\", каза Арсовски за \"Слободен печат\".\n\r\nВ интервю за Дойче веле анализаторът Димитър Бечев посочва, че е важно да се развива регионалното сътрудничество, но по-тясна интеграция като Шенген в рамките на ЕС не е изпълнима идея. Той се надява, че мотивите за тази инициатива са само икономически, но определени изявления на Макрон и други политици в ЕС показват, че в Европа се търсят алтернативи за Западните Балкани, което означава, че инициативите от икономически характер може да се използват политически.\r\n ", "date": "2019.11.12", "title": "От Скопие: Мини Шенген е полезен, но само като въведение към ЕС"}
{"url": "https://www.dnes.bg/sport/2019/11/12/prashtame-5-shtangisti-na-turnir-v-pamet-na-naim-siuleimanoglu.429364", "text": "България изпраща петима състезатели на първия турнир в памет на големия щангист Наим Сюлейманоглу. \r\n\r\nСъстезанията са в три дни, от 15 до 17 ноември, в град Газиантеп в Южна Турция. Състезанието е и част от олимпийската квалификация за игрите в Токио през следващото лято.\r\n\r\nПри мъжете ще ни представят Стилиян Гроздев в категория до 67 кг, европейският шампион и вицесветовен шампион Божидар Андреев в по-горната за него категория до 81 кг и Васил Господинов при 109 килограмовите.\r\n\r\nНа турнира ще има и 2 наши националки – Даниела Пандова в кат. 49 кг и Мая Иванова в категория 55 кг.", "date": "2019.11.12", "title": "Пращаме 5 щангисти на турнир в памет на Наим Сюлейманоглу"}
{"url": "https://www.dnes.bg/obshtestvo/2019/11/12/uvelichavat-noshtniia-trud-na-policaite-do-1-lev-na-chas.429377", "text": "Според министъра на вътрешните работи Младен Маринов проектобюджетът на МВР за следващата година ще даде възможност за увеличаване на нощния труд на служителите на 1 лев на час, съобщи БТА. \n\r\nПо думите му това е най-големият бюджет за държавно ведомство, но, за съжаление, 90 процента от средствата отиват за заплащане на заплати. С проектобюджета се гарантира от 1 януари 2020 г. 10-процентно увеличение на основната заплата на служителите на МВР.\n\n\n\r\n\"През годината предприехме с професионално ръководство мерки по оптимизиране на работата. Нашата идея беше да вкараме полагането на извънреден труд в рамки, защото и то струва пари и голяма част от парите за персонал отиваха за извънреден труд. С това редуциране се надявам с преразпределение и от парите, които са отпуснати в новия бюджет, да успеем да повишим заплащането на нощния труд, да направим една стъпка, която на този етап да даде нормално заплащане на този труд\", заяви пред журналисти в Ловеч вътрешният министър. \n                    \n                    \n                \n                \n                \n                \r\nТой добави, че нощният труд на полицаите, освен че се полага през тъмната част на денонощието, той е свързан и с повишени рискове на база на дейност и правомощия, които прилагат.", "date": "2019.11.12", "title": "Увеличават нощния труд на полицаите до 1 лев на час "}
{"url": "https://www.dnes.bg/stranata/2019/11/12/mechka-unishtoji-7-koshera-v-smolianskoto-s-mogilica.429373", "text": "7 пчелни кошера са унищожени при нападение на мечка над пчелин в село Могилица, съобщиха от РИОСВ - Смолян.\r\nОт началото на ноември групата за бързо реагиране към РИОСВ - Смолян е проверила 7 сигнала за нападение на мечки над селскостопанско имущество.\r\nСамо един от тях се е оказал неоснователен. Вторият сигнал е за нападение над две крави и кобила в землището на смолянското село Момчиловци.\r\nДруги четири от щетите са нанесени върху пчелини в териториалния обхват на \"ДГС – Смилян“ в землищата на селата Могилица и Бориково, община Смолян.\r\nПоследният сигнал е от днес, когато групата е проверила нападение на мечка над пчелин в село Могилица, община Смолян. При огледа е установено, че 7 от общо 9 кошера в пчелина са напълно унищожени.", "date": "2019.11.12", "title": "Мечка унищожи 7 кошера в смолянското с. Могилица"}
{"url": "https://www.dnes.bg/index/2019/11/12/srednata-brutna-zaplata-za-septemvri-1266-lv-kyde-vzimat-nai-mnogo.429357", "text": "Средната брутна работна заплата за юли е 1 257 лв.,  за август - 1 224 лв., и за септември - 1 266 лева. През третото  тримесечие на 2019 г. средната месечна работна заплата e 1 249 лв. и  намалява спрямо второто тримесечие на 2019 г. с 0.9%.\r\nИкономическите  дейности, в които е регистрирано най-голямо намаление, са \"Финансови и  застрахователни дейности\" - с 9.2%, \"Добивна промишленост\" - с 5.6%, и \"Производство и разпределение на електрическа и топлинна енергия и на  газообразни горива\" - с 3.3%.\r\nПрез третото  тримесечие на 2019 г. средната месечна работна заплата нараства с 11.8%  спрямо третото тримесечие на 2018 г., като най-голямо e увеличението в  икономическите дейности \"Операции с недвижими имоти\" - със 17.8%, \"Образование\" - с 15.8%, и \"Други дейности\" - с 15.7%.\r\n                \n                \n                Икономическите  дейности с най-високо средномесечно трудово възнаграждение на наетите  лица по трудово и служебно правоотношение през третото тримесечие на  2019 г. са \"Създаване и разпространение на информация и творчески продукти; далекосъобщения\" - 2 988 лева; \"Производство и разпределение на електрическа и топлинна енергия и на газообразни горива\" - 1 980 лева; \"Финансови и застрахователни дейности\" - 1 973 лева.\r\nНай-нископлатени са били наетите лица в икономическите дейности \"Хотелиерство и ресторантьорство\" - 782 лева; \"Други дейности\" - 912 лева; \"Доставяне на води; канализационни услуги, управление на отпадъци и възстановяване\" - 991 лева.\r\nСпрямо същия период на предходната година средната месечна работна  заплата през третото тримесечие на 2019 г. в обществения сектор нараства  с 10.5%, а в частния - с 12.2%.\r\nПо предварителни данни на Националния статистически институт (НСИ) наетите лица по трудово и служебно правоотношение към края на септември 2019 г. намаляват с 39 100, или с 1.7%, спрямо края на юни 2019 г., като достигат 2.31 милиона.\r\nСпрямо края на второто тримесечие на тази година най-голямо намаление на наетите се наблюдава в икономическите дейности \"Хотелиерство и ресторантьорство\" - с 15.7%, \"Операции с недвижими имоти\" - с 4.1%, и в \"Административни и спомагателни дейности\" - с 2.2%. Най-голямо увеличение на наетите лица по трудово и служебно правоотношение е регистрирано в дейност \"Образование\" - с 1.3%.\r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите \"Преработваща промишленост\" и \"Търговия, ремонт на автомобили и мотоциклети\" - съответно 21.4 и 17.1%.\r\nВ края на септември 2019 г. в сравнение с края на септември 2018 г. наетите лица по трудово и служебно правоотношение намаляват с 5 200, или с 0.2%. Най-голямо намаление на наетите се наблюдава в икономическите дейности \"Преработваща промишленост\" - с 12 900, \"Селско, горско и рибно стопанство\" - с 2 400, и \"Други дейности\" - с 1 900, а най-голямо увеличение - в \"Създаване и разпространение на информация и творчески продукти; далекосъобщения\" - с 6 600.\r\nВ процентно изражение намалението е най-значително в икономическите дейности \"Други дейности\" и \"Селско, горско и рибно стопанство\" - съответно с 5.1 и 3.2%, а най-голямо увеличение е регистрирано отново в \"Създаване и разпространение на информация и творчески продукти; далекосъобщения\" - със 7.5%.", "date": "2019.11.12", "title": "Средната брутна заплата за септември - 1266 лв. Къде взимат най-много?"}
{"url": "https://www.dnes.bg/za-da-se-razbirame/2019/11/12/5-te-beta-zodii-v-zodiaka.429284", "text": "Съществуват редица психологически теории, които условно разделят типажите хора на алфа и бета личности. Алфа личностите са водачи, а бета характерите са смятани за по-мълчаливи, отстъпващи, но в никакъв случай задължително слаби и послушни.\r\nИ тъй като астрологията се преплита във всичко, касаещо характерите и личностите, сайтът yourtango.com разглежда характеристиките на бета зодиите. Те се отличават с отлична комуникативност, силно чувство за духовност, възпитание, дълбока емоционалност, сила, грижовност, чувство за подкрепа към семейството. Често са интровертни и пасивни, по-рядко са агресивни. Ако проявят настойчивост, то обикновено е в точния момент.\r\n \r\n\r\n \r\n\r\n \r\nЗа Телците не е от значение дали ще са в центъра на вниманието. Те знаят, че присъствието им е достатъчно, за да бъдат забелязани. Тази зодия е много добър отборен играч без да е задължително да са лидери. Те не изпитват нужда от това да са непременно първи, да са водачи, да бъдат следвани. Телците имат силно мнение, стабилно излъчване и когато се налага, те го споделят. Никога не натякват възгледите си. Тази зодия не изпитва нужда да се доказва, защото добре познава способностите си.\r\n \r\n\r\n \r\nБлизнаците са уверени в брилянтните си комуникативни умения. Затова те не се чувстват длъжни да се изправят пред някого и в лицето му да кажат онова, което имат да казват. Добре умеят да боравят с езика на тялото, гъвкави са и зад маската на чувството си за хумор могат да кажат дори нелицеприятни неща на събеседника си. Докато всички останали си правят планове, Близнаците знаят как да действат в свой интерес. Те не се налагат и не настояват тяхното мнение да бъде задължително чуто и последвано от останалите. Това не им пречи да са отговорни, последователни, но и спонтанни. Умеят да подкрепят, да предлагат рамото си, когато някой има нужда от помощ. Обикновено вършат работата си с хъс и добре знаят кои са и какво могат.\r\n\r\n", "date": "2019.11.12", "title": "5-те бета зодии в зодиака"}
{"url": "https://www.dnes.bg/mish-mash/2019/11/12/aktiorite-ot-divi-i-shtastlivi-trygvat-na-turne.429370", "text": "Актьорите от най-новата романтична екшън комедия \"Диви и Щастливи“ тръгват на турне. Яна Маринова, Луиза Григорова-Макариев и Александър Сано, заедно с режиьора на филма Мартин Макариев, ще се срещнат с феновете първо във Велико Търново, където са заснети ключови екшън сцени, а след  това продължават към Шумен, Русе, Варна, Бургас, София и Пловдив. Звездите ще раздават автографи и селфита, а нетърпеливите зрители ще могат да гледат първи дългоочакваната многомилионна продукция \"Диви и Щастливи“. Билети за всички предварителни прожекции от турнето вече се продават в съответното кино, както и онлайн.\r\nГрафикът на турнето включва:\r\nВелико Търново - 20 ноември от 18:30 часа в кино Palace, прожекцията ще започне в 19:30 часа.\r\nШумен -21 ноември от 18:00 часа в Latona Cinema, прожекциите ще започнат от 15:30 и 18:30 часа\r\nРусе - 22 ноември от 17:00 часа в Cinema City, прожекцията започва от 18:00 часа\r\nВарна - 25 ноември от 17:30 часа в Кино Арена Grand Mall Varna, прожекцията започва от 19:30 часа\r\nВарна - 25 ноември от 19:00 часа в Cinema City Delta Planet Mall, прожекцията започва от 19:45 часа\r\nБургас  - 26 ноември от 18:00 часа в Cinema City, прожекцията започва в 19:00 часа\r\nСофия - 27 ноември от 20:00  часа в Кино Арена The Mall, прожекциите започват в 18:00 и 20:45 часа\r\nПловдив - 28 ноември от 18:00 часа в Cinema City, прожекцията ще започне в 19:00 часа\r\nПловдив -28 ноември от 20:00 часа в Кино Арена Мол Марково Тепе, прожекцията ще започне от 21:00 часа\r\nСофия - 7 декември он 16:00 часа в Cinegrand Park Center Sofia, предстои обявяване на часа на прожекцията\n                    \n                    \n                \n                \n                \n                \r\nВ романтичната екшън комедия, която тръгва по всички български кина от 29 ноември, участват още  международно признатите звезди Базил Айденбенц, и Бен Крос, от българска страна са Дария Симеонова, Калин Врачански, Явор Бахаров, Койна Русева и много други родни звезди с пистолетни, но запомнящи се роли. Постоянното преобличане, смяна на визии с различни перуки, наситените с адреналин екшън-сцени и модерен хумор са ключовите елементи в \"Диви и Щастливи“.\r\nИсторията, която режисьорът Мартин Макариев и операторът Андрей Андреев умело пресъздават в \"Диви и Щастливи“, се ражда на 8ми март. Тогава Яна Маринова кани сценаристът Борислав Захариев да напише сценарий за смелата и борбена жена, която има нужда от повече самочувствие, за да постигне мечтите си и да намери щастието си. Постепенно се ражда идеята за филм, който да не поучава, а просто да забавлява публиката.\r\n\"Зрителите в България имат нужда киното да им благодари за времето и парите, които отделят. Да им покаже качество и екшън, какъвто досега не е имало в родните филми. Щастливи сме, че успяхме да съберем екип от професионалисти, които са готови да дадат максимума, да не спят по цели нощи, за да се получи нивото на холивудска продукция. Време е да разчупим представите за киното, което се прави в България“ – казват продуцентите на филма Яна Маринова и Александър Сано. Същият екип от сценариста до режисьора и актьорите създаде \"Привличане“, който разби боксофиса през 2018 г.\r\n\"Диви и Щастливи“ е история и за истинското приятелство и жертвоготовността, за това, че винаги има избор, за любовта и себеуважението. Сцени от него показват най-красивите места във Варна, София, Велико Търново и Русе. Изпълнил е международните изисквания, за да се квалифицира като екшън – има каскади с мотори, бъгита, леки коли, камиони и хеликоптер. Заснет е динамично и с най-добрата техника. Всичко това е причина филмът да бъде забелязан от международен дистрибутор и да бъде продаден предварително за разпространение в чужбина. \r\nПървите прожекции са на 30 ноември и 8ми декември в Лондон, от 14:30 часа в Rio Cinema:\r\n\r\n\"Диви и щастливи“ благодари на NOVA телевизия за подкрепата, която е част от дългосрочната стратегия \"NOVA подкрепя българските филми“. Медийни партньори са още: БГ Радио, NRJ и City Radio&TV.\r\nПовече на сайта:   или в профилите на филма в социалните мрежии.", "date": "2019.11.12", "title": "Актьорите от \"Диви и Щастливи\" тръгват на турне"}
{"url": "https://www.dnes.bg/politika/2019/11/12/opoziciiata-ne-uspia-da-spre-biudjeta-na-nzok-mina-v-ns.429402", "text": "Депутатите приеха на първо четене бюджета на НЗОК за 2020 г. без гласоветена БСП и ДПС.\n\r\nВ параметрите на бюджета за догодина са разчетени общо разходи и трансфери в размер 4 744,7 млн. лв. Сумата е с 394,7 млн. лв. повече от парите за 2019 г., съобщи БТА. \nДогодина само за разходи са предвидени 4 739,2 млн. лв. За предоставяне на трансфери към Националната агенция за приходите по чл. 24, т. 6 от Закона за здравното осигуряване са предвидени 5,5 млн. лв. \n\r\nОт общата сума на разходите 4 739,2 млн. лв. за текущи разходи се предлагат 4 595 млн. лв. От тях с най-голям относителен дял са разходите за здравноосигурителни плащания, които за 2020 г. са разчетени на сума 4 454 млн. лв., или повече с 337,6 млн. лв. от закона за 2019 г. \n                    \n                    \n                \n                \n                \n                \r\nТези средства се разпределят както следва: за първична извънболнична медицинска помощ 244,0 млн. лв. или с 19,0 млн. лв. повече от 2019 г; за специализирана извънболнична медицинска помощ, включително за комплексно диспансерно (амбулаторно) наблюдение 264, 7 млн. лв., или с 14,0 млн. лв. повече от 2019 г.\r\nПредвиждат се 179,8 млн. лв или с 12,8 млн. лв. повече в сравнение с миналата година пари за дентална помощ. \n\r\nЗа медико-диагностична дейност се предвиждат 94,3 млн. лв., или с 4,3 млн. лв. повече от 2019 г. \n\r\nКрасимир Янков заяви в отрицателен вот, че е гласувал против, защото предложения бюджет е отказ от реформиране на системата.", "date": "2019.11.12", "title": "Опозицията не успя да спре бюджета на НЗОК, мина в НС"}
{"url": "https://www.dnes.bg/stranata/2019/11/12/v-sriada-predimno-oblachno-otkym-iugozapad-idva-dyjd-i-viatyr.429375", "text": "През нощта увеличението на облачността от запад ще продължи. Превалявания ще има главно в югозападните райони. Минимални температури между 8 и 13 градуса.\n\r\nУтре ще е предимно облачно. Валежите в Югозападна България ще се усилят и на места ще са значителни. Вятърът ще е от югоизток, предимно умерен. Максималните температури ще са между 16 и 21 градуса, на места в Североизточна България - до 23-24 градуса.\n\r\nНад Черноморието облачността ще е значителна, но ще се задържи без валежи. Ще духа умерен изток-югоизточен вятър. Максималните температури на въздуха ще са между 17 и 20 градуса. Температурата на морската вода е 17 градуса. Вълнението на морето ще се усили до 3 бала.\n\r\nНад планините няма да е подходящо за туризъм. Ще е облачно и ветровито. Дъждовно ще е над Рило-Родопския масив и на места там ще паднат значителни количества на валежа. По най-високите върхове на Рила и Пирин дъждът ще преминава в сняг. Вятърът ще е силен на моменти и бурен от юг. Максималната температура на височина 1200 метра ще е около 13 градуса, на 2000 - около 6 градуса.\n\r\nВ четвъртък, 14 ноември, ще преобладава облачно време. Все още ще превалява, на повече места в източната половина от страната, но от югозапад валежите ще спират, по-късно и облачността ще се разкъса. Вятърът ще остане от югоизток, ще бъде предимно умерен. \n\r\nТемпературите ще останат без съществена промяна.\n\r\nВ петък, 15 ноември, вятърът ще бъде от юг-югозапад, предимно слаб. Ще започне затопляне, което ще се почувства повече в планините и планинските райони, където ще бъде предимно слънчево, с разкъсана висока облачност. В равнинната част от страната на места сутринта ще има ниска облачност. Временни разкъсвания и намаления на облачността ще има в следобедните часове.", "date": "2019.11.12", "title": "В сряда предимно облачно, откъм югозапад идва дъжд и вятър"}
{"url": "https://www.dnes.bg/world/2019/11/12/ispaniia-shte-ima-pravitelstvo-socialistite-i-podemos-se-razbraha.429407", "text": "Испанската социалистическа работническа партия на досегашния премиер Педро Санчес и радикалната левица Подемос начело с Пабло Иглесиас подписаха днес принципно споразумение за съставяне на коалиционно правителство. Това съобщиха лидерите на двете партии, цитирани от Франс прес и Ройтерс.\n\r\nСанчес и Иглесиас казаха, че имат намерение да съставят прогресивно коалиционно правителство.\n\r\nСоциалистите и радикалната левица спечелиха на изборите в неделя съответно 120 и 35 места в 350-членния парламент. Те ще се нуждаят от подкрепата на още съюзници, за да си осигурят абсолютно мнозинство.\n\r\nМалко преди това в. \"Вангуардия\" съобщи, че социалистите на изпълняващия длъжността премиер Педро Санчес са постигнали предварително споразумение за коалиция с Подемос. Ежедневникът също се позова на представител на социалистите.\n\n\n                    \n                    \n                \n                \n                \n                \r\nИзточник от радикалната левица, пожелал да запази анонимност, също потвърди информациите за постигнато коалиционно споразумение със социалистическата партия.\n\r\nНа изборите в Испания в неделя - четвъртите в страната през последните четири години - социалистите получиха 120 места в 350-членния парламент, а коалицията около Подемос, Унидас Подемос (Заедно можем) - 35. Двете формации заедно нямат абсолютно мнозинство и ще се нуждаят от подкрепата на други депутати.\n\r\nЛидерите на социалистите и на Подемос, Педро Санчес и Пабло Иглесиас, ще имат среща днес и после ще направят съвместно изявление.", "date": "2019.11.12", "title": "Испания ще има правителство: Социалистите и Подемос се разбраха"}
{"url": "https://www.dnes.bg/stranata/2019/11/12/helpbook-signali-v-sofiia-parkirame-naglo-i-tova-si-e.429351", "text": "\nВ днешния обзор на получените сигнали в платформата на Helpbook.info отново ще обърнем внимание на наболелия проблем с паркирането в столицата.\r\nНаш потребител за втори път апелира отдел \"Пътна полиция\" СДВР да вземат отношение за масово за бързо хранене в София. Потребителят е изпратил снимки на различни паркирани автомобили и моли да бъде поставен знак за забрана на паркирането. \n\r\n. От изпратените снимки е видно, че улица в района е задръстена от паркирани коли от дясната страна. Тъй като улицата е двупосочна, разминаването в участъка е почти невъзможно, което е ежедневие за изнервените шофьори.\r\n                    \n                    \n                \n                \n                \n                Интересен сигнал получихме относно, в близост до новоизградено кръстовище. Ето какво ни пише разгневеният потребител: \"След 6 години някой се сети да поправи плочките, където възрастни хора се пребиваха, майки с детски колички се опитваха да преминат, зимно време да не говорим. Само който е минавал знае... Вече може да минаваме мааалко по-спокойно, но коя е най-важната част след рязането на ленти след извършен ремонт? Това е ремонт на ремонта. И съм готов да се обзаложа, че когато дойде контролът на контрола, керемидата ще е причина за пропадането на плочите. Излишно е да казвам, че след всеки дъжд ще се получава локва, зимата ще замръзва, хората пак ще се пързалят и пребиват, а пролетта ще чакаме още един ремонт (евентуално), а може би ще е след 4 години за следващите избори.\"\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.11.12", "title": "Helpbook сигнали: В София паркираме нагло и това си е!"}
