{"url": "https://www.dnes.bg/notifikacii/2018/10/10/na-balkanite-v-baltiiskite-strani-vliianieto-na-rusiia-raste.390143", "text": "Седмица преди ключови избори босненският сръбски лидер Милорад Додик пътува до Русия за състезание от Формула едно - не защото е голям фен, а за още една среща с руския президент Владимир Путин.\n\r\nКадри от състезанието в Сочи показват как Путин пожелава на Додик \"голям успех\" на босненските избори и как Додик подарява на Путин значка на Република Сръбска - контролиран от сърбите автономен район в Босна и Херцеговина.\n\r\nВидеото беше ярка демонстрация на влиянието на Русия в един от най-чувствителните региони на Европа - крехките Балкани, където Западът се опитва да насърчи помирението и реформите след бруталната етническа война през 90-те години, пише Душан Стоянович, \"Асошиейтед прес\".\n                \n                \r\nКратката възможност за снимка с Путин помогна на Додик да спечели изборите за сръбското място в тричленното председателство на Босна в неделя, задълбочавайки етническите разделения, които дърпат страната назад от опустошителната война през 1992-95 г.\n\r\nДодик открито се застъпва за отделяне на сърбите от останалата част на Босна и Херцеговина и беше санкциониран от Съединените щати заради политиката му. Но той се доказа като ключов съюзник в усилията на Москва да подкопае западните планове за интеграция на Балканите.\n\r\nДокато руското влияние е най-очевидно на Балканите, възходът на популизма в Централна Европа също е коз в ръцете на Москва, осигурявайки благоразположени политически партии и политици в целия континент, включително в страни от Европейския съюз като Унгария, Австрия и Чехия.\n\r\nПроруските сили постигат успехи и в други части на Европа. В Латвия опозиционна партия, на която симпатизира голямото руско етническо малцинство в страната, получи мнозинството от гласовете на парламентарните избори в балтийската страна в неделя, въпреки че партията се очаква да има трудности в опитите си да състави коалиционно правителство.\n\r\nЛатвийското руско малцинство е голяма политическа сила в страната, тъй като съставлява около 25 процента от близо двумилионното й население - наследство от близо 50-те години съветска окупация, която завърши през 1991 г.\n\r\nПобедата на Додик в Босна и Херцеговина засилва още повече позициите на Москва в Западните Балкани, тъй като той сега може да блокира всяко стратегическо решение, ако Путин каже така.\n\r\nРусия твърдо се се противопоставя на присъединяването на още балкански страни към НАТО. Западни официални представители изразиха опасения, че Русия е използвала историческите си славянски и православно-християнски връзки в региона, за да подкопае европейската политика за интеграция.\n\r\nБазираният в Сараево политически анализатор Адан Хускич казва, че влиянието на Москва расте и в части на Европа, които нямат такива исторически връзки.\n\r\nОбщото между тези страни е \"високото ниво на непотизъм и корупция\", така че по-тясното свързване със западните демокрации е \"по природа много трудно за тях\", казва той.\n\r\nСтратегическата цел на Русия не е да наложи властта си над Балканите, а да \"впрегне и подсили съществуващото напрежение\", посочва в доклад Европейският съвет за международни отношения.\n\r\n\"В очите на Русия подходът на ЕС към Западните Балкани не е нито сериозен, нито систематичен, и това предлага на Москва възможности да си създава лостове\", се посочва в доклада.\n\r\nРуските съюзници на Балканите активно показват липса на доверие към западните демокрации, представяйки Вашингтон и Брюксел като врагове, които искат да лишат страните от тяхната идентичност и национална гордост, като ги тласкат към евроинтеграция.\n\r\nДодик е перфектен пример. За него Западът и НАТО са врагове, а Русия е приятел, изпълнен с уважение към славянските \"братя\".\n\r\nПогълнат от собствените си проблеми - дълговата криза в еврозоната, имиграцията или предстоящия Brexit, ЕС от години неглижира Балканите. Стреснати, някои европейски представители сега се опасяват, че Балканите може да затънат отново в конфликти, ако не бъдат приети бързо в 28-членния съюз.\n\r\n\"Ако такъв сложен европейски регион придобие впечатлението, че не сме сериозни с европейската перспектива, ние ще се сблъскаме, рано или късно, с това, което видяхме на Балканите през 90-те години\", заяви председателят на Европейската комисия Жан-Клод Юнкер.\n\r\nТези опасения не са безпочвени. Напрежението между Сърбия и бившата й област Косово, която обяви независимост през 2018 г., расте въпреки усилията на ЕС да съдейства за постигането на трайно решение между някогашните военни противници. Белград повиши бойната готовност на войските си преди две седмици заради присъствието на косовската специална полиция в населената предимно със сърби северна част.\n\r\nВ Македония надеждите на САЩ и ЕС за бързо приемане на споразумението между Македония и Гърция за смяна на името на Македония на Северна Македония, за да може страната да се присъедини към НАТО, бяха попарени, когато референдумът на 30 септември за името не събра необходимото участие. Резултатът от гласуването засили опасенията от нестабилност в страната, която беше на ръба на гражданска война през 2001 г.\n\r\nАмериканският министър на отбраната Джеймс Матис видя руско влияние зад някои македонски и гръцки протести срещу споразумението. \"Ние не искаме да виждаме как Русия прави в Македония това, което се опитваше да прави в толкова много други страни\", каза той миналия месец.\n\r\nРусия отрича всякаква намеса в която и да е балканска или балтийска страна. Но руската стратегия на \"меката сила\" намери плодородна почва сред сърбите заради натовските бомбардировки през 1999 г., които спряха кървавите сръбски репресии в Косово и накараха сърбите да се изтеглят.\n\r\nВ замяна на руската подкрепа към претенциите на Сърбия към Косово Сърбия е верен съюзник на Русия, макар че официално се стреми към европейска интеграция и използва милиони от западните фондове за възстановяване.\n\r\nДвама агенти на руското военно разузнаване са действали от територията на Сърбия през 2016 г. в опит да организират преврат в съседна Черна гора, за да попречат на бившата руска съюзничка да се присъедини към НАТО.\n\r\n\"Видяхме, че референдумът не успя в Македония\", казва сръбският анализатор Бошко Якшич. \"Можем да видим това сега и в Босна, където Република Сръбска се превърна в бастион на руските интереси. Видяхме го преди и в Черна гора и го виждаме в Сърбия. Това помага на руснаците да инвестират минимума и да получават почти максимума от своето политическо влияние\".\r\n/БТА/", "date": "2018.10.10", "title": "На Балканите, в балтийските страни – влиянието на Русия расте"}
{"url": "https://www.dnes.bg/obrazovanie/2018/10/10/ot-zabavachkata-do-vissheto-antikorupcionno-obrazovanie.390123", "text": "МОН вкарва антикорупционното образование в училище, обяви ресорният министъ Красимир Вълчев. По този повод Министерствота на образованието и Комисията за противодействие на корупцията и за отнемане на незаконно придобито имущество (КПКОНПИ) подписаха споразумение за провеждане на антикорупционно  обучение в училище.\r\n\"Ако искаме да видим какво ще е  обществото утре, трябва да видим какво се случва днес в класната стая.  Идеята е децата освен да придобият базовите компетентности по  математика, природни науки и литература, да придобият и компетентностите  на 21 век. Това са не само знания, но и умения\", каза още Вълчев и  посочи, че една от тези компетентности е гражданската и социалната  компетентност.\r\n                    \n                    \n                Затова е необходимо да добавим към учебните програми някои дисциплини  като Гражданско образование, което въвеждаме в 11 и 12 клас, добави Вълчев по време на конференцията \"Антикорупционното образование – ефективен инструмент за превенция на корупцията\".\r\n\"Част от това обучение е обучението за нетърпимост към корупцията и  явленията, които ерозират гражданското общество и демократичната  държава. Трябва това обучение да бъде вмъкнато в различни предмети, в  различни учебни програми – трябва да намерим как в други дисциплини като  икономика, философия, литература, история да засегнем тези теми.  Корупцията може да се изучава и по време на свободно избираемите часове.  Предвидено е и изучаване на тематиката по време на часа на класа,  предстои да създадем помощни материали“, обясни образователният  министър.\r\nВълчев посочи още, че това, което МОН планира, е да фокусира вниманието  върху възпитателната функция на образованието.\r\n\"В тази връзка сме  разработили стратегия за възпитателната функция в училище. Защото  задачата на образованието е да възпита децата не само в нетърпимост към  корупцията, но и в нравствени ценности. Изправени сме пред  предизвикателството да променяме обществото от децата към родителите\", призна министърът.\r\nЗаедно с МОН ще изготвим помагала по антикорупционно образование, които учителите в училище да използват, допълни председателят на КПКОНПИ Пламен Георгиев.\r\n\"Основната идея е да започне обучение в антикорупционна насока, защото  обществото ни е станало безкритично. И се приема, че когато едно  лице е на високо положение и има възможности, е  нормално да се възползва от тях. А то е абсолютно нередно. Затова  искаме да положим основните на тази идея\", обясни Георгиев.\r\nТой поясни, че в чужбина има подобни помагала, които ще се използват наготово, адаптирани към българската  действителност. Според него трябва да се започне от самото начало – от подготвителната група в детската градина.\r\n\"Там чрез игри и други подобни методи децата трябва да сформират своето виждане за добро и лошо, а след това вече ще се продължи в училище с вплитане в различни предмети. Но това ще е най-трудният момент – как тази информация да присъства в различните учебни дисциплини, без да се казва думата \"корупция\". А след това ще се продължи и във висшето образование\", каза още Георгиев и посочи, че целта е да се сформира едно ново съзнание.\r\nЕдинственият вариант за борба с корупцията е да се промени мисленето, затова искаме да въведем подобно образование, каза Георгиев, цитиран от \"Фокус“.\r\nТой посочи, че в конвенцията на ООН срещу корупцията е записано, че държавите трябва да предприемат образователни програми за корупция. У нас корупционните прояви като че ли започнаха да се приемат като нещо не чак толкова лошо. Има публични хора, за които всички знаем, че се облагодетелстват от властта си, но сякаш за тях няма публична непоносимост, каза още Георгиев.\r\n\"Даваме си сметка, че ефектът няма да е бърз, може би ще трябва да минат две поколения. Единственият вариант за борба с корупцията е да се промени мисленето ни. Тя трябва в личностната ни ценностна система тя да е нещо лошо\", каза още Георгиев и припомни, че тази година в УНСС ще започне първият випуск по антикорупционно обучение.", "date": "2018.10.10", "title": "От забавачката до висшето – антикорупционно образование"}
{"url": "https://www.dnes.bg/eu/2018/10/10/novovyvedenie-v-belgiia-slagat-probni-v-poshtite.390188", "text": "Белгийските пощи решиха да експериментират с поставяне на пробни в клоновете си. В тях клиентите ще могат да пробват на място поръчани по интернет дрехи и обувки, още докато си вземат колетите от транспортните доставчици.\r\nПървият клон с пробна е отворен в Гент и според служителите се радва на голям успех сред клиентите.\r\nВ Белгия хората, които не са у дома по време на доставката, могат да я получат на следващия ден в най-близкия клон на пощите.\r\nАко стоките не им по размер, те ще могат директно да ги върнат обратно на онлайн магазините, без да се налага да се връщат до вкъщи. Повечето големи интернет магазини прилагат в пакетите разписки за връщане и приемат обратно оригиналните кашони за покупките.\r\nСпоред техен говорител онлайн продажбите са се увеличили почти двойно спрямо 2013 г и представляват значителна част от работата на пощенската служба.", "date": "2018.10.10", "title": "Нововъведение: В Белгия слагат пробни в пощите!"}
{"url": "https://www.dnes.bg/obshtestvo/2018/10/10/severin-kazal-na-maika-si-che-iznasilil-momicheto.390200", "text": "Лелята на заподозрения за убийството на журналистката Виктория Маринова Северин и неговата жена проговориха за събитията след разигралата се трагедия.\n\r\n\"Имало е още двама души, така разбрах. На майка си каза само, че е изнасилил момичето\", разказа лелята на 21-годишния Северин Красимиров.\n\r\n\"Видях кръв и се уплаших. Каза, че е ударил едно момче. После разбрах от новините\", допълни жена му пред Нова тв.\n\r\nВ квартал \"Селеметя\" в Русе напрежението се повиши и местните накараха двете жени да говорят пред медии. Хората от квартала също имат съмнения, че Северин може да е имал съучастници. Свидетели са го видели, когато излиза с още двама души и тръгват на рожден ден.\n\n\n\n\nСеверин беше арестуван във вторник вечерта в Германия, а според разследващите има достатъчно улики, които го свързват с убийството на Виктория. \n                    \n                    \n                \r\nСпоред разследващите в деня на убийството Северин се прибирал от купон с много алкохол. Минал през парка, край който Виктория тичала. Има свидетели, има и кадри от камери, на които е запечатано предполагаемото бягство след убийството.\n\r\nСлед това Северин се прибрал в къщата на леля си. Тя и жена му видели, че дрехите му са покрити с кръв и кал. Свалил ги и ги хвърлил в съседна стая, разказаха пред телевизията разследващи. Твърдят, че в деня на убийството бил облечен с тези дрехи.\n\r\nЖената на Северин и леля му го посъветвали да замине за Германия при майка си. Напуснал страната през \"Дунав мост\" в неделя следобед, когато все още не бил заподозрян. А след като пристигнал в Германия в квартала се разчуло защо е избягал. Именно хора от \"Селеметя\" помогнали на полицията да установи къде точно в Германия се намира Северин.\n\r\n\"След процедура пред германски съд, следва привеждане тук, повдигане и предявяване на обвинение. Едното е за изнасилване. Особено тежък случай, за който наказанието е между 10 и 20 години. За обвинението за умишлено убийство – 15-20 години или доживотен затвор\", заяви тази сутрин на брифинг главният прокурор Сотир Цацаров.\n\r\nА след ареста за първи път пред медиите говори бившият съпруг на Виктория Маринова. Двамата имат дъщеря на 7 години и поддържали добри отношения след развода. Именно бившият съпруг Свилен Максимов е човекът, говорил за последно с Виктория Маринова.\n\r\n\"Последно разговарях сутринта, преди да стане това нещо. Някъде следобед ми се обади майка й, за да ми каже, че не е отишла да вземе детето, нещо, което никога не се е случвало\", разказа Максимов. След като става ясно, че Виктория е убита, той е един от първите разпитани в полицията.\n\r\nПоклонението ще бъде в петък в храм \"Света Троица\" в Русе. ", "date": "2018.10.10", "title": "Северин казал на майка си, че \"изнасилил момичето\""}
{"url": "https://www.dnes.bg/eu/2018/10/10/130-jertvi-400-raneni-maika-dala-pari-za-kyrvaviia-teror-v-parij.390116", "text": "Пари, изпращани от майка на сина й, терорист в Сирия, може да стоят зад атентатите в Париж, в които бяха убити 130 и ранени над 400 души през 2015 г.\r\nПо тази нова следа върви следствието на атентатите, съобщава белгийската обществена телевизия.\n\r\nВероник Луте, майка на убития в Сирия ислямист Сами Джеду, е била разпитвана за връзките, които е поддържала със сина си, след като информатор е насочил следствието към нея.\n\r\nСпоред разследването именно Джеду е подбрал терористите, които стреляха с автомати по улиците на френската столица и в концертната зала “Батаклан” през ноември 2015 г.\n\r\nЛуте е превела общо около 65 000 евро на сина си, като транзакциите са били осъществявани през Турция. Според някои оценки подготовката на атентатите в Париж е струвала около 100 000 евро.\n                    \n                    \n                \r\nПредполага се, че Джеду, високопоставена фигура в “Ислямска държава”, е бил убит в Сирия, при насочена стрелба с дрон от американски части, година атаките срещу Париж. Но без смъртен акт Джеду продължава да се води жив и белгийските власти сега го обвиниха за съучастник в терористичното нападение.\n\r\nИнформация за ролята на Джеду и майка му следствието е получило от джихадист, върнал се от Сирия, чиято самоличност се пази в тайна. Според него Сами Джеду е подбирал в Рака бойците, изпращани в Европа като камикадзета. \n\r\nДжеду е белгиец, живял е в брюкселския квартал “Лаакен” и е дружал с друг участник в подготовката на нападенията срещу Париж и Брюксел Осама Атар, който продължава да се издирва.\n\r\nСледствието смята, че Джеду е имал ключова роля в двете атаки, а името, което е взел в Сирия, се споменава от камикадзетата, взривили се на летището и в метрото на Брюксел през март 2016 г.\n\r\nПо време на престоя на Джеду в Сирия между 2013 и 2016 г. майка му Вероник Лету многократно му е изпращала пари през Турция. Следователите смятат, че общо парите са около 65 000 евро, което позволява да й се повдигнат обвинения за финансиране на терористични действия.\n\r\n“Никога не съм имала лоши намерения или желание да давам пари на друг освен на моя син. Това е неговият дял от наследството, което получих от моите родители”, обяснява Лету в интервю за белгийската обществена телевизия.\r\nТя отрича да е знаела какво е правил сина й в Сирия и твърди, че е научила, че той е бил на висока позиция в “Ислямска държава” едва след смъртта му през декември 2016 г.\n\r\nСпоред журналистическото разследване последният паричен превод е бил направен на 25 март, а майка и син са контактували до 16 август, 3 месеца преди атентатите.\n\r\nЛету е заплашена да бъде привлечена към отговорност, ако се окаже, че майчинската й помощ е била използвана директно за финансирането на терористичните атаки в Париж. Тя е разпитвана по новата информация в началото на септември, но досега не й е повдигнато обвинение, съобщава белгийската обществена телевизия.\r\n ", "date": "2018.10.10", "title": "130 жертви, 400 ранени... Майка дала пари за кървавия терор в Париж? "}
{"url": "https://www.dnes.bg/science/2018/10/10/iupiterovata-luna-evropa-pokrita-s-ledeni-shipove.390174", "text": "Британски учени откриха доказателства, че огромни ледени шипове покриват повърхността на юпитеровата луна Европа, които биха затруднили кацането на нея, съобщи Физ.орг, цитиран от БТА.\n\r\nЛедените шипове на Европа са високи до 15 м и образуват пояс около екватора на луната. Те са на разстояния около 7,5 м.\n\r\nНа Земята подобни ледени образувания има в Андите. Там заради студа и сушата части от снега и леда сублимират - превръщат се в пара, без да се стопят. От този процес се появяват огромни ледени остриета, наречени \"пенитентес\".\n\r\nМакар и учените от университета на Кардиф да не са наблюдавали пряко ледени остриета на Европа, направеният от тях модел показва, че подобен процес има и на юпитеровата луна. Данни за ледени остриета има и за Плутон. Това подсказва, че подобен назъбен терен може да е характерен за ледените светове.\n                    \n                    \n                \r\nЗаради наличието на океан от солена вода под повърхността, луната Европа е един от най-обещаващите кандидати за извънземен живот в Слънчевата система. Затова тя е сред дестинациите за скорошните космически мисии. \n\r\nНАСА разработва мисията \"Европа Клипър\", която ще бъде изстреляна през първата половина на следващото десетилетия. Тя ще застане на орбита над Юпитер, като ще изследва и Европа с няколко близки прелитания.", "date": "2018.10.10", "title": "Юпитеровата луна Европа - покрита с ледени шипове"}
{"url": "https://www.dnes.bg/rusia/2018/10/10/ruska-mosht-iska-da-e-posrednik-na-iran-i-izrael.390051", "text": "Президентът на Русия Владимир Путин и премиерът на Израел Бенямин Нетаняху планират да се срещнат в най-скоро време, за да обсъдят координацията в сферата на сигурността, пострадала от скандала около сваления самолет Ил-20. На този фон арабският печат пише, че Русия лансира инициатива, с оглед създаване на канал за свръзка между Израел и Иран, чиято политика всъщност кара еврейската държава да води бойни действия отвъд границите си, пише Игор Субботин, в. \"Независимая газета\".\n\r\n\"Разговарях с президента Владимир Путин, договорихме среща в най-скоро време с цел да продължим важната координация по въпроси на сигурността - заяви израелският премиер в началото на среща с министрите си. - Израел е готов да действа по всяко време, за да не позволи на Иран да установи военно присъствие в Сирия и да възпрепятства доставката на смъртоносни оръжия за ливанското движение Хизбула.\"\n                    \n                    \n                \r\nЛидерите на Русия и на Израел се разбраха за скорошна среща в разговор по телефона на рождения ден на Путин - 7 октомври. Ще отбележим, че на сайта на Кремъл, поместващ обикновено подробни съобщения за съдържанието на телефонните разговори с Нетаняху, този бе споменат само с един ред - в информация кой е поздравил Путин по случай поредната годишнина.\n\r\nЕвентуалната среща Путин-Нетаняху би била първата след трагедията с руския разузнавателен самолет Ил-20 над Средиземно море на 17 септември. Според руската страна за инцидента е виновна еврейската държава - четири нейни самолета, обстрелвали сирийската провинция Латакия, фактически са се прикрили зад Ил-20, докато сирийските зенитни комплекси С-200 открили ответен огън.\n\r\nИзраел на свой ред обвини официален Дамаск и Техеран.\n\r\nСлед трагедията Русия изпрати на сирийските си съюзници, по официални данни, общо 49 единици техника в рамките на доставка на зенитни комплекси С-300. По думите на министъра на отбраната Сергей Шойгу мярката цели да повиши сигурността на руските военни в Сирия. Местните специалисти ще бъдат обучени да използват доставените руски установки за три месеца, а единната система за управление на ПВО ще бъде задействана до 20 октомври, уточни руският министър на отбраната.\n\r\nСпоред наблюдатели доставката на зенитни ракетни системи за Сирия едва ли ще възпре Израел от нови атаки, ако той отново усети заплаха край границите си. Миналата седмица Нетаняху превърна иранското военно присъствие в Сирия и Ливан едва ли не в основна тема на преговорите си с германски представители. След разговор с канцлерката Ангела Меркел, посетила Израел, той заяви, че страната му ще продължи да се брани от иранската агресия и ще блокира всички опити на Ислямската република да използва Ливан и Сирия като плацдарм за атаки срещу еврейската държава.\n\r\nНетаняху заяви, че очаква от международната общност помощ в борбата с иранската заплаха в държавите, граничещи с Израел. Самият премиер определи визитата на германската канцлерка и министри от кабинета й като успешна, информира по-късно канцеларията му.\n\r\nПодобна конфронтация обаче едва ли ще остави безучастна Русия, която се намеси в Сирия на една и съща страна с Иран, а доскоро се опитваше да поддържа и топли отношения с Израел. Както информира наскоро арабският в. \"Аш Шарк ал Аусат\", цитирал информирани източници в Русия, Кремъл планира да сближи позициите на двамата непримирими близкоизточни противници. По техни данни Русия крои план да изгради някакъв канал за комуникации между Ерусалим и Техеран с цел \"да намали търканията и да не допусне конфликт\" в Сирия.\n\r\nСпоред източник на \"Аш Шарк ал Аусат\" Москва е започнала да лансира такъв план след доставката на комплекси С-300 за Сирия. Арабското издание не съобщава никакви подробности за този канал за свръзка, но твърди, че Русия е готова да посредничи в споровете между Иран и Израел и да реши част от разногласията помежду им.\n\r\nЕкспертните среди очакват Путин и Нетаняху да засегнат на срещата и въпроса за доставките на С-300 в Сирия. \"Това обаче едва ли ще промени някак нивото на руско-израелските отношения - заяви пред \"Независимая газета\" Кирил Семьонов, директор на Центъра за ислямски изследвания в Института за иновационно развитие. - Не вярвам да се появи някакъв проблем. Защото доставките на С-300 са чисто символични и не се знае доколко е позволено на самите сирийци да се разпореждат с тези комплекси. Доставени са едва четири пускови установки, тоест половин дивизион, а не четири, дори не и два дивизиона, както споменаваха руските медии.\"\n\r\nСъщевременно експертът не вижда нищо чудно в новините, че се създава канал за комуникации между Израел и Иран. \"Вече имаше данни, че съществува такъв канал и че той е функционирал посредством израелската и иранската мисия в Аман при обсъжданията на ситуацията в Южна Сирия\", отбеляза Семьонов.\r\n/БТА/", "date": "2018.10.10", "title": "Руска мощ: Иска да е посредник на Иран и Израел"}
{"url": "https://www.dnes.bg/eu/2018/10/10/doverieto-na-es-kym-bylgariia-otslabva-olaf-idva.390134", "text": "Сигналите за корупция в България са множество, а действията на държавата, свързани с тяхната проверка – нулеви, посочи , , в ефира на .\r\nМарков направи коментара си по повод информация, че Европейската комисия (ЕК) ще информира ОЛАФ за съмнения за корупция в България.\r\nСпоред госта България е само на крачка от тоталната загуба на доверие от европейските си партньори, а причината за това е в неспособността ѝ да се справи с нарушенията и да докаже наличие на ефективен механизъм, с който да открива и санкционира злоупотреби.\r\nМарков добави, че освен с тези проблеми, държавата не успява да се справи и с повторната поява на нарушителите на пазара и всъщност участниците в него остават същите, въпреки данните за техни злоупотреби.\r\n                    \n                    \n                Гостът отбеляза, че все пак България не е от държавите, които са в основния фокус на ЕК и ОЛАФ.\r\n\"България, без да прогресира реално, всъщност се придвижва по-напред сред дисциплинираните страни членки на Европейския съюз (ЕС), тъй като с реформите си, противоречащи на правовата държава и евроинтеграцията, страни като Унгария и Румъния, изместват фокуса. Все пак България има нужда от ефективни методи на разследване, за да си върне доверието\".\r\nМарков прогнозира, че най-сериозните последици за страната, наложени във връзка с членството ѝ в ЕС, ще включват спиране на средствата по европейски програми, което според него ще има негативно отражение у нас в дългосрочен план.\r\n\"Блокирането на средства по европейски програми автоматично ще забави плащанията по сключените към момента договори. Бизнесът вече е инвестирал за ангажимента, който е поел. Ако средствата се забавят, то България ще се окаже принудена или да търси нови средства – включително и от данъкоплатците, или да отложи проектите“.\r\nПо повод на информация за 43 приключени разследвания от ОЛАФ за България в рамките на 5 години, част от които са с препоръка за възстановяване на евросредства, Марков коментира, че всъщност държавата \"плаща непрекъснато компенсации на институции и пострадали заради несвършената си работа\".\r\nСпоред него ефективни разследвания, адекватни присъди и достатъчно публичност на успешните дела са силно необходими у нас, за да се върне доверието към държавата както от гражданите, така и от отговорните структури на ЕС. \r\n", "date": "2018.10.10", "title": "Доверието на ЕС към България отслабва, ОЛАФ идва "}
{"url": "https://www.dnes.bg/cars/2018/10/10/opel-se-razdelia-s-tri-modela-prez-2019-a.390181", "text": "Opel ще спре производството на три модела през 2019 година, като германската марка ще се концентрира върху лансирането на повече SUV автомобили и масови модели като Corsa.\r\nТака догодина от гамата на Opel отпадат Adam и Karl, както и кабриото Cascada, като вече е сигурно, че и трите модела няма да имат заместници.\r\nСъс спирането им компанията ще отговори по-лесно на затегнатите изисквания за отделяните количества въглероден двуоикис от гамата модели на марката, обяви Opel. \n\r\nОсвен това, компанията планира да лансира три ключови модела до 2020 година: новото поколение на субкомпактния си бестселър Corsa, наследникът на популярния SUV Mokka X и следващата генерация на вана Vivaro. Първо на пазара ще излезе новата Corsa, още догодина, а през 2020 ще се появи и електрическата версия на модела.\n                    \n                    \n                \r\nПрез 2019 ще се появи и новият Vivaro, а за 2020 е насрочен дебютът на наследника на Mokka X. Този SUV ще се продава паралелно с компактния Crossland X, като се очаква следващият Mokka, ако моделът се казва така, да бъде препозициониран, за да има по-ясно разделителна линия между двата модела.\n\r\nОт Opel заявиха, че се надяват до 2021 година продажбите на SUV моделите да достигнат 40% от всички продажби на марката, като сега този процент е 25.\r\n\r\n ", "date": "2018.10.10", "title": "Opel се разделя с три модела през 2019-а"}
{"url": "https://www.dnes.bg/notifikacii/2018/10/10/cinizmyt-na-katolicheskata-cyrkva-abortyt-ravnosilen-na-naemno-ubiistvo.390180", "text": "Папа Франциск сравни аборта с наемно убийство. Папа Франциск е глава на римокатолическата църква и на цялата католическа общност. Същата онази католическа общност, която преди месец беше разтърсена заради секскандали, при които стана ясно, че католически свещеници, които трудно можем да наречем духовници, са злоупотребявали системно с деца и са издевателствали сексуално над тях. Тези църковни служители не са духовници, защото в тях отдавна няма нищо духовно.\r\nПапа Франциск не е цялата католическа общност. Но греховете на онези, дръзнали да докоснат деца и да злоупотребят със служебното си и свещено положение, са грехове и на цялата католическа църква, която системно е прикривала информация за подобни \"свещени\" дела, за да избегне скандал, който и без това се случи. \n                \n                \r\nПапа Франциск се извини. Сега, обаче, той твърди, че жените, които правят аборт, са като хора, които наемат убиец, за да решат проблем. Изявлението му беше отправено към вярвашите, събрали се на площад \"Св. Петър\".\r\n\"Как може акт, който прекъсва напъпил живот, невинен и беззащитен, да бъде терапевтичен, цивилизован или просто хуманен? Питам ви: Правилно ли е да унищожаваме човешки живот, за да решим проблем?\", попита папа Франциск. И тълпата дружно отговорила: \"Не!\".\n\r\nТук има няколко фундаментални проблема. Религията винаги е била огромно средство за влияние, а и често начин за манипулация на масите. Тук не говорим за атеизъм, не говорим за богохулство. Говорим за чисто и просто влияние върху съзнанието, а и управлението, макар в повечето съвременни държави да има секуларизъм. Църквата така или иначе има влияние. \r\nДотук проблемът не изглежда чак толкова внушителен. Има, обаче, и друг. И то много по-голям.\r\nПапа Франциск пита правилно ли е да унищожаваме човешки живот, за да решим проблем?\r\nПравилно ли е в такъв случай, господин Папа, 11-годишно дете, станало жертва на изнасилване от, например, психичноболен, да роди, защото иначе ще извърши грях пред Бога? Правилно ли щеше да е, ако изнасилвачът беше свещеник?\r\nНе, макар че е много възможно, ако той беше църковен служител, светата институция да си затвори очите, ушите и вратата.\r\nМасата, обаче, не се замисля за това. Масата осъжда аборта. Защото папата каза – грешно е!\r\nМасата не се замисля. И църквата го знае. Лесно е да осъдиш абортите, които и без това са поляризираща тема в обществото. Трудно е, обаче, да решиш много фундаментални проблеми, които са залегнали дълбоко в него.\r\nТрудно е да се признае, че в някои общности възрастовата граница е паднала до минимум и се случва така, че деца раждат деца, защото там липсва сексуално образование. Защото липсва каквото и да било образование. Трудно е да се признае също така, че случаите на деца, станали жертва на изнасилване, които след това са забременели, са достатъчно много.\r\nИ на фона на всичко това, още по-трудно е да се признае, че същите тези деца, които не искат да стават майки, трябва да го направят, защото абортите са незаконни в много страни.\r\nТрудно е да се признае, че в някои общества жени, станали жертва на изнасилване, влизат в затвора заради изневяра и после трябва да родят, защото законът не им дава право на друг избор.\r\nАбортите, обаче, са против божията воля. Те са също толкова греховно дело, както и убийството, изнасилването, кръвосмешението и всяка една нарушена божа заповед. Абортите са грях!\r\nИ макар да е смятан за по-либерален от предшествениците си, Франциск не променя становището на католическата църква за семейното планиране и секса. Той обаче подчертава, че църквата трябва да се концентрира не толкова върху налагането на доктрината си, а върху достигане до онези, които са се отклонили от нея, и до хората в нужда.\r\nЗащото, ако поискаш да направиш аборт, със сигурност си се отклонил от божия път. Проблемът няма как да бъде друг. Всяко решение е свързано с вярата. А всеки проблем с нейната липса. Дали?", "date": "2018.10.10", "title": "Цинизмът на католическата църква: Абортът – равносилен на наемно убийство!"}
{"url": "https://www.dnes.bg/notifikacii/2018/10/10/spor-na-pazara-v-stolipinovo-prati-myj-v-bolnica.390185", "text": "42-годишен мъж е с леки наранявания след спор на пазара в кв. \"Столипиново\", съобщиха от полицията.\r\nКавгата е станала днес към 11:00 часа преди обед.\r\nСкарали са се 42-годишният мъж, който е продавач на пазара и негов клиент на 35 години.\r\nНапрежението ескалирало и по-младият мъж нанесъл лека порезна рана по гърба на продавача с джобно ножче.", "date": "2018.10.10", "title": "Спор на пазара в \"Столипиново\" прати мъж в болница "}
{"url": "https://www.dnes.bg/sofia/2018/10/10/remontna-matematika-3-7-22-mln-kolko-ni-izlizat-remontite-v-sofiia.390114", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтоличната община всяка година влага десетки милиони за ремонтиране и реновиране облика на София.\r\nСлед всеки голям проект и неговото изпълнение обаче следва ремонт, а добре познатата ни схема струва доста скъпо на софиянци.\r\nПрез 2015 година бул. \"Витошка\" беше ремонтиран за 5 млн. лв., като след ремонта се наложи отново ремонт, именно заради факта, че паветата можеше да бъдат измъкнати с ръка.\r\nДнес ситуацията не е много по-различна, а за 4 от най-знаковите ремонти в столицата са похарчени 37 млн. Веднага след това е нужно да се прави отново ремонт.\n\n\n\n\r\n                    \n                    \n                Бул. \"Витошка\" - 3 млн. лв., НДК - 5 млн. лв., бул. \"Дондуков\" - 7 млн. лв., ул. \"Граф Игнатиев\" - 22 млн. лв. Това е равносметката от ремонтите в последните години, пресмята .\r\nГолемите ремонти в София се нуждаят от ремонти седмици след откриването им. Затова Столичната община реши - въвежда контрол върху контрола.\r\nЗа 3 години, за проектите в центъра на София, бяха похарчени 37 млн. лв.\r\nПрез 2019 г. ремонтите в столицата ще продължат. Трябва да бъдат преустроени пространствата около парламента, Народното събрание и храм-паметникa \"Св. Александър Невски\".\r\nИма и проект, който вече е спечелен на стойност 37 млн. лв. и е за ремонта на трамвайните линии по бул. \"Цар Борис III\".", "date": "2018.10.10", "title": "Ремонтна математика: 3, 7, 22 млн... Колко ни излизат ремонтите в София?"}
{"url": "https://www.dnes.bg/stranata/2018/10/10/130-godini-bdj-130-bezplatni-bileta-za-trena.390162", "text": "\"БДЖ-Пътнически превози” ще подари 130 безплатни билета за пътуване с влак по повод 130-ата годишнина от създаването на Българските държавни железници. Билетите ще бъдат раздадени на случайно избрани участници в публикуваната анкета на официалната електронна страница на дружеството ().\r\nПечелившите ще бъдат избрани на лотариен принцип, като всички желаещи да вземат участие в томболата трябва да попълнят анкетата в срок до 30-и ноември, съобщават от компанията.\r\nНаградените ще получат по един двупосочен билет за пътуване първа класа във влак по произволно избран от тях маршрут. Пътуването може да бъде осъществено до края на 2019 г. с всички влакове, които се движат на територията на страната.\r\n                    \n                    \n                Право на участие в томболата имат всички лица над 18 години, с изключение на служителите от дружествата в системата на БДЖ, техните семейства, както и други лица, свързани с томболата и/или участващи в създаването и провеждането на анкетата.\r\nТегленето на печелившите участници ще се извърши на 10.12.2018 г. в присъствието на нотариус, след което имената на спечелилите ще бъдат публикувани на официалната електронна страница на дружеството (www.bdz.bg).", "date": "2018.10.10", "title": "130 години БДЖ – 130 безплатни билета за трена"}
{"url": "https://www.dnes.bg/sofia/2018/10/10/beshe-slynchev-den-sluchaino-te-redih-i-v-znak-na-obich-fugite-spestih.390101", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРемонтите в София се оказаха и вдъхновение за песен. Тя бързо стана хит в социалните мрежи, предаде.\n\n\r\nИ по-конкретно за ремонта на столичната улица \"Граф Игнатиев\". А смисълът е на проблемите да се погледне с... чувство за хумор.\r\nОт Столичната община вероятно биха се вслушали повече в критиките, ако те са облечени в чувство за хумор, смята журналистът Димитър Панев.\r\nВидеото бързо набира популярност в социалните мрежи и вече има близо 5 хиляди гледания.\r\n ", "date": "2018.10.10", "title": "Беше слънчев ден, случайно те редих! И в знак на обич... фугите спестих"}
{"url": "https://www.dnes.bg/politika/2018/10/10/bsp-trevojni-za-prestypnostta-i-nedoverieto-kym-instituciite.390196", "text": "Лидерът на БСП Корнелия Нинова изрази безпокойството на партията от негативния образ, който се създаде на България след убийството в Русе. И в същото време определи изказването на Борисов като \"агресия, която в момента не е необходима\".\n\n\n\n\n\r\n\"Обезпокоени сме от негативния образ на България, който се изгради в последните няколко дни след убийството в Русе чрез изказвания и позиции на ЕК, еврокомисари, Съвета на Европа, Генералния секретар на ООН, неговата собствена партия - ЕНП\", заяви Нинова пред журналисти. \n\r\nТя добави, че социалистите са притеснени от високото равнище на престъпността в България, от страха и чувството за несигурност у хората и най-вече от недоверието в институциите. \n                    \n                    \n                \r\n\"Надяваме се заподозреният за убийството, ако се докаже, че е той, да получи най-строгата присъда, за да се възстанови чувството за справедливост\", каза още лидерът на левицата.\n\r\n\"Премиерът нападна всички европейски институции, които се изказаха по случая, а такава агресия в момента не е необходима. По-скоро трябва да си зададем въпроса - защо дойде тази реакция?\", коментира  Корнелия Нинова. Тя попита дали това е оценка за България отвън? \n\r\n\"Проблемът не е у тях, проблемът е тук - вътре и се казва недоверие\", категорична бе Нинова", "date": "2018.10.10", "title": "БСП тревожни за престъпността и недоверието към институциите"}
{"url": "https://www.dnes.bg/travel/2018/10/10/za-treta-godina-rekorden-broi-turisti-v-bylgariia.390145", "text": "За трета поредна година България отбелязва рекордна статистика в туризма в цялата му история, което говори, че страната ни се утвърждава като перспективна дестинация с устойчив туризъм.\r\nТова каза във Видин Ирена Горанова, зам.-министър на туризма по вере на информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма \"Региони в растеж\" 2014-2020 г.\r\nОчакванията са тази година чуждестранните туристически посещения да нараснат с около 5% в сравнение с 2017 година.\r\nПовече от 6 900 000 чуждестранни туристи са избрали страната ни за своята почивка през периода януари - август 2018 година. Това е повече от шест на сто ръст в сравнение с миналогодишния период.\r\n                    \n                    \n                Приходите от международен туризъм до юли тази година са над 2 милиарда евро, което е ръст с 8,1% в сравнение със същия период на миналата година.\r\n\"България става все по-предпочитано място за пътувания и инвестиции като предлага добър баланс между качество на услугата и цена и с това конкурира редица страни от региона\", каза Горанова, цитирана от БТА.\r\n ", "date": "2018.10.10", "title": "За трета година – рекорден брой туристи в България"}
{"url": "https://www.dnes.bg/sofia/2018/10/10/izdirvat-7-godishno-momichence-i-bashta-mu-ot-iuli-gi-niama.390192", "text": "Столичната полиция издирва 7-годишната Мария Христова Седмакова и баща и Христо Седмаков. \r\nПо данни на майката, мъжът и детето са видени за последно на 27 юли в Дирекция за социално подпомагане в кв. \"Слатина\", съобщават от СДВР. \r\nМалката Мария е висока 130 см. И е с тъмнокафяви очи и дълга кестенява коса. \r\nОт полицията разпространиха снимки на изчезналите баща и дъщеря и призовават всеки, който разполага с информация за тяхното местоположение, да подаде сигнал на тел. 112 или в най-близкото районно управление.", "date": "2018.10.10", "title": "Издирват 7-годишно момиченце и баща му. От юли ги няма"}
{"url": "https://www.dnes.bg/politika/2018/10/10/kabinetyt-dava-novi-150-mln-za-remont-na-pytishta.390159", "text": "Правителството отпусна 150 000 000 лева като допълнителни разходи по бюджета на Министерството на регионалното развитие и благоустройството за ремонтно-възстановителни дейности по републиканската пътна мрежа, съобщиха от правителствената информационна служба.\r\nСредствата ще бъдат осигурени за сметка на преструктуриране на разходи или трансфери по централния бюджет за 2018 г.\r\nТе са за ремонт на пътни отсечки от републиканската мрежа с обща дължина приблизително 480 км и съоръжения по тях.\r\nГоляма част от пътните участъци са изключително натоварени целогодишно – източната дъга на Околовръстния път на София – трасето София – Перник /през Владая/, Димитровград – Хасково, Русе – Варна и др.\r\n                    \n                    \n                Друга част от обектите са част от туристическите маршрути към българското Черноморие – Автомагистрала \"Черно море\", к.к. \"Златни пясъци\" – Варна, Карнобат – Бургас и др.\r\nС парите ще се финансират дейности като: фрезоване на съществуващата настилка, локални ремонти, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, полагане на нова хидроизолация на съоръженията, подмяна фугите на съоръженията и други.\r\nЧрез инвестицията в ремонта на участъци от републиканската пътна мрежа ще се подобри състоянието й и безопасността на движение на пътници и превозни средства, като това ще даде реален ефект за икономическото развитие на страната и интересите на отделните граждани.", "date": "2018.10.10", "title": "Кабинетът дава нови 150 млн. за ремонт на пътища"}
{"url": "https://www.dnes.bg/notifikacii/2018/10/10/81-godishna-dade-10-bona-na-policai-v-gabrovo.390169", "text": "Жена на 81 години е била измамена с 10 хиляди лева в Габрово.\r\nИзмамата станала вчера около 18:00 часа, съобщиха от полицията.\r\nЖената била подведена чрез телефонно обаждане от неизвестен извършител, който се представил за полицейски служител и я заблудил, че помага на полицията да бъдат задържани измамници.\r\nПо случая е започнало досъдебно производство.", "date": "2018.10.10", "title": "81-годишна даде 10 бона на \"полицай\" в Габрово"}
{"url": "https://www.dnes.bg/zvezdi/2018/10/10/grafa-snima-klip-v-indiia-obgraden-e-ot-lekarstva.390165", "text": "Графа се отправя към Индия, като причината за тази екскурзия е снимане на видеоклип към новата му песен \"Огън\". Това става ясно от негови публикации в Instagram.\r\nВладимир Ампов беше написал, че му предстои пътуване към екзотичната страна и е добавил текста: \"Ново видео - Огън\".\r\nИзпълнителят на \"Слънце в очите ти\" е качил и снимка на доста лекарства, като отбелязва, че те са му нужни за визитата в азиатската държава. По-късно добави и снимка от самолета. \r\nНа 1 октомври пък се състоя грандиозния концерт на Орлин Павлов в НДК. Там певецът представи песни от новия си албум \"Още малко\". А до него на сцената застанаха приятелите му Любо Киров и Графа, където тримата представиха новата си песен.", "date": "2018.10.10", "title": "Графа снима клип в Индия. Обграден е от... лекарства"}
{"url": "https://www.dnes.bg/football/2018/10/10/gadjev-si-nameri-otbor-podsili-beroe.390197", "text": "Бившият футболен национал Владимир Гаджев официално подписа договор с Берое (Стара Загора). 31-годишният плеймейкър подсили \"зелено-белите\" със свободен трансфер от кипърския елитен Анортозис, за който през миналия сезон записа 1 гол и 1 асистенция в 24 шампионатни мача, последният от които преди пет месеца в началото на май, съобщава Gol.bg.\n\r\nЮношата на Левски вече се присъедини към отбора и днес ще направи първа тренировка с новите съотборници.\n\r\nВладимир Гаджев е на 31 години, роден е в Пазарджик. Играе като полузащитник. Гаджев е юноша на столичния Левски и гръцкия Панатинайкос, където започва своята кариера, но е преотстъпен на местните Левадиакос и ОФИ.\n\r\nПрез сезон 2008/09 г. се завръща в Левски и изиграва 182 срещи и бележи 25 попадения за 7 години. През 2016 преминава в английския Ковънтри, където има 16 мача, а през миналия сезон игра в кипърския Анортозис, където изиграва 26 срещи.\n\r\nВладимир Гаджев има 29 мача и 1 попадение за националния тим на България. Шампион на страната, двукратен сребърен медалист и двукратен носител на Суперкупата на България. Гаджев е носител на Трофея на футболната лига с Ковънтри.\n\r\n", "date": "2018.10.10", "title": "Гаджев си намери отбор, подсили Берое"}
{"url": "https://www.dnes.bg/obrazovanie/2018/10/10/oshte-7-mln-leva-ot-haznata-za-interneta-v-uchilishtata.390155", "text": "Правителството одобри отпускането на над 7 милиона лева за изграждане и развитие на безжични мрежи в 550 държавни и общински училища, съобщиха от правителствената информационна служба.\n\r\nКато част от създаване на единна образователна среда за всеобхватно обучение, изградените безжични мрежи ще осигурят възможност за гъвкав достъп до интегрирани услуги, свързани с комуникация, сигурност, достъп до база данни, мултимедийни файлове, интерактивно съдържание и др.\r\nПредвижда се средствата да се разходват до 15 ноември тази година, след което директорите на училищата да представят в просветното министерство отчет за извършените разходи за изградените безжични мрежи.\r\nПарите се осигуряват за сметка на планираните за тази цел разходи по бюджетите на МОН и на още девет първостепенни разпоредители с бюджет за 2018 г.", "date": "2018.10.10", "title": "Още 7 млн. лева от хазната за интернета в училищата "}
{"url": "https://www.dnes.bg/rusia/2018/10/10/rusiia-sys-siriiski-scenarii-za-libiia-kakvo-li-celi.390113", "text": "Русия бе обвинена в опит да разклати Запада чрез Либия, пишат от БТА, цитирайки \"Лента“. \n\r\nСпоред източник от кабинета в Лондон, цитиран от британското издание \"Сън“, тайните служби в кралството съобщили на премиера Тереза Мей, че Русия изпраща в Либия войски с цел да използват присъствието си там за влияние върху Запада. \n\r\nСпоред тях Москва „иска да превърне Либия в нова Сирия“ и основната цел е да се поеме контрола върху най-натоварения маршрут за нелегалната миграция в Европа. \n\r\n\"Това може да предизвика нов поток от мигранти през Средиземно море\", смята събеседник на \"Сън\". Западът е крайно уязвим за нова бежанска вълна и за петролна криза при изостряне на ситуацията в Либия, смята той. \n                    \n                    \n                \r\nПрез 2011 г. в Либия започна гражданска война след свалянето на Муамар Кадафи; част от страната бе превзета от радикални ислямисти. Днес там има два властови центъра - в Тобрук заседава избран парламент, а в Триполи - формирано с подкрепата на ООН и Запада правителство на националното съгласие.\n\r\nСпоред \"Сън\" Кремъл подкрепя маршал Халифа Хафтар, командващ Либийската национална армия, и снабдява войските му с тежки оръжия. \n\r\nВ Западна Либия са изпратени руски военни разузнавачи и специални части, за да обучават либийци и да осигурят канал за свръзка. В пристанищата Тобрук и Бенгази са разположени две руски военни бази, действащи под прикритието на частната военна компания (ЧВК) \"Вагнер\". Източник на вестника добавя, че в Либия са разположени руски противокорабни системи \"Калибър\" и зенитни ракетни комплекси С-300. \n\r\nСпоред руското издание това е точно копие на тактиката на Москва в Сирия и Крим. Руските власти виждат пространство извън контрол и го използват, за да постигнат максимално влияние върху Запада, твърди източникът на \"Сън“, цитиран от \"Лента“.\n\r\nПо думите му това може да предизвика катастрофални последици и да подкопае демокрацията в Запада, който не предприема никакви действия, за да се противопостави на това. \r\n \r\nВсички изявления на тема руско присъствие в Либия са неоснователни, коментира Владимир Шаманов, оглавяващ комисията по отбраната в Държавната дума. По думите му представители на либийски ръководни структури са търсели подкрепа от Москва, но засега няма политически решения по въпроса. \n\r\nИзточник, близък до руското министерство на отбраната, потвърди, че в Либия има военни от Русия, пише \"РБК\". \n\r\nСпоред шефа на руската контактна група за уреждане в Либия Лев Денгов твърденията, публикувани в „Сън“ не отговарят на истината. Източници на британското издание твърдят, че основен съюзник на Русия в Либия е армията начело с маршал Хафтар, но Денгов отрича подобни твърдения. \n\r\n\"Взаимодействието на Русия с един от играчите в Либия\" не означава, че Русия подкрепя една от страните в конфликта, казва той.\r\nРуската държавна политика спрямо Либия поставя конкретни задачи за подновяване на икономическите връзки с тази страна; \"руското ръководство е поставило задачата да взаимодействаме с всички страни в либийския конфликт. Освен това Русия взаимодейства с ключовите международни играчи, заинтересовани конфликтът да бъде уреден - с Италия, Франция и страните от региона\", посочва Денгов. \n\r\n\"Нима британските медии се надяват Русия да дойде и да оправи бъркотията, създавана в Либия седем години от западната коалиция?\", цитира \"РБК\" реакция на руското посолство в Лондон чрез Туитър.\n\r\nОстава в сила ембаргото на ООН върху доставката на оръжия и разполагането на военни контингенти в Либия, напомня пред вестника арабистът Василий Кузнецов.\r\n\"Русия предостави военна помощ на Сирия по покана на официалните власти, но в Либия официално е правителството в Триполи, признато между другото и от Москва\", отбелязва експертът. \n\r\n\"Естествено Русия няма намерение да слага ред там, където европейците са изпотрошили всичко, но няма намерение и да наблюдава безучастно либийското бъдеще. И не само заради базите в Тобрук и Бенгази. А защото сме имали и още имаме в тази страна повече от сериозни икономически интереси: либийците купуваха оръжия от нас, ние строяхме там железници, имахме общи проекти в петролната и газовата сфера. Русия няма намерение да се отказва от нищо изброено\", отбелязва руското издание \"Взгляд“. \n\r\nСпоред него администрацията на Хафтар вече предлага на Русия изгодни проекти, но Москва \"не смята нищо да заграбва\" в африканската страна. \"Трябва да се постигнат споразумения за бъдещото единно устройство на Либия, да се произведат там избори и после вече да се сключат договори с новото правителство\", обобщава \"Взгляд\".\n\r\nРуският вестник изразява опасения, че декемврийските избори за президент и парламент на Либия може да се провалят заради разногласия между Триполи и Хафтар. В тази връзка подчертава значението на конференцията за Либия, свикана след месец в Палермо, на която Рим вече е поканил Владимир Путин. \n\r\n\"Но дори в крайна сметка Русия да бъде представена не от президента, а от (външния министър) Сергей Лавров, това ще е важна стъпка и за смекчаване на отношенията между ЕС и Русия, и за самото либийско уреждане. Без Русия то все едно не може да бъде постигнато, но няма как ЕС да го осъществи за сметка на Русия\", предупреждава \"Взгляд\".", "date": "2018.10.10", "title": "Русия със сирийски сценарий за Либия! Какво ли цели?"}
{"url": "https://www.dnes.bg/zvezdi/2018/10/10/otkriha-statuia-na-kris-kornel-v-rodniia-mu-siatyl.390163", "text": "Бронзова статуя на Крис Корнел беше поставена в Музея на поп културата в родния му град Сиатъл на 7 октомври. Вокалистът на Soundgarden и Audioslave отне живота си през май месец миналата година, когато беше на 52 г.\r\nСкулптурата е дело на артиста Ник Мара, а на публичното представяне присъстваха вдовицата на музиканта - Вики, както и децата му. Вики нарече покойния си съпруг \"глас на едно поколение\" и го описа като \"красив, силен, несравним източник на светлина\".\r\n\"Той беше гласът на едно поколение, и творец, който продължава да ни събира заедно. Благодаря ви, че обичате Крис толкова много. Благодаря ви, Сиатъл, за подкрепата и силната любов\". \r\n                    \n                    \n                Децата Кристофър, Тони и Лили пък са махнали завесата, която покривала фигурата на официалното събитие. Корнел е с кожено яке, медальон и държи китара \"Гибсън\".\r\n", "date": "2018.10.10", "title": "Откриха статуя на Крис Корнел в родния му Сиатъл"}
{"url": "https://www.dnes.bg/obshtestvo/2018/10/10/roditeli-na-deca-s-uvrejdaniia-blokirat-sofiia-i-prez-noshtta.390199", "text": "\n\r\nРодители на деца с увреждания и граждани излязоха на нов национален протест. Въпреки подписаните законови промени вчера, днес те са отново на улицата. Този път протестът е под надслов \"Системата ни УБИВА всички - отговорност на Бойко Борисов\".\n\n\n\nЧерни знамена, черни балони, тъжни деца и излъгани надежди. Такава е ситуацията пред Министерския съвет, предаде репортер на Bulgaria ON AIR. Родителите на деца с увреждания искат среща с премиера Борисов, а за да ги подкрепят дойдоха музиканти от БНР, както и носителки на титли за красота.\n                    \n                    \n                \r\nПротестът на майките прерасна в гражданско неподчинение и те блокираха бул. \"Дондуков\". Разпънаха палатки и се заканиха протестът им да продължи цяла нощ. Родителите настояват премиерът Бойко Борисов да разговаря с тях.\n\r\nХората искат да бъдат чути и настояват за реални промени. Премиерът намери 150 милиона за социални политики. Въпреки подписването на споразумение между майките, правителството и националните организации на хората с увреждания с конкретните мерки и срокове за изпълнение на реформата, последва нов протест.", "date": "2018.10.10", "title": "Родители на деца с увреждания блокират София и през нощта"}
{"url": "https://www.dnes.bg/notifikacii/2018/10/10/ubiecyt-severin-pred-sydiia-v-hanover-vryshtat-go-u-nas-do-dni.390189", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОще днес заловения по подозрение, че е изнасилил и убил журналистката Виктория Маринова Северин Красимиров е бил изправен пред съдия в Хановер, съобщи \".\n\n\n\n\r\nГерманският съд трябва да реши дали има достатъчно основания за екстрадирането му в България. Ако то бъде одобрено, връщането му ще стане до дни.\r\n21-годишният русенец е познат и на германската полиция – срещу него има заведено дело за фалшифициране на документи.\r\nШефът на криминалната служба на Долна Саксония Фридо де Фриз съобщи, че във вторник, малко след 12 часа, са получили сигнал от българската полиция, че издирваният се намира някъде в Долна Саксония или в Хамбург, който не е част от Долна Саксония, а е свободен град.\r\n                \n                4 часа е продължило издирването му, към 16 часа германската полиция вече е идентифицирала местонахождението му – в кооперация в Щаде, в дома на майката на Красимиров.\r\nКъщата е щурмувана в 20:15 часа от десетки полицаи, те арестуват двама мъже. Единият е 21-годишният русенец, другият е освободен веднага.\r\nПред германските медии пък полицията в Долна Саксония обяви, че няма никаква информация Красимиров да е свързан с политически организации, които биха го използвали като поръчков убиец.\r\nМеждувременно, психиатричен анализ на профила му, интересите му и начина му на живот показва, че Северин е осъзнавал напълно действията си спрямо Виктория. Че е напълно вменяем доказва и това, че вероятно се е уплашил от сторено и без да замете следите си е избягал, съобщава .\n\r\nСеверин – или Селяйдин Ремикса в социалните мрежи, проявява интереси, съответстващи със социалната му група и възрастта. Психоанализа на виртуалния му живот показва, че има добра самооценка – харесва се и често демонстрира нова прическа и дрехи; възхищава се и вероятно мечтае за луксозен начин на живот.\n\r\nИма изявено отношение към жените. Женен, но често позира с различни момичета. Най-вероятно е предполагал, че всичко ще приключи с едно изнасилване. \n\r\nВижте повече във видеото \r\n ", "date": "2018.10.10", "title": "Убиецът Северин пред съдия в Хановер. Връщат го у нас до дни! "}
{"url": "https://www.dnes.bg/notifikacii/2018/10/10/mz-dava-5-mln-leva-za-hemodializna-tehnika.390170", "text": "Министерството на здравеопазването /МЗ/ обяви, че отпуска 5 млн. лв. за обновяване на хемодиализната мрежа в страната.\r\nОт 8,1 млн. лв., които правителството отпусна в края на септември, МЗ предоставя на 29 държавни лечебни заведения близо 5 млн. лв. за ремонт и закупуване на хемодиализна техника и оборудване.\r\nСъс средствата ще бъдат ремонтирани хемодиализни отделения и ще бъдат закупени хемодиализни апарати, легла за хемодиализа и водоочистващи системи.\n\n\r\nРазпределението на средствата е съобразено с отправените от болниците искания за инвестиции в ремонти и преоборудване на хемодиализни структури на многопрофилни лечебни заведения на територията на Сливен, Пазарджик, Перник, Хасково, Шумен, Габрово, Видин, Търговище, Варна, Русе, Кюстендил, Враца, Ловеч, Разград, Ямбол, Кърджали, Бургас, Велико Търново, Смолян, Стара Загора, Силистра, Благоевград, Добрич, Монтана, Пловдив и София.\r\n                \n                В началото на месеца пациент на видинската болница почина заради пропусната процедура, а причината - неработеща апаратура за хемодиализа.\r\nС другите близо 3 млн. лв. ще бъдат осъществени ремонтни дейности и ще бъде закупена апаратура, съгласно приоритетните искания, постъпили в МЗ от лечебните заведения.\r\nВ момента е в ход процедура по подготовка и обявяване на обществени поръчки и сключване на договори, на чието основание средствата да бъдат отпуснати на лечебните заведения.\r\n ", "date": "2018.10.10", "title": "МЗ дава 5 млн. лева за хемодиализна техника"}
{"url": "https://www.dnes.bg/crime/2018/10/10/pensioner-zagina-sled-padane-v-asansiorna-shahta.390194", "text": "Възрастен мъж загина след падaнe в асансьорна шахта в Кърджали. 72-годишният пенсионер опитал сам да се измъкне от заседналия асансьор. \r\nСъоръжението застанало между четвъртия и петия етаж, вътре нямало авариен бутон, а мъжът нямал телефон. Затова предприел рисковия ход да излезе сам и паднал в шахтата, съобщи  \r\nСмъртта на мъжа се разследва от прокуратурата в Кърджали. Назначена е техническа експертиза, която ще покаже дали асансьорът е бил опасен и кой е отговорен за инцидента.\r\n ", "date": "2018.10.10", "title": "Пенсионер загина след падане в асансьорна шахта "}
{"url": "https://www.dnes.bg/cars/2018/10/10/poroshenko-vozi-borisov-v-bus-napravi-3-narusheniia-na-pytia.390177", "text": "\r\nПрезидентът на Украйна Петро Порошенко е нарушил поне три пъти правилника за движение, докато возеше българския премиер Бойко Борисов по време на посещението на министър-председателя в Украйна.\r\nЗа това съобщават руски и украински медии, след като държавният глава публикува видео в страницата си във Facebook, на което се виждат нарушенията му.\r\nБорисов беше на посещение в Украйна по-рано този месец. Двамата с Порошенко посетиха новия път между Одеса и Рени, като украинският президент седна зад волана на специален микробус, а българският премиер се настани до него.\r\n                    \n                    \n                Оказа се обаче, че украинският президент забрави някои неща, за които пътната полиция в страната му глобява. Първо, Порошенко не си сложи предпазен колан, каквито са изискванията, а след това не пусна мигач при потеглянето. Третото нарушение е неизползването на къси светлини от украинския държавен глава по време на пътуването. Те са задължителни за пътищата в страната.\r\nМедиите в Русия и Украйна припомнят, че по-рано тази година един от автомобилите от кортежа на президента на Украйна блъсна в центъра на Киев 87-годишен пенсионер. След това – през май, кола с охрана на Порошеко удари 13-годишно момче с велосипед, което беше откарано в болница с тежки наранявания.\r\n", "date": "2018.10.10", "title": "Порошенко вози Борисов в бус: Направи 3 нарушения на пътя!"}
{"url": "https://www.dnes.bg/zvezdi/2018/10/10/teilyr-suift-pobeditelkata-na-amerikanskite-muzikalni-nagradi.390184", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nПоп-певицата Тейлър Суифт е големият победител на Американските музикални награди. Те бяха раздадени снощи в Лос Анджелис на церемония, в която отново редом до шоуто застана и политиката.\n\r\nИзпълнител на годината за четвърти път - Тейлър Суифт влезе в историята, като стана най-награждаваната жена с това отличие. 28-годишната американка грабна и наградите за най-добра поп-изпълнителка, най-добро турне и най-добър поп-албум, съобщава .\n\r\nПосланието й от сцената обаче излезе извън рамките на музиката. Часове по-рано Тейлър Суифт предизвика буря в Съединените щати, изразявайки за първи път политическа позиция.\n                    \n                    \n                \r\nВ неделя една от най-популярните изпълнителки отвъд Океана заяви, че ще гласува за кандидатите демократи от родния си щат. Оттогава е регистриран скок в регистрациите за предстоящите избори, особено сред младите гласоподаватели.\n\r\nСлед едногодишна пауза, рапърката Карди Би се завърна на сцената с три награди. Наградата за най-добър млад артист спечели кубинката Камила Кабейо, а тази за най-добър поп-рок изпълнител – Пост Малоун.\n\r\nОтличието за кънтри музикант пък за 13 път отиде при вечната Кери Ъндърууд.\r\n ", "date": "2018.10.10", "title": "Тейлър Суифт – победителката на Американските музикални награди"}
{"url": "https://www.dnes.bg/notifikacii/2018/10/10/napushen-i-bez-knijka-podkara-ford-s-chujdi-tabeli.390142", "text": "30-годишен шофьор от Добрич е арестуван за 24 часа заради серия нарушения, установени при проверка на полицията.\r\nНа 10 октомври, около 02:00 часа, по бул. \"Русия\" в град Добрич е спрян за проверка лек автомобил \"Форд\" с добричка регистрация.\r\nВ хода на проверката е установено, че МПС-то е с поставени чужди регистрационни табели от лек автомобил \"Фолксваген\", съобщават от МВР.\r\nПри извършената справка в информационните масиви на полицията е установено, че водачът е неправоспособен и управлява в едногодишен срок от наложено му наказание за същото нарушение.\r\nПри извършената проверка на водача на автомобила за употреба на наркотични и упойващи вещества, теста отчел положителен резултат за употребата на канабис.\r\nС полицейска мярка за 24 часа мъжът е задържан в ареста. По случая е образувано бързо полицейско производство.", "date": "2018.10.10", "title": "Напушен и без книжка подкара \"Форд\" с чужди табели"}
{"url": "https://www.dnes.bg/stranata/2018/10/10/sled-ubiistvoto-na-viki-romi-v-ruse-ne-spiat-strah-gi-e-ot-samorazprava.390175", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБезсънна нощ и притеснения за жителите на ромската махала в Русе, където последно е живял задържаният за убийството на Виктория Маринова, предаде .\r\nСлед разкритието, че 21-годишният Северин Красимиров е извършител на тежкото престъпление, те са притеснени да не се стигне до етническо напрежение и саморазправа.\n\n\n\r\nХората от квартал \"Тракцията\", населен предимно с роми, познават слабо Северин. Отскоро живеел при леля си в махалата, след проблеми със семейството си. Дошъл няколко дни, преди убийството, защото имал неприятности в Селеметя, където живее.\r\n                    \n                    \n                Ромите разказаха още, че след новината за задържането на Северин са били заплашвани и се страхуват. И искат най-тежкото наказание за извършителя.\r\nСемейството на Виктория също призовава за етническа толерантност и е благодарно за огромната вълна от съпричастност.\r\nМеждувременно германските власти потвърдиха – арестът е извършен вчера в 20:15 местно време в град Щаде, на 50 километра западно от Хамбург.\r\n ", "date": "2018.10.10", "title": "След убийството на Вики: Роми в Русе не спят. Страх ги е от саморазправа!"}
{"url": "https://www.dnes.bg/eu/2018/10/10/iunker-pozdravi-borisov-za-aresta-na-21-godishniia-severin.390147", "text": "Председателят на Европейската комисия Жан-Клод Юнкер приветства бързите и активни усилия на премиера Борисов и на българските власти, които в тясно сътрудничество с правоприлагащите органи от другите държави-членки на ЕС успешно арестуваха заподозрения убиец на журналиста Виктория Маринова – Северин.\r\nТова се казва в изявление на Юнкер, разпространено от ЕК.\n\n\n\r\n\"Бързата реакция и съвместните усилия демонстрират решимостта за постигане на справедливост при такива позорни действия\", се казва в изявлението.\r\n\"Мислите ни са със семейството и приятелите на Виктория Маринова\", се посочва също така в разпространения текст.\r\n                    \n                    \n                Председателят на Европейския парламент Антонио Таяни също поздрави българските власти за залавянето на заподозрян за убийството на телевизионната водеща Виктория Маринова.\n\r\nПоздравявам българските власти за бързината и точността в разследването, които доведоха до задържането на убиеца, пише Таяни в Тwitter. \n\r\nТой отбелязва, че подбудите на извършителя не са били свързани с работата на жертвата.\r\n ", "date": "2018.10.10", "title": "Юнкер поздрави Борисов за ареста на 21-годишния Северин"}
{"url": "https://www.dnes.bg/notifikacii/2018/10/10/germaniia-potvyrdi-severin-e-zadyrjan-v-shtade.390151", "text": "Германските власти потвърдиха, че заподозрян от България е бил задържан и обвинен в Германия по повод на убийството на Виктория Маринова, предаде ДПА.\r\nЗаподозреният е 21-годишен с криминално досие от Русе, заяви по-рано днес вътрешният ни министър Младен Маринов.\r\nТой не каза къде точно в Германия е бил задържан убиецът. Досега няма и коментар от германските власти.\r\nТялото на 30-годишната Маринова беше намерено в събота, предава агенцията.\n\n\n\n\r\nЗаподозреният първоначално е избягал в Румъния през Дунав мост, заяви главният прокурор на страната Сотир Цацаров.\r\nПо първоначална информация мъжът е напуснал страната с автомобил.\r\n                \n                Заподозреният за убийството е бил задържан в провинция Долна Саксония, в град Щаде, предава \"Badische Zeitung\".\r\nПредставител на полицията е потвърдил, че заподозреният е бил задържан във вторник вечерта. Той е бил в дома на свои роднини.\r\nСлучаят предизвика широк интерес в Европа заради подозрения, че убийството може да е свързано с работата на Виктория като журналист. Засега разследването отхвърля тази вероятност.\r\nИскането за ареста на Северин Красимиров е дошла от България по обяд във вторник. Няколко часа по-късно той е бил установен в Щаде.\r\nОколо 20:15 часа местно време дузина полицаи са щурмували апартамента, където се е скрил Северин и са арестували двама мъже, единият от които е освободен.\r\n\"Този случай само показва колко важно е доброто сътрудничество между службите за сигурност в Европа\", заяви вътрешният министър на Долна Саксония Борис Писториус.\r\nЗаподозреният ще бъде изправен пред съда в Хановер днес.", "date": "2018.10.10", "title": "Германия потвърди: Северин е задържан в  Щаде"}
{"url": "https://www.dnes.bg/muzika/2018/10/10/legendite-na-bylgariia-miks-ot-folklor-i-elekronna-muzika.390152", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Джейн Моник събра в един уникален проект, посветен на легендата за самодивите. Това е само първата част от цяла поредица озаглавена \"Легендите на България\".\n\r\n\"Самодива\" представлява модерен микс на фолклор и електронна музика и в него участва и певицата Таня Скечелиева. Моник разказа в студиото на \"България сутрин\", че поредицата включва 13 истории от нашите земи.\n\r\n\"Ние искаме да пресъздадем приказката чрез музикално звучене, това е идеята ни\", сподели още Джейн Моник пред \n\r\nПевицата Таня Скечелиева пък благодари за възможността да се включи в този проект. \"Постарах се да звучи като приказка\", добави тя.\n                    \n                    \n                \r\nВъв видеото можем да видим известната актриса Снежана Макавеева, Стойчо Керев също е част от екипа и озвучаването на видеото. \n\r\n\"Също така искам да благодаря на Дамян Йорданов, нашия кавалджия, на Нуша Иванова - за режисурата и заснемането, на Красимир Николов - за монтажа и на всички, които ни помагат\", допълни още Джейн Моник.\n\r\nТя беше категорична, че можем да очакваме още легенди от България, които да бъдат съживени в същата поредица, но не сподели кои ще са те.", "date": "2018.10.10", "title": "\"Легендите на България\" – микс от фолклор и елекронна музика"}
{"url": "https://www.dnes.bg/politika/2018/10/10/borisov-i-nunciiat-obsydiha-eventualna-vizita-na-papata.390154", "text": "Министър-председателят Бойко Борисов се срещна с апостолическия нунций в България Анселмо Гуидо Пекорари, съобщиха от правителствената пресслужба.\r\nПо време на разговора са били подчертани добрите взаимоотношения между България и Ватикана. Дискутирани са били резултатите от българското председателство на Съвета на ЕС, актуални европейски въпроси, както и възможността за евентуално посещение на Негово Светейшество папа Франциск в страната ни, се казва в съобщението.\n\r\nПрипомня се, че през май тази година при аудиенцията във Ватикана премиерът Бойко Борисов връчи официална покана за посещение на главата на Римокатолическата църква в България.\r\n \r\nПо време на срещата в Министерския съвет министър-председателят Борисов е отбелязал, че страната ни продължава да работи активно за европриобщаването на държавите от Западните Балкани, както и за мирен диалог и разбирателство между всички религии и етноси. \r\n ", "date": "2018.10.10", "title": "Борисов и нунцият обсъдиха евентуална визита на папата"}
{"url": "https://www.dnes.bg/crime/2018/10/10/kola-blysna-6-godishno-momiche-v-provadiia.390148", "text": "6-годишно момиче е блъснато от лек автомобил в Провадия, съобщиха от ОДМВР - Варна.\r\nВчера около 17.00 часа на улица в града 49-годишен водач с \"Опел Вектра“ блъска 6-годишно дете, пресичащо пътното платно.\r\nВследствие на инцидента детето е получило контузна рана на главата, оказана му е медицинска помощ и е насочено за домашно лечение.", "date": "2018.10.10", "title": "Кола блъсна 6-годишно момиче в Провадия"}
{"url": "https://www.dnes.bg/stranata/2018/10/10/na-ryba-na-mizeriiata-srednata-klasa-vzima-mejdu-1000-i-2000-lv.390108", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазликата в доходите на най-богатите и най-бедните у нас е 8 пъти, стана ясно на вчерашната кръгла маса \"Неравенства и бедност\".\r\nВ резиденция \"Бояна\" бяха представени данни, според които 78% от българите живеят с доход под 1000 лева на месец. От тях 1 700 000 граждани получават под 600 лева, а 400 000 души дори са и под линията на бедност.\r\nБългарската \"средна класа\" с доход между 1000 и 2000 лева наброява едва около 400 000 души.\r\nСпоред експерти обаче това също са доходи, които не осигуряват спокойствие.\n\n\n\r\n\"Предимство имат разходите пред приходите. Ние трябва да дадем възможност на българските граждани да живеят нормално, а това откъде ще съберем нужните средства е на втори план. Управляващите трябва да ги намерят\", настоя в \"България сутрин\" Ваня Григорова от КТ \"Подкрепа\".\r\n                    \n                    \n                По нейни думи е крайно време да се европеизира и българската данъчна система, защото в момента тя излиза извън всякакви европейски рамки.\r\n\"Данъчната система наистина е в тежко състояние. Как се облагат учебници, как се облага хазартът и как се облагат други услуги? Такива ремонти са необходими на данъчната система. Система от 17-и век не може да работи\", категоричен бе пред  председателят на \"Европейската антибедност мрежа\" проф. Духомир Минев.\r\nТой коментира, че при нас е абсурдно да се говори за безусловен базов доход. Но необлагаем минимум и адекватен минимален доход и други мерки, които синдикатите предлагат, са неща, които са не просто реални и постижими, но са и абсолютно задължителни, каза той.\r\n\"Бяха предложени множество мерки, бяха обсъдени детайлно. Някои си противоречаха, защото това не е един екип на президента, който говори в една посока, това са отделни експерти, които предлагат различни неща. Не можем да очакваме от тази маса да се сложи край на бедността и на неравенствата\", категорична беше Григорова.", "date": "2018.10.10", "title": "На ръба на мизерията: \"Средната класа\" взима между 1000 и 2000 лв"}
{"url": "https://www.dnes.bg/politika/2018/10/10/36-poslanici-pri-premiera-za-razsledvaneto-i-posle-ni-duma.390157", "text": "36 посланици са присъствали на срещата при премиера Бойко Борисов, на която бяха разяснени подробности във връзка с разследването на убийството на Виктория Маринова.\r\nСрещата е продължила около час. След края дипломатите отказаха да дадат изявление пред медиите.\r\nПо време на срещата никой от присъстващите дипломати не е задавал въпроси, съобщи \"Фокус\".\r\nПремиерът е призовал посланиците преди да има каквито и да било изказвания да се потърси информация по официален път.\n\n\n\r\nОт правителствената пресслужба обясниха, че никой не се е свързал официално с българските власти по случай убийството в Русе.\r\n                    \n                    \n                На срещата освен премиерът присъстваха и главният прокурор Сотир Цацаров, МВР шефът Младен Маринов, вицепремиерът Красимир Каракачанов и членове на кабинета.\r\nДнес сутринта на съвместен брифинг с Цацаров и Маринов, премиерът изрази възмущение от реакциите по повод убийството на Виктория Маринова и спекулациите за мотивът за престъплението.\r\n\"Българи направиха така през тези няколко дни, че за България да се говори като за Словакия или за Малта. Да се радват, ако България е в световните новини с негативна информация и то с такова тежко престъпление - нападение над разследващ журналист\", заяви премиерът.", "date": "2018.10.10", "title": "36 посланици при премиера за разследването... И после ни дума!"}
{"url": "https://www.dnes.bg/eu/2018/10/10/ne-stanahme-po-bogati-obedniavame-kilo-domati-za-5-leva-i-niamash-izbor.390107", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПлащаме повече от ирландците за едни и същи хранителни продукти. Завишени ли са наистина цените на хранителните стоки у нас и с какво качество са?\n\r\n\"Проблем е, че преките ни впечатления от страните в Западна Европа са, че ние консумираме храни с далеч по-лошо качество. Големият проблем е, че ние не живеем по европейски начин. В същото време ни се обяснява как всичко е стабилно и заетостта се увеличава. Бедните работещи са нищо друго освен роби\", изтъкна PR експертът Соня Момчилова.\n\n\n\r\nСпоред нея не само, че не станахме богати, ами непрестанно обедняваме. Тя добави в студиото на \"България сутрин\", че темата за базов доход и директна демокрация трябва да влязат в речника на властта.\r\n                    \n                    \n                \"Когато правим сравнение между държавите, трябва да се гледа по-отвисоко. В една развита икономика има избор какво да купиш и как да го купиш. У нас когато купуваш домати за 5 лева – ти нямаш избор. Или купуваш, или сам си произвеждаш. А в Германия имаш избор да си купиш и за 5 евро, и за 1 евро. Специализираните кадри в Германия са много по-добре платени от тези в България\", отбеляза журналистът Владислав Прелезов.\r\nТой подчерта пред, че от 1990 г. се говори за вдигане на жизнения стандарт на българина.\r\n\"Вече през 2018 г. нито финансовите ни възможности са каквито трябва да бъдат, нито шансовете пред младите са каквито трябва да са, нито живеем по-добре\", настоя Прелезов.\r\n\"Някой забогатява в България, но повечето обедняват. В Германия се провежда истинска революция. \"Движение 5 звезди\" и организацията \"Лега\" въведоха частичен базов доход. Вчера в президентството ни никой не покани специалисти да коментират темата\", посочи икономистът инж. Георги Неделчев.\n\r\n ", "date": "2018.10.10", "title": "Не станахме по-богати – обедняваме: Кило домати за 5 лева и нямаш избор!"}
{"url": "https://www.dnes.bg/crime/2018/10/10/myj-napadna-taksimetrova-shofiorka-v-stara-zagora.390158", "text": "Мъж е нападнал жена таксиметров шофьор в Стара Загора и е откраднал мобилния й телефон, съобщават от МВР.\r\nНа 9 октомври във Второ РПУ е получено съобщение за лице, което е потърсило медицинска помощ в ЦСМП - Стара Загора.\r\nНа място е установена 25-годишна жена от областния град, която заявила, че работи като таксиметров шофьор и около 04:30 ч. е взела клиент от кв. \"Македонски\" в Стара Загора, за да го закара до Дъбрава. \r\nСлед като пристигнали на крайната точка, клиентът и́ нанесъл с юмрук удар в областта на лицето и отнел мобилния и́ телефон.\r\nПо случая е образувано досъдебно производство.", "date": "2018.10.10", "title": "Мъж нападна таксиметрова шофьорка в Стара Загора"}
{"url": "https://www.dnes.bg/politika/2018/10/10/cvetanov-podkrepiame-promenite-za-poveche-spravedlivost.390150", "text": "Шефът на ПГ на ГЕРБ Цветан Цветанов обеща, че ще бъде подкрепена всяка една промяна в законодателството, която ще доведе до повече справедливост.\r\nКоментарът му идва след като заради зверското убийство на Виктория Маринова Искрен Веселинов от \"Обединени патриоти\" предложи да се направят промени в НПК, с които да се сложи край на практиката на редуциране на присъдата с 1/3, ако подсъдимият си признае вината.\n\n\n\r\n\"Всяка една промяна, която е за по-добрата справедливост, ще бъде винаги подкрепяна, защото смятам, че това е наше задължение. И винаги подобни тежки осъдителни присъди би трябвало да имат и съответната превантивна дейност\", каза Цветанов, но добави, че трябва прецизност при всяка промяна в законодателството.\r\n                    \n                    \n                Той подчерта, че и сега извършителите на престъпления могат да понесат строгостта на закона.\r\n\"И към настоящия момент, когато имаме достатъчно годни доказателства и когато има извънредно тежко престъпление, извършителят може да понесе най-тежката строгост на закона и може да бъде с осъдителна присъда, която да съответства с извършеното деяние от него\", посочи Цветанов.\r\nТой поздрави родните и германските власти заради съвместната им усилена работа по залавянето на извършителя на убийството на Виктория.\r\nНастоя и обществото да бъде \"по-щадящо в оценките си за работата на институциите и професионалистите, които работят денонощно. Това уронва престижа на институциите и създава недоверие в обществото\", каза Цветанов.", "date": "2018.10.10", "title": "Цветанов: Подкрепяме промeните за повече справедливост!"}
{"url": "https://www.dnes.bg/kino/2018/10/10/s-vkus-na-iarost-i-liubov-neapol-vyv-voali.390135", "text": "Миналата година един италиански сценарист, режисьор и писател ни пренесе в Истанбул със своя носталгичен филм, обагрен в червеното на истанбулските залези, на старите трамваи, на изящните чаши за чай… Става дума за \"Истанбул червен\". Едноименната книга разказва историята на мъж и жена – двама непознати, срещнали се в самолета на път за хипнотичния мегаполис. Внезапното завръщане у дома е почти мистериозно преживяване. Изригват спомени - за първото хвърчило, първия филм, първите откраднати целувки… \n\r\nСега същият разказвач ни хваща за ръка и ни повежда към Неапол. А градът на църквите е опияняващо място с много имена. С дъх на силно сутрешно кафе, с пулс на приятелство, предателство, непозволена любов и  хиляди шансове да преоткриеш себе си. В този град, разкъсван от магия и суеверия, лудост и рационалност, мистерия обгръща живота на Адриана – жена около 40-те, връхлетяна от внезапна любов и претърпяла разочарование. Оказва се, че младият мъж, който я е съблазнил, е станал жертва на брутално престъпление. Да, \"Неапол във воали” е психологически трилър, филм ноар, в който има ужас и ярост, но също чувственост, поезия и щрихи от Фелини. В края на краищата именно любовта е центърът на тази покоряваща и честна история за куража, емоционалните лабиринти и културните различия.\n                    \n                    \n                \r\nФерзан Йозпетек е италиански режисьор с турски корени, роден през 1959 г. в Истанбул. Известен е с филми като \"Прозорецът отсреща\" и \"Последният харем\". \"Истанбул червен\" (2013) е неговият успешен литературен дебют.\r\nКнигата е обяснение в любов към родния му град, а едноименният филм, режисиран от самия Йозпетек, има множество награди, включително. наградата за най-добра екранизация от \"Синелибри\" 2017. Тя му беше връчена заради оригиналния кинематографичен подход към темата за пътуването и копнежа за промяна, окъпани в спомена за едно идилично минало. Йозпетек вярва, че за да остане верен на духа на една книга, сценаристът трябва да изневери на буквалността.  Творбите му разказват истории, които изглеждат впримчени в даден контекст, а всъщност са универсални, дълбоко човешки и винаги малко носталгични. Обгърнати от божествена панорама, героите на тези истории плуват в някакво си свое настроение, в личните си драми, които са в суров контраст с истеричния ритъм на ежедневието.\r\n\"Неапол във воали\" събира на екран Алесандро Борхи, Джована Мезоджорно, Пепе Бара, Ана Бонато, Изабела Ферари, Луиза Раниери. Освен че има ослепителен кастинг (Джована Мезоджорно е брилянтна в ролята на Адриана), „Неапол във воали” се отличава с прецизна операторска работа и великолепна режисура. \r\nНе закъсняват и наградите:\r\n2018 - Две награди \"Давид ди Донатело\" за най-добра кинематография и за дизайн на продукцията\r\n2018  -Девет номинации \"Давид ди Донатело\"  за най-добър режисьор (Ферзан Йозпетек), дизайн на костюми (Алесандро Лаи), най-добра актриса (Джована Мезоджорно), най-добър актьор (Алесандро Борхи), най-добър актьор в поддържаща роля (Пепе Бара), най-добра актриса в поддържаща роля (Ана Бонато), музика, звук и грим\r\n2018 - Награда \"Сребърен Св. Георги\" от Московския международен кинофестивал за най-добра актриса (Джована Мезоджорно)\r\n2018 - Номинация \"Сребърен Св. Георги\" от Московския международен кинофестивал за най-добър режисьор\r\n2018 - Две награди „Golden Ciak”: за дизайн на продукцията и костюми\r\n2018 - Награда \"Сребърна лента\" на италианските филмови журналисти за най-добра кинематография (Джан Филипо Кортичели)\r\nФилмът е част от програмата на четвъртото издание на кино-литературен фестивал CineLibri, който ще се проведе между 10 и 24 октомври под мотото \"Любов между редовете”.\r\nАвтор: Юлия Петкова", "date": "2018.10.10", "title": "С вкус на ярост и любов: \"Неапол във воали\" "}
{"url": "https://www.dnes.bg/business/2018/10/10/wizz-air-pak-namaliava-bagaja-za-malyk-kufar-doplashtane.390166", "text": "Wizz Air отново въвежда нови правила за багажа, които ще влязат в сила на 1 ноември.\r\nОт началото на следващия месец пътниците на нискотарифния превозвач ще могат да вземат със себе си един безплатен ръчен багаж на борда, като размерите му трябва да са 40х30х20см.\r\nВсе пак от компанията оставят възможност на борда да се качи и багаж със старите размери, но това ще е само за пътниците на Wizz air, които си закупят допълнителната услуга Wizz Priority. за която се заплаща различно според пътуването с цени от 5 евро нагоре.\r\nЗа желаещите да чекират багажа преди пътуването, се въвежда услуга, започваща от 7 евро за 10-килограмовите куфари. В нея има още две категории куфари - до 20 кг и до 32 кг.\r\n                    \n                    \n                Вече закупилите билети за полети след 1 ноември при досегашните условия, получават възможност за безплатно чекиране на 10-килограмов куфар. Тези, които вече са платили за чекиран багаж, получават безплатно услугата WIZZ Priority, включваща също предимството първи да преминат на гейта за полета и първи да се настанят в самолета.\n\r\nИма поне още една причина - освен забавените заради товаренето на багаж на борда, която изтъкна Йохан Ейдхаген, маркетинг директор на Wizz Air. Става дума за това, че хората пътуват за все по-кратък престой и днес около една трета от клиентите на авиокомпанията се връщат след 3 дни или по-рано. Поради това те пътуват и с по-малко багаж - от чекиране на багажа за товарния отсек се е възползвал всеки трети, а допълнителен малък куфар на борда са качвали един от всеки седем пътници.\n\r\nЕйдхаген обясни, че за авиокомпанията е важно клиентите да получат прозрачна информация за повече от 50-те варианта за пътуване с багаж и това да става още докато си избират и купуват билети, а не когато пристигнат на аерогарата.", "date": "2018.10.10", "title": "Wizz Air пак намалява багажа. За малък куфар – доплащане!?"}
{"url": "https://www.dnes.bg/stranata/2018/10/10/piiana-do-kozirkata-vilnia-v-speshnoto-v-dylgopol.390153", "text": "36-годишна пияна жена е арестувана, след като вилняла в Центъра за спешна медицинска помощ в Дългопол. \r\nИнцидентът е станал във вторник следобед. По данни на медиците обилно почерпената жена отишла сама да търси лекарска помощ. \r\nОще с влизането си, обаче, вдигнала скандал и започнала да ругае дежурните лекари, обиждала ги, псувала и отправила заплахи. \r\nНаложило се медиците да извикат полиция, за да усмирят буйната жена, пишат от . \r\nЕкипът откарал пияната с патрулка до районното управление. 36-годишната е била задържана за 24 часа.\r\nСрещу почерпената е образувана преписка по указа за борба с хулиганството.", "date": "2018.10.10", "title": "Пияна до козирката вилня в Спешното в Дългопол"}
{"url": "https://www.dnes.bg/kino/2018/10/10/u-licata-aleks-i-dani-petkanovi-chakat-sin-sled-koleda.389975", "text": "\n\r\nПреди около 18 години Джим Кери, под режисурата на Рон Хауърд надяна кожата на зеления и рошав Гринч, за да стовари колоритната си палитра от гримаси върху героя, мразещ Коледа. Актьорът успя да вдъхне дълъг живот на косматкото, който отново ще може да гледаме от 23 ноември, но този път в анимираната версия в 2D и 3D за зеления злосторник, измислена от Тиодор Гайзъл, по-известен като Доктор Сюс.  Подготовката за появата на филма у нас кипи с пълна сила, а сред гласовете, които озвучават персонажите на български се оказаха Александра и Даниел Петканови.\r\n\r\nДвамата приемат предложението без изобщо да се замислят. Все пак не е нещо, което правят всеки ден. Усещат и голяма доза любопитство, като към ситуация, с която се захващат за първи път. \r\n                    \n                    \n                \"С Александра сме до голяма степен авантюристи и по-скоро бихме направили нещо, което крие риск, дори да не се справим толкова добре, отколкото да се занимаваме с онова, което сме свикнали и ни е рутина\". \r\nЯвно им се е получило, тъй като от екипа са ги поласкали, че са се справили чудесно. \r\nЩо се отнася до персонажите им, двамата не озвучават само един герой, а няколко. Всеки от тях живее в прекрасен град и всички са щастливи. \r\n\"Никой не таи злоба, разочарование, негативни емоции. Смея да кажа, че това се припокрива и с нашата гледна точка за света – на мен и Александра. Затова и се обърнаха към нас\", разяснява пред Dnes.bg Дани.\r\nИ съвсем не случайно за Алек любим образ се оказва този на майка, която често смъмря детето си и го привиква да се прибира у дома,  тъй като е закъсняло за вечеря. \r\n\"Все пак това ми предстои и ролята възприех като репетиция. Беше ми интересно да се погледна отстрани как ще изглеждам след няколко години\".\r\nВ посока бъдещото бащинство Даниел също поглежда сериозно на ролята си на продавач на коледни венци. Все пак, като се появи наследникът определено ще се покачат и разходите на семейство Петканови и не е изключено на таткото да се наложи да си търси допълнително работа.\r\nМладата двойка, която сключи брак съвсем скоро, вече се подготвя за появата на сина им, а тази Коледа ще е първата, в която ще са почти трима. \r\n\"Буквално месец след Новогодишните празници очакваме да се появи нашето дете. Дано не се метне на Гринч, че ще трябва да го превъзпитаваме\", разказва още бъдещият татко. Алекс пък е убедена, че това, което правят сегаь остава в семейната им история и когато синът им стане осъзнат човек ще могат да си пускат заедно филма и детето да чуе гласовете на родителите си и да ги разпознава. А Алекс ще му обяснява: \"И ти беше в корема на мама, докато това се случваше\".\r\n\r\nРаботата в дублажа доста допада на Алекс и Дани, особено моментите, в които се налага да \"влязат във филма\" и да претопят другите си сетива, за да може по-фино да променят гласовете си. \r\n\"Най-добре се получават нещата, когато са естествени. \"А това става като си представиш ситуацията\". - разяснява работата си Дани. В неговия случай той си е представил, че наистина държи венци, а хората около него са с коледно настроение. Затова пък сред сложните предизвикателства се оказва да обрисува разстояние с гласа си. \r\n\"Един мъж трябваше да се качи на шейната и от нея да вика, отдалечавайки се. Това Дани го изигра много интересно\", обяснява Алекс.\r\n\"Както може да предположиш, заковах го от втория-третия път, така че съм готов за още предложения за озвучаване с Александра или без. Но с нея е по-добре, че имаме много добра синергия\", допълва Дани. \r\nВсъщност на двамата доста добре им се получава да работят заедно. \"Мислим еднакво, както в личния така и в професионален план, и смея да кажа, че по-скоро си помагаме като работим заедно, а не си пречим\". Иначе, Александра така и не си е представяла, че някога ще даде гласа си на анимиран герой, за разлика от половинката й, който си е мислил колко забавно би било и ето, че вселената му го изпраща.\r\n\r\n\"Гринч\" ще се появи на екраните у нас през декември, а Петканови не крият, че харесват коледните празници. За Алекс си остават мил спомен за спокойно преживяване, свързан с домашен уют и с мирис на мандарини, докато Даниел има и доста поучителни истории. Като например тази, че му е гърмяла пиратка в ръката. Обяснили му, че е късметлия, тъй като не си й изгубил пръстите.\r\nИсторията продължава: дни по-късно го ухапало и куче. Такива случки каляват човешката психика и карат Дани да бъде благодарен. \r\n\"Ако и един човек, четейки това се замисли, все ще е от полза. А ползата за мен от това, че ми гръмна пиратка в ръката бе, че ми биха инжекция, която 20 дни след като ме ухапа и кучето по дупето, не се наложи да ми я бият повторно, защото  бе с 30-дневен срок\".", "date": "2018.10.10", "title": "У-лицата: Алекс и Дани Петканови чакат син след Коледа"}
{"url": "https://www.dnes.bg/snimka-na-denia/2018/10/10/vremeto-v-chetvyrtyk-slynce-oblaci-i-kapki-dyjd.390149", "text": "Топло за средата на октомври ще остане времето и в сряда, сочи  на НИМХ-БАН.\n\r\nПрез нощта ще бъде предимно ясно и почти тихо. Минималните температури ще са предимно между 7 и 12 градуса.\n\r\nСутринта в низините, котловините и около водните басейни ще има мъгла или ниска слоеста облачност. През деня облачността ще е по-често значителна и на места в югоизточната половина от България ще превали. \n\r\nЩе духа слаб, в Източна България - до умерен, североизточен вятър. Преобладаващите максимални температури ще бъдат между 19 и 24 градуса, за София - около 19 градуса.\n\r\nНад Черноморието облачността ще е значителна, преди обяд - ниска слоеста. В следобедните часове, главно по южното крайбрежие, ще има слаби валежи от дъжд. Ще духа до умерен вятър от изток-североизток. Максималните температури на въздуха ще бъдат 19-21 градуса. Температурата на морската вода е 20 градуса. Вълнението на морето ще бъде 2-3 бала.\n                \n                \r\nВ планините облачността ще е разкъсана, в масивите от източната половина от страната - предимно значителна. На места в Източните Родопи, Сакар и Странджа ще превали. Ще духа умерен, по високите и открити части - до бурен, вятър от изток-североизток. Максималната температура на височина 1200 метра ще е около 13 градуса, на 2000 метра - около 6 градуса.\n\r\nВ петък и в събота времето и температурите ще се задържат без съществена промяна. Над югоизточната половина от страната облачността ще е по-често значителна, на места там са възможни и слаби превалявания. Над северозападните райони ще преобладава слънчево време. \n\r\nСутрин на места в низините и котловините ще има условия за ниска облачност или мъгла. В нощните часове и рано сутрин ще бъде почти тихо, а през деня ще духа слаб източен, в Източна България - до умерен североизточен вятър.", "date": "2018.10.10", "title": "Времето в четвъртък: Слънце, облаци и капки дъжд"}
{"url": "https://www.dnes.bg/balkani/2018/10/10/izlycheno-kashogi-vliza-v-konsulstvoto-posle-trygva-van.390156", "text": "\r\nТурска частна телевизия, близка до президента на страната, излъчи записи от камери за видеонаблюдение, на които се вижда как изчезналият саудитски журналист Джамал Кашоги влиза в консулството на Саудитска Арабия в Истанбул и как по-късно от там тръгва черен ван към дома на консула, предаде Асошиейтед прес.\n\r\nТелевизия 24 ТВ (Йирми дьорт Те Ве) излъчи днес видеото, изказвайки предположение, че Кашоги е бил в мерцедеса марка Вито.\n\n\n\r\nКаналът посочва, че след това колата се придвижила към дома на консула на около два километра от консулството и паркирала в гараж.\n                    \n                    \n                \r\nТурските власти се опасяват, че Кашоги е бил убит в консулството миналата седмица. Саудитска Арабия отхвърли като \"безпочвени\" твърденията.\n\r\nДруги турски медии междувременно публикуваха снимки и имената на 15-членен екип пристигнал от Саудитска Арабия около момента на изчезването на журналиста. Телевизия НТВ отбелязва, че сред останалите членове на екипа изпъква името на д-р Салах Мухамед ал Тубайги, ръководител на саудитския съдебно-медицински институт. Работи се върху версията, че присъствието му в екипа е имало за цел заличаване на доказателствен материал, посочва телевизията, цитирана от БТА.", "date": "2018.10.10", "title": "Излъчено: Кашоги влиза в консулството, после тръгва ван..."}
{"url": "https://www.dnes.bg/notifikacii/2018/10/10/shok-v-irak-zastreliaha-edna-ot-nai-izvestnite-blogyrki.390100", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nШок в Ирак след убийството на една от най-известните манекенки и блогърки в страната. През последните седмици най-малко още две популярни иракчанки и активистки бяха застрелени.\r\nПредполага се, че зад екзекуциите стоят крайни екстремистки групировки, които не са съгласни с по-свободното поведение на тези известни жени, предаде .\n\r\nТара Фарес беше застреляна в Багдад посред бял ден миналата седмица, докато шофирала луксозната си кола. Кадри от охранителни камери показват как към автомобила ѝ тича мъж, а впоследствие тя е убита.\n                \n                \r\nБившата Мис Багдад има над два милиона и половина последователи в Instagram. Фарес беше известна с коментарите си за свободата, живота и религията.\n\r\nИракското Министерство на вътрешните работи съобщи, че заподозрени за убийството са активисти на криминална екстремистка група, но не съобщи дали стрелецът е бил задържан.\n\r\n ", "date": "2018.10.10", "title": "Шок в Ирак: Застреляха една от най-известните блогърки "}
{"url": "https://www.dnes.bg/top-novini/2018/10/10/bivshiiat-myj-na-viki-progovori-vidiahme-na-kamera-kak-biaga-momche.390106", "text": "Бившият съпруг на убитата журналистка Виктория Маринова обяви, че той и колегите му активно са помагали на разследващите за разкриването на гнусната гавра, потресла цяла България.\r\nСвилен Максимов, който е собственикът на \"Нетуоркс България\", заедно с приятели са разглеждали записи от камери, разположени близо до мястото на трагедията в Русе.\r\n\"На един от записите се виждаше как едно момче бяга, но не просто на джогинг, а сякаш бяга от нещо. Естествено веднага предадохме тези кадри на полицията\", обяви той пред bTV.\n\n\r\nБизнесменът призна, че се притеснява за сигурността на общото им дете с Виктория.\r\n                \n                \"Надявам се това да е нелепа среща между жертва и убиец, а не поръчково убийство\", сподели той и настоя, че полицията е работила изключително усилено по случая с ракриването на убиеца на бившата му жена.\r\n\"Аз разбирам кога някой имитира, че работи много и кога наистина работи много. Полицаите наистина си вършеха работата по случая\", категоричен бе Максимов.\r\nПрипомняме ви, че късно снощи родната и германската полиция задържаха 21-годишен мъж за убийството на Виктория.\r\nСеверин Красимиров е арестуван снощи в германия град Щаде, където живее майка му.\r\nСъвпадение на ДНК и кръв по дреха, намерена в дома му в Русе, го уличават за кървавото убийство.\r\nПо първонамални данни той не е познавал младата жена и я е изнасилил няколко пъти, преди да я удуши и убие.\r\nОбезобразеното лице на Виктория било от триенето на главата й в земята при гаврите, които са продължили поне час, показва съдебномедицинската експертиза на трупа й.\r\nМотивите за престъплението – най-вероятно става дума за моментна проява на агресия.", "date": "2018.10.10", "title": "Бившият мъж на Вики проговори: Видяхме на камера как бяга момче!"}
{"url": "https://www.dnes.bg/akoshtete-vqrvaite/2018/10/10/promenite-v-tialoto-kogato-sprete-cigarite.390078", "text": "Когато спрете цигарите ще започнете да забелязвате с времето различни промени в здравословното ви състояние, и то за добро.\r\nСетивата ви ще възвърнат своята острота, дишането ще стане по-леко, ще имате повече енергия, кожата ви ще се избистри, лошият дъх ще изчезне. И още много любопитни промени. Вижте какво точно се случва с тялото ви, след като спрете окончателно тютюнопушенето.\r\n\r\nКогато пушите, никотинът влиза във вашата кръвоносна система и увеличава кръвното налягане и сърдечния ритъм. 20 минути след като сте изпушили последната си цигара, кръвното налягане и сърдечният ритъм се нормализират.\r\n\r\nВъглеродният оксид е един от хилядите опасни химикали, които влизат в тялото, когато пушите. 8 часа по-късно въглеродният оксид започва да излиза от тялото и нивата на кислород се завръщат към нормалните.\r\n                    \n                    \n                \r\nЕдин ден по-късно белият дроб започва да се изчиства от слуз и остатъци от пушенето.\r\n\r\nНикотинът, най-силно пристрастяващата и токсична субстанция в тютюна, е напълно елиминирана от вашето тяло. Сетивата ви като обоняние и вкус започват да се завръщат.\r\n", "date": "2018.10.10", "title": "Промените в тялото, когато спрете цигарите"}
{"url": "https://www.dnes.bg/politika/2018/10/10/roditelite-na-deca-s-uvrejdaniia-tyrsiat-smetka-na-borisov.390103", "text": "Родители на деца с увреждания отново излизат на протест, въпреки подписания вчера план за действие по приемане на законодателството за хората с увреждания. \r\nПротестът е под надслов: \"Системата ни УБИВА всички - отговорност на Бойко Борисов\".\n\n\n\r\nНачалният час е 17:30 часа, а мястото, където се събират - пред сградата на Министерския съвет. \r\nПротестиращите ще настояват при тях да слезе премиерът Бойко Борисов, за да му потърсят сметка за неизпълнени ангажименти, за липсата на реални реформи и за незаинтересоваността от ефективно и компетентно управление, предаде \"Фокус\".\r\nРодителите на деца с увреждания настояват за промени в Закона за хората с увреждания, в Закона за личната помощ и Закона за социалните услуги.\r\n                    \n                    \n                На 9 октомври тази година министърът на труда и социалното подпомагане Бисер Петков и министърът на финансите Владислав Горанов подписаха план за действие по приемане на законодателството за хората с увреждания. В него се почосва, че на 11 октомври проектът на Закона за хората с увреждания ще се разгледа на Национален съвет за интеграция на хората с увреждания. На 16 октомври той ще бъде разгледан в Националния съвет за тристранно сътрудничество.\r\nНа 17 октомври да влезе за одобрение в Министерския съвет и на 19 октомври да бъде в Народното събрание.\r\nКато втора стъпка в плана е Законът за хората с увреждания и Законът за личната помощ да се обсъждат и приемат в пакет от Народното събрание. \r\nТретата стъпка е да бъдат създадени условия за приемане на Закона за хората с увреждания и Закона за личната помощ до средата на декември 2018 г., за да влязат в сила до следващата година.", "date": "2018.10.10", "title": "Родителите на деца с увреждания търсят сметка на Борисов!?"}
{"url": "https://www.dnes.bg/temida/2018/10/10/severin-selaidin-zadyrjan-chakame-ekstradiciia-prisyda.390110", "text": "Разследването на убийството на Виктория Маринова ще приключи успешно – с осъдителна присъда, прогнозира бившият министър на вътрешните работи Емануил Йорданов.\r\nТепърва предстои версиите и доказателства да бъдат проверени, преди делото да стигне в съда.\r\nПо думите му дейността на разследващите по случая с убийството, а и със задържането на Северин Красимиров, не се е забавила, но \"дори и бавно, по-добре разследващите действия да се извършат качествено\", поясни той.\n\n\n\r\nСпоред Емануил Йорданов тенденциозното изнасяне на информация от досъдебното производство пред медиите се е превърнало в обичай у нас.\r\n                    \n                    \n                \"Още в самото начало бях склонен да оставя на заден план версията, че убийство е свързано с работата на Виктория Маринова, защото говорим за сравнително малка медия и човек, който няма ярка биография в сферата. Нека не забравяме, че България е на 109 място по свобода на словото. Тежки проблеми с медиите не могат да се очакват от когото и да е – очевидно проблемите с медиите у нас се решават по друг начин, а не чрез убийства.\r\nАко се твърди, че е заради професията ѝ, то би следвало да се посочи конкретен детайл от нейната работа, който би могъл да доведе до някаква толкова драстична намеса. Кой ще бъде толкова глупав да убие журналист, когато следите на работа на журналиста биха могли да отведат към него?\", попита бившият вътрешен министър.\r\n\"Задържаният в Германия заподозрян за убийството на Виктория Маринова трябва да бъде върнат у нас, за да продължат действията по досъдебно производство\", настоя Емануил Йорданов пред \"Фокус\" .\r\nСпоред бившия МВР шеф нов случай на етническо напрежение, от който се опасяват русенци, не е необходим в този момент.", "date": "2018.10.10", "title": "Северин (Селайдин) – задържан. Чакаме екстрадиция, присъда!"}
{"url": "https://www.dnes.bg/top-novini/2018/10/10/ubiistvoto-na-viktoriia-mvr-versii-ne-izkliuchva-no-ne-e-zaradi-rabotata-i.390111", "text": "\n\r\nKъсно снощи в Германия по искане на българските власти е бил задържан вероятният извършител на зверското убийство в Русе, съобщи министърът на вътрешните работи Младен Маринов на съвместен брифинг в Министерския съвет с главния прокурор Сотир Цацаров и министър-председателя Бойко Борисов. \r\n\"Лицето е Северин Надеждов Красимиров, роден 97-ма година в Русе. Адресът, който е обитавал, е в близост на мястото на убийството\", заяви Младен Маринов.\r\nТой е бил задържан за кражба на цветни метали през 2007 г. Други данни за негови престъпления няма.\r\n\"Иззети са достатъчно веществени доказателства, които свързват пряко лицето с местопрестъплението и с жертвата\", увери вътрешният министър.\n\n\n\n\n\r\n                \n                Той съобщи, че част от ДНК експертизите са готови и дават информация за наличие на ДНК материал от жертвата върху дрехите му, както и негова ДНК върху жертвата.\r\nИнститутът по криминалистика работи и МВР все още продължава работа по всички версии.\r\nВътрешният министър обясни, че веднага след получаването на сигнала за престъплението, е сформиран щаб на полицията за изучаване на жертвата и създаване на всички възможни мотиви за престъплението.\r\n\"До момента не е изключена нито една версия, както свързана с личния живот на жертвата, така и с нейната професионална дейност\", увери Маринов.\r\nИзработен е списък на лица от кримиконтингента, които може да имат връзка с убийството.\r\n\"Изведени са няколко основни насоки за работа и конкретни лица. Много от тези лица са задържани за 24 часа в МВР - Русе и се е изяснявало алибито им за времето на убийството\", след което са били освободени, посочи Маринов.\r\n\"Установените на този етап доказателства сочат, че става въпрос за спонтанно нападение с цел сексуално посегателство\", заяви главният прокурор Сотир Цацаров.\r\nТой допълни, че раните по жертвата са много тежки и показват и силни характерови отклонения от страна на нападателя, който е тренирал бокс, съобщи още главният прокурор.\r\n\"Налице е пълно съответствие с ДНК профила на извършителя\", заяви Сотир Цацаров.\r\nНа този етап няма свидетелски показания от преки очевидци.\r\n\"До момента всичко говори за спонтанно нападение. Имаме информация, че той цяла нощ е употребявал алкохол. Намирал се е на мястото, вероятно изчаквайки въможност да извърши престъплението\", заяви Младен Маринов.\r\nГлавният прокурор Сотир Цацаров благодари на полицията на Германия и заяви, че службите са били във връзка в продължение на 6 часа, докато бъде задържан Северин Красимиров.\r\n\"За кратък период от време бяха събрани множество доказателства, които до настоящия момент сочат, че той е извършителят\", заяви Цацаров.\r\nТой съобщи, че задочно са повдигнати две обвинения - за изнасилване, за което предвиденото в закона наказание е до 10 г. затвор, както и за убийство, извършено по особено жесток начин, за което наказанието е от 15 до 20 г. затвор или доживотна присъда без право на замяна.\r\n\"С оглед на факта, че е напуснал страната на 7 октомври, са задействани всички механизми. Издадена е от Окръжната прокуратура в Русе европейска заповед за задържане и европейска заповед за разследване\", заяви Цацаров.\r\nПредстои задържаният да бъде екстрадиран в България, за му бъде повдигнато обвинение в българския съд. Разпитани са много заподозрени, както и колегите на Виктория.\r\n\"На този етап не можем да твърдим, че убийството е свързано с професионалната й дейност\", заяви Цацаров.\r\nПремиерът Бойко Борисов заяви готовност да се осигурят средства за института по криминология, защото са отнели над 24 часа за установяване на ДНК профила.\r\n\"Въпреки че в неделя още помолих да се изчакат няколко дена, защото знаете, че при всяко прибързано изговаряне от страна на прокуратурата или МВР по време на такова разследване можеше да предизвика укриване на вещи, на извършител и днес нямаше да има какво да си говорим\", заяви още премирът.\r\nБойко Борисов благодари на германските власти за сътрудничеството.\r\n\"В реално време заподозреният е менял адресите си и в задържането му са се включили три федерални провинции\", съобщи премиерът.\r\nТой изрази възмущение за циркулиращите тези за убийството на Виктория Маринова.\r\n\"Българи направиха така през тези няколко дни, че за България да се говори като за Словакия или за Малта. Да се радват, ако България е в световните новини с негативна информация и то с такова тежко престъпление - нападение над разследващ журналист\", заяви премиерът.\r\n\"В рамките на три дни прочетох чудовищни неща за България и нито едно не е вярно. Сини и червени политици се скъсаха да пишат имейли и да ходят да обясняват какво се случва в България. Мигар това не се случва и в други държави или това е изолиран случай?\", попита премиерът.\r\n\"Ще имаме сериозен разговор в ЕНП, но това е политиката\", заяви още премиерът.  Той допълни, че има какво още да каже, но то ще мине добрия тон.\r\n\"Отнасяме се с изключително внимание към всяко разследване, към всеки сигнал, който е даден към МВР и прокуратурата\", заяви още премиерът.\r\n\"С нищо не сме заслужили като държава така да бъдем охулени, докато всички работят на 1000%\", заяви премиерът.\r\n\"Вие не сте четвъртата, вие сте първата власт в момента и ви моля да се държите така отговорно, каквато изисква първата власт. Такава свобода - да пишете, да предавате, да говорите по всяка тема, мисля че е факт\", завърши премиерът.", "date": "2018.10.10", "title": "Убийството на Виктория: МВР версии не изключва, но не е заради работата й!"}
{"url": "https://www.dnes.bg/notifikacii/2018/10/10/zadyrjan-za-ubiistvoto-na-viki-ima-no-ima-li-natisk.390112", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАдвокат Димитър Марковски коментира пред  информацията за задържания Северин Красимиров, обвинен задочно у нас в убийството на журналистката Виктория Маринова в Русе.\r\n21-годишният мъж бе арестуван снощи в Германия, криминално проявен е и е задържан при операция на германската полиция след сигнал от българските власти. Очаква се да бъде екстрадиран у нас.\n\n\n\r\n\"Не бива да се бърза. Трябва много внимателно да се проверят доказателствата. Този комплекс от доказателства трябва много внимателно да се преценят\", настоя Марковски.\r\n                \n                Адвокатът беше категоричен, че разследващите и криминалистите трябва да свършат много добра работа по разплитането на убийството на журналистката от Русе.\r\n\"Наслагването и събирането на доказателства, техният брой, са гаранция за достоверност и изпълняване на закона едно обвинение, една присъда да бъдат несъмнено доказани\", обясни още адвокатът.\r\nДимитър Марковски коментира и делото срещу бившия кмет на \"Младост\" Десислава Иванчева. Преди дни в съда показания даде строителният предприемач Александър Ваклин, който подаде сигнал, че е бил изнудван и именно след него се стигна до ареста на Иванчева. Адвокат Марковски каза, че не е изненадан от показанията на Ваклин.\r\n\"По-скоро се потвърди тази неубедителност и колебливост, която всички видяха в съдебната зала. Практически той не е имал никакви контакти с Десислава Иванчева и Биляна Петрова, извън една единствена проведена официална среща на територията на община Младост\", подчерта Адвокат Марковски.\r\nПо думите му е напълно нелогично в тази ситуация да му искат пари.", "date": "2018.10.10", "title": "Задържан за убийството на Вики има, но има ли натиск?"}
{"url": "https://www.dnes.bg/stranata/2018/10/10/sled-ptp-to-na-trakiia-kakva-da-e-sydbata-na-smetishtata.390105", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМагистрала \"Тракия\" беше затворена за движение заради задимяване и ниска мъгла в района на Ихтиман. Вчера сутринта там стана верижна катастрофа, при която пострадаха петима души. Причината за намалената видимост беше пожар на сметището при 46-ия километър.\r\nШофьорите описаха ситуацията като \"стена от мляко\". Данита Заричанова от сдружение \"За Земята\" коментира в студиото на \"България сутрин\", че подобни сметища като това край Ихтиман самозапалването е характерен процес за тях.\n\n\n\r\n\"Когато има хранителни отпадъци, които гният, температурата се вдига изключително много, независимо от атмосферната температура. В дълбочина това е едно сметище, което е огромна дупка с боклук, така че е възможно да се самозапали и при по-ниски градуси\", обясни Заричанова.\n                    \n                    \n                \r\nПо думите ѝ сега пък у нас започва още по-лоша практика, а именно отпадъците да се горят в ТЕЦ-ове, което също не е добро решение.\n\r\n\"Вероятно ще бъде рекултивирано това сметище. Рекултивацията значи едно запръстяване на горния слой, за да спре тези процеси на самозапалване. По-скоро е заравяне, а трябва да има дългосрочна политика\", каза още Данита Заричанова пред.\n\r\nТя беше категорична, че единственото решение на проблемите със сметищата, които са опасни за природата и за хората, е реално разделно събиране на отпадъците и най-вече хранителните.\n\r\n\"Около жп гарата в Ихтиман има поле пълно с отпадъци, пълно с пластмаса, с животински трупове. Много опасно място. Просто трябва да се вземат дългосрочни мерки\", категорична беше Данита Заричанова от сдружение ''За Земята''.", "date": "2018.10.10", "title": "След ПТП-то на \"Тракия\": Каква да е съдбата на сметищата?"}
{"url": "https://www.dnes.bg/world/2018/10/10/nad-40-zaginali-pri-katastrofa-s-avtobus-v-keniia.390115", "text": "Най-малко 40 души загинаха рано тази сутрин при катастрофа с автобус в Западна Кения, съобщи полицията, цитирана от Франс прес.\r\nСпоред полицейски служител \"над 40 души са убити на място, но може и да са повече, тъй като покривът на буса е бил откъснат\". Негов колега от департамента Керичо уточнява, че има 42 жертви.\r\nЗа 42 убити пише и кенийският в. \"Дейли нейшън\", цитиран от ТАСС. На местопроизшествието в град Форт Търнан работят спасители и полицейски екипи; броят на жертвите може да нарасне, защото в автобуса има още хора.\r\nСпоред полицията 67-местният автобус с 52 пътници пътувал от столицата Найроби за град Кисуму в западния департамент Какамега. При спускане по стръмен склон излязъл от пътя, блъснал се в мантинелата, преобърнал се и рухнал от 20 метра височина.\r\nСпоред официалната статистика по пътищата в Кения всяка година загиват близо 3000 души, но СЗО има данни за над 12 000 жертви на ПТП в страната годишно, отбелязва АФП, цитирана от БТА.", "date": "2018.10.10", "title": "Над 40 загинали при катастрофа с автобус в Кения"}
{"url": "https://www.dnes.bg/notifikacii/2018/10/10/lyvicite-spasiha-machbol-pobediha-tailand.390118", "text": "Женският национален отбор на България стигна до драматичен успех над Тайланд с 3:2 (25:18, 22:25, 18:25, 25:22, 19:17) в третия си мач от група \"F\" на Световното първенство по волейбол в Япония. \r\nНационалките стартираха много силно и успяха да спечелят първия гейм с 25:18, но азиатките успяха бързо да се съвземат и стигнаха до 2:1 в своя полза.\n\r\nМомичетата на Иван Петков показаха характер и стигнаха до пълен обрат след тайбрек. Четвъртият гейм бе пълен с обрати. Тайланд имаше аванс от 8:4 при първото техническо прекъсване. България поведе с 16:14, но развръзката дойде при 22:22, след като силни изяви на Нася Димитрова донесоха успеха с 25:22.\n\r\nПетият решителен гейм тръгна по-добре за Тайланд, които дръпнаха с 4:2, но размяната на полетата дойде при 8:6 за България. Националките увеличиха преднината си до 13:10, но Тайланд стигна до 13:13. В последствие двата тима си размениха по няколко мачбола (Тайланд водеше с 15-14), но в крайна сметка България измъкна тайбрека с 19:17.\n                \n                \r\nНася Димитрова бе над всички с 28 точки, а Гергана Димитрова и Мирослава Паскова отбелязаха съответно 20 и 19 пункта. За Тайланд Онума Синтирак стана топреализатор с 24 точки.\n\r\nТайланд заема шесто място в класирането в групата с 11 точки, а България е на седма позиция с 8 точки. Следващият мач на България е на 11 октомври, четвъртък, а съперник е Азербайджан. Срещата в Осака започва в 4:40 часа сутринта българско време.\r\n\r\n ", "date": "2018.10.10", "title": "\"Лъвиците\" спасиха мачбол, победиха Тайланд"}
{"url": "https://www.dnes.bg/kino/2018/10/10/otide-si-animatoryt-stoian-dukov-poklon-pred-talanta-mu.390121", "text": "Отиде си българският аниматор, режисьор и сценарист Стоян Дуков. Той е един от създателите на българската анимационна школа и е автор на 43 филма. Сред тях са\" Га\", Февруари\", \"Къщи-крепости\", Музикална история\" и др.\r\nСтоян Дуков също така е автор на карикатури, илюстрации и плакати.\r\nОпелото ще се състои на 10 октомври от 12.00 часа в църквата \"Св. Параскева\" (ул. Г.С. Раковски № 58).\r\n\"Неговото име и творчество ще останат завинаги в славната история на българското анимационно кино на АСФА\", пишат колегите му.\r\n ", "date": "2018.10.10", "title": "Отиде си аниматорът Стоян Дуков. Поклон пред таланта му!"}
{"url": "https://www.dnes.bg/video-prognoza/2018/10/10/poredniiat-slynchev-den-hubavoto-vreme-dyljim-na-viktor-ciklon.390104", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес времето над страната ще е слънчево, но ще има повече облаци, особено в часовете преди обед. Те ще са разположени главно над Северозападна България, както и над източните райони. \n\r\nТемпературите ще достигнат около и над 20 градуса. Вятърът през деня ще бъде слаб. Така синоптикът Симеон Матев  пред .\n\r\nТакова време ни очаква и през следващите дни, но с повече облаци. Причината за златната есен е циклонът \"Виктор\", който продължава да стои над централните и източните части на Европа.\n                \n                \r\nОт утре облаците ще се разпространят из цялата страна и само крайните югозападни части ще могат да се радват на слънцето. \n\r\nПреди обед в Югоизточна България, а следобед в Родопите ще превали и слаб дъжд.\n\r\nПрез уикенда ще има ниска облачност без валежи. Следобед облаците ще се разкъсват и ще бъде слънчево. Температурите отново ще достигнат до 20-21 градуса.", "date": "2018.10.10", "title": "Поредният слънчев ден! Хубавото време дължим на \"Виктор\" – циклон!"}
{"url": "https://www.dnes.bg/sofia/2018/10/10/avariia-ostavi-bez-topla-voda-chasti-ot-lozenec.390117", "text": "Поради авария временно е прекъснато подаването на топла вода в части от столичния квартал  \"Лозенец\", съобщиха от \"Топлофикация - София\".\r\nПроблемът е в карето между ул.\"Крум Попов\", бул.\"Евлоги и Христо Георгиеви\", \"Драган Цанков\", ул.\"Цанко Церковски\", ул.\"Христо Смирненски\", ул.\"Миджур\" и ул.\"Милин камък\". \r\nОт дружеството уверяват, че незабавно е създадена необходимата организация, като ще се работи до пълното отстраняване на аварията.", "date": "2018.10.10", "title": "Авария остави без топла вода части от \"Лозенец\""}
{"url": "https://www.dnes.bg/eu/2018/10/10/veber-kym-borisov-pozdravi-za-razkritiia-ubiec-premieryt-ni.390128", "text": "\n\r\nТова написа в Twitter Манфред Вебер, шеф на групата на Европейската народна партия (ЕНП) в ЕП, който вече изяви мераци идната година да се състезава за ръководител на Европейската комисия, на мястото на Жан-Крод Юнкер.\n\r\nПо-рано днес, по време на пресконференцията в МС, свикана заради зверското убийство, премиерът Бойко Борисов се закани да оттегли подкрепата си Вебер.\r\n                    \n                    \n                Причината за този ход на премиера са туитовете на Вебер срещу България заради убийството на Виктория.\r\n\"Българи станаха причина за България да се говори като за Малта и Словакия, заяви Борисов. По-рано през годината в тези две държави бяха убити разследващи журналисти заради работата им. Прочетох чудовищни неща за България и нито едно вярно. Ще си променим мнението за шпиценкандидата на ЕНП\", отсече Борисов.\r\nДокъде ще доведе новия туйт на Вебер? Дали ще има промяна на позицията на Борисов? Ще видим! ", "date": "2018.10.10", "title": "Вебер към Борисов: Поздрави за разкрития убиец! Премиерът ни..."}
{"url": "https://www.dnes.bg/politika/2018/10/10/nankov-ne-e-deputat-bsp-gnevni-zam-ministyr-li-shte-e.390120", "text": "Оставката на депутата от ГЕРБ Николай Нанков разгневи БСП и от левицата настояха да разберат истинските причини за нея. В крайна сметка обаче след остри критики между управляващи и опозиция депутатите освободиха Нанков като народен представител.\n\r\nСоциалистите са недоволни, тъй като Николай Нанков е спряган да стане заместник на сегашния регионален министър Петя Аврамова и да се върне във ведомството. Според БСП ако Нанков се върне в министерството, се обезсмисля актът му на поемане на политическа отговорност и подаването на оставката му като регионален министър след тежкия инцидент в Своге, който отне живота на 20 души.\n\n\n\n                    \n                    \n                \r\n\"Не можем да подминем тази оставка. Ако днес бъде подписана заповед за назначавенето му като заместник-министър, как това отговаря на поемането на отговорността. Той подаде оставка заради 20 жертви заради лоша инфраструктура. Подаде оставка, за да се върне като заместник. Това ли са фактите? Ако да, това значи, че зад това стои брутално лицемерие, гавра с морала, стои желязна машина за много пари и власт, която разпределя проектите. Как ще погледнете хората утре след този маньовър с оставката\", настоя от трибуната червеният Драгомир Стойнев.\n\r\nСоцдепутатът Таско Ерменков пък призова Нанков да \"бъде достоен и да не се опитва да влиза в министерството през задния вход, само за да разпределя публичен ресурс\".\n\r\nЦветан Цветанов от своя страна настоя, че от ГЕРБ застават твърдо зад професионализма на Николай Нанков, който е бил подкрепен и от всички професионални общности.\n\r\n\"Когато един министър е успял да направи политики, които да стигнат до всички граждани, да говорите по този начин е несериозно. Той ще бъде с отворена врата към всеки кмет, независимо от политическата му принадлежност. Това ще продължи да прави и занапред\", настоя Цветанов.\n\r\nНиколай Нанков бе депутат едва две седмици, след като бе освободен като министър на регионалното развитие заради тежката катастрофа в Своге, която отне живота на 20 души. Заедно с него овакантиха постовете си и вътрешният министър Валентин Радев и транспортния министър Ивайло Московски.\n\r\nОще след освобождаването му Николай Нанков бе спряган да стане заместник на сегашния регионален министър Петя Аврамова и да се върне във ведомството.\n\r\nВ деня на назначаването й Аврамова настоя, че опитът и знанията на Нанков биха били полезни както в регионалното министерство, така и в парламентарната ресорна комисия.\n\r\nЦветан Цветанов тогава пък каза, че назначаването му за заместник-министър би било \"добро решение\".", "date": "2018.10.10", "title": "Нанков не е депутат. БСП гневни: Зам.-министър ли ще е?"}
{"url": "https://www.dnes.bg/stranata/2018/10/10/dogovor-za-trase-ot-struma-1-4-km-22-mln-leva.390130", "text": "Подписан е договорът за проектиране и строителство на 1,4 км от трасето на магистрала \"Струма\" след тунел \"Железница\" в посока Крупник, съобщиха от АПИ. \r\nТова е участъкът от 369-ти км до км 370+400. Изпълнител на отсечката е \"ПСТ ГРУП\" ЕАД. Стойността на договора е 22 130 756,88 лв. с ДДС, а проектът се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.\r\nДоговорът включва проектиране и строителство на автомагистрален участък с дължина 1,4 км, селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др. Срокът за изпълнение на обществената поръчка е 120 дни за изготвяне на проекта и 480 дни за изпълнение на строително-монтажните работи.\r\n                    \n                    \n                Предстои подписването и на договора с ДЗЗД \"Железница - Север\", в което са: \"ГБС Инфраструктурно строителство\" АД, \"Главболгарстрой\" АД и \"Главболгарстрой Интернешънъл\" ЕАД. Дружеството е избрано за изпълнител на проектирането и строителството на трасето преди тунел \"Железница\" от 366-ти км до км 366+720. Тази отсечка е с дължина 720 м и включва обслужващ тунелен път при северния портал на бъдещия тунел и мостово съоръжение с обща дължина 620 метра.\n\r\nОбществената поръчка за „Проектиране и строителство на автомагистрала \"Струма\" Лот 3.1 Тунел \"Железница\" е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Тя беше разделена на три части, за да може на обекта да се работи едновременно и проектът да завърши в срока на ОПТТИ 2014-2020 г. \n\r\nОт АПИ припомнят, че има избран изпълнител и за тунелното съоръжение, но решението се обжалва през КЗК. Очаква се решението на комисията.", "date": "2018.10.10", "title": "Договор за трасе от \"Струма\": 1,4 км = 22 млн. лева"}
{"url": "https://www.dnes.bg/top-novini/2018/10/10/hvanaha-go-zapodozrian-za-ubiistvoto-na-viktoriia-e-arestuvan-v-germaniia.390092", "text": "Заподозрян за убийството на Виктория Маринова е арестуван в Германия. Северин Красимиров е заловен в германския град Щаде. Той е рецидивист, крадец, избягал при майка си в Германия, пише . \n\r\nМъжът не е познавал младата жена и я е изнасилил няколко пъти, преди да я удуши и убие.\n\n\n\n\r\nОбезобразеното лице е от триенето на главата й в земята при гаврите, които са продължили поне час. Това е показала съдебномедицинската експертиза. Мъжът е избягал в Германия още в неделя, се разбрало от справка, предоставена от Гранична полиция.\r\nМъжът е криминално проявен и е арестуван при операция на германската полиция след сигнал от българските власти. Установено е, че той е заминал за Германия в неделя със свой приятел, след като извършил престъплението у нас.\n                \n                \r\nМотивите за престъплението - най-вероятно става дума за моментна проява на агресия. Извършителят е познат на властите у нас с подобни прояви. Очаква се той да бъде екстрадиран в България от властите в Германия. \r\nПо неофициална информация извършителят на престъплението е засечен по ДНК, която е съвпаднала 100% с намерените доказателства. \n\r\nХора в Русе казват, че знаят кой е задържаният. Разказват, че в квартала им „Селеметя” през целия ден вчера е имало полиция. По информация на Нова тв задържаният е роден 1997 година. В полицията в Русе са задържани и съпругата му, и леля му. \n\r\nРумънецът, който по-рано вчера беше отведен за разпит и проверка на алибито, вече е освободен.\n\r\nТази сутрин премиерът Бойко Борисов, главният прокурор Сотир Цацаров и министър Младен Маринов ще дадат брифинг в Министерски съвет с повече детайли по случая.\r\n ", "date": "2018.10.10", "title": "Хванаха го! Заподозрян за убийството на Виктория е арестуван в Германия"}
{"url": "https://www.dnes.bg/politika/2018/10/10/papa-francisk-pristiga-v-bylgariia-poseshtenieto-shte-e-po-gergiovden.390093", "text": "Папа Франциск ще е в София за Гергьовден, пише \"24 часа\", като се позовава на дипломатически източници.\n\r\nСветият отец ще е на визита у нас от 5 до 7 май. В рамките на балканска обиколка ще посети още Македония и Румъния.\n\r\nПапа Франциск да направи балканска обиколка, за да повиши вниманието към региона - такава покана към него отправи на 24 май тази година премиерът Бойко Борисов по време на визитата си в Рим. Тя бе отправена и писмено, а на срещата им Франциск отбелязал на листче възможността да направи балканска обиколка през 2019 г. Мотив за настоятелната покана на премиера при аудиенцията му тогава беше приоритетът на българското председателство - Западните Балкани.\n                    \n                    \n                \r\nВизитата идва 17 г. след историческото посещение на папа Йоан Павел Втори. Подробности вече се уговарят между Ватикана и София - вчера папският нунций Анселмо Гуидо Пекорари е разговарял с президента Румен Радев. По-рано е имал среща с премиера.\n\r\nПодробности по визитата вече се уговарят между Ватикана и София. Вчера папският нунций Анселмо Гуидо Пекорари е разговарял с президента Румен Радев, съобщиха от президентството. Като тема е било именно евентуалното посещение на папата в София. Такава среща нунцият вече е имал и с министър-председателя.\n\r\nФранциск може да посети Румъния и България в началото на май 2019 г., съобщи и италианската агенция Нова, специализирана в новини за Източна Европа. Тя се позовава на румънски медии, според които датата на визитата все още не е уточнена и засега светият престол не е разпространил официални съобщения. Според румънските медии папата можел да отиде в София и Пловдив. По време на това евентуално посещение в двете страни папата би трябвало да отнесе послание за икуменическо отваряне, имайки предвид, че източноправославните в България са 82%, а в Румъния – 87%.\n\r\nПрограмата с пътувания на папа Франциск за 2019 г. все още се подготвя, така че още няма официална информация за предстоящите му визити. Това казаха от пресцентъра на Светия престол за “24 часа” на въпрос дали папата ще посети догодина България. “Когато бъде дадено официално съобщение за визита на папата, след него ще последват много месеци подготовка за нея - казаха от пресцентъра. - Засега няма нищо официално, всичко все още се обмисля за 2019 г.”\n\r\n ", "date": "2018.10.10", "title": "Папа Франциск пристига в България, посещението ще е по Гергьовден"}
{"url": "https://www.dnes.bg/eu/2018/10/10/bejanec-se-samoubi-v-belgiia-triabvalo-da-go-vyrnat-u-nas.390094", "text": "Бежанец, получил право на закрила в България, се е самоубил в миграционен център в Белгия, съобщиха местни медии.\r\nМъжът от Еритрея бил изключително потиснат и почти отказвал да се храни, свидетелстват неправителствени организации, запознати със случая. \r\nГенералният директор на белгийската служба за чужденците уточнява, че бежанецът не бил \"склонен да се върне в България\". Според ръководената от него служба решението на еритрееца да посегне на живота си не може да е било свързано с \"отличните\" условия в лагера.\r\nМигранти от лагера край Лиеж са отказали вчера да се хранят. \r\nНеправителствени организации свикват в събота шествие край миграционния център и отбелязват, че това е третият случай със смърт на мигрант в Белгия в последните месеци. В единия от тях полицията стреля по превозно средство, в което загина дете на мигранти, а при втория мигрант бе прегазен в опит да пресече бегом магистрала, подгонен от силите на реда.\r\n ", "date": "2018.10.10", "title": "Бежанец се самоуби в Белгия, трябвало да го върнат у нас"}
{"url": "https://www.dnes.bg/usa/2018/10/10/uraganyt-maikyl-priblijava-florida-sys-195-km-ch.390095", "text": "Ураганът \"Майкъл\" вече е трета категория от пет възможни по скалата на Сафир-Симпсън, съобщи Националният център за ураганите на САЩ, цитиран от Ройтерс и Франс прес.\r\nОчаква се при достигането на щата Флорида по-късно днес \"Майкъл\" да се доближи до четвърта категория.\r\nВ момента \"Майкъл\" е на около 375 км на юг-югоизток от Апалачикола, щата Флорида, а ветровете му са със скорост 195 км/час.\r\nСлед като ураганът достигне сушата, се очаква мощността му да отслабне.\r\nЗадължителна евакуация е разпоредена за голяма част от крайбрежието на Северозападна Флорида.\r\nОчаква се ураганът да достигне бреговете на Флорида днес, след което да премине над щатите Алабама, Джорджия, Северна и Южна Каролина.\r\n ", "date": "2018.10.10", "title": "Ураганът \"Майкъл\" приближава Флорида със 195 км/ч"}
{"url": "https://www.dnes.bg/notifikacii/2018/10/10/petyr-jekov-na-74-maistoryt-na-gola.390024", "text": "\n\r\nНа 10 октомври рожден ден празнува легендарният български футболист Петър Жеков. Роден през 1944 година в хасковското село Книжовник, той започва своята професионална кариера в отбора на Химик Димитровград.\n\r\nЗвездата му изгрява в отбора на Берое, където играе в периода 1963-1968 година и отбелязва 101 гола в 144 мача за „зелените“. След това Жеков се превръща в легенда и на ЦСКА, където играе от 1968-1975 година и отбелязва 253 гола в 333 мача.\n\r\nЗа националния отбор на България има 44 мача, в които е отбелязал 25 гола.\n\r\n\n\r\nЗапочва футболния си път в Химик (Димитровград) като вратар и защитник, а за първия отбор дебютира като халф. Едва след преминаването си в Берое заиграва като нападател.\n                \n                \r\nЖеков е първият българи, носител на „Златната обувка“ - през 1969 г.\n\r\nГолмайстор на \"А\" футболна група в България рекордните 6 пъти – 2 пъти с Берое и 4 пъти с ЦСКА.\n\r\nС екипа на ЦСКА Жеков е 5-кратен шампион на България през 1969, 1971, 1972, 1973 и 1975 година и 4-кратен носител на купата на България през 1969, 1972, 1973 и 1974 г.\n\r\nНосител на \"Златната обувка\" през 1969 г. с 36 попадения, на \"Сребърната обувка\" през 1970 г. и \"Бронзовата\" през 1973 г.\n\r\nПетър Жеков е \"Заслужил майстор на спорта\" от 1965 г.\n\r\nПрез календарната 1968 г. отбелязва нечуваните 84 гола – 40 за първенство, 7 за Купата на Съветската армия, 1 за Балканската клубна купа, 12 за националния тим и 24 в неофициални контролни срещи.\n\r\nНа 27 май 1971 г. участва в прощалния мач на легендарния съветски вратар Лев Яшин като част от сборния отбор на Европа. Бележи и гол.\n\r\nПриключва състезателната си кариера едва на 30 годишна възраст през 1974 г. Мотивът на тогавашната власт – трябва да се дава път на младите.\n\r\nПрез 1996 г. се завръща за кратко на терена на 52-годишна възраст с екипа на Берое във В група. \n\r\nДържи рекорда за най-много вкарани голове в „А“ група – 253. Вторият в тази класация Мартин Камбуров към момента е с 208.", "date": "2018.10.10", "title": "Петър Жеков на 74: Майсторът на гола"}
{"url": "https://www.dnes.bg/balkani/2018/10/10/osem-raneni-pri-vzriv-v-petrolna-rafineriia-v-bosna.390096", "text": "Осем души са приети в болница след експлозия и пожар снощи в петролна рафинерия в град Борд, в северната част на Босна и Херцеговина близо до границата с Хърватия, предаде Франс прес, позовавайки се на медицински източник.\r\nПожарът в рафинерията бе потушен за няколко часа. Пострадалите са с леки наранявания, но ще останат в болница за наблюдение.\r\nВластите не дадоха подробности за причината за експлозията, пише БТА.\r\nРафинерията в Борд е единственият нефтопреработвателен завод в Босна и Херцеговина. Тя се контролира от руската компания \"Зарубежнефт\" и в нея работят около 900 души.\r\n ", "date": "2018.10.10", "title": "Осем ранени при взрив в петролна рафинерия в Босна "}
{"url": "https://www.dnes.bg/temida/2018/10/10/dnk-drehi-svideteli-i-severin-seliaidin-sgashten-za-gavrata-s-viki.390102", "text": "Съвпадение на ДНК и кръв по дреха, намерена в дома му в Русе, уличават Северин Красимиров като убиец на журналистката Виктория Маринова, пише \"\" като цитира разследващи на гнусното кърваво убийство, разтърсило България.\r\nПрипомняме ви, че младият мъж бе арестуван снощи в германия град Щаде.\r\nТой не е познавал младата жена и я е изнасилил няколко пъти, преди да я удуши и убие.\n\r\nОбезобразеното лице на Виктория било от триенето на главата й в земята при гаврите, които са продължили поне час, показва съдебномедицинската експертиза на трупа й.\r\nМотивите за престъплението – най-вероятно става дума за моментна проява на агресия.\r\nКрасимиров духнал още в неделя, ден след убийството.\r\nПолицаите стигнали до него чрез помощта на свидетели, които го забелязали в района на убийството.\r\nПо първоначални данни Северин е от ромския квартал на крайдунавския град, известен е още като Селайдин. Роден е през 1997 г.\r\n\"Той е турчин, от Селеметя е\", твърдят хора от квартала, които го познават.\r\nВ събота вечерта, часове след зверството, той бил на купон, след което се прибрал в дома на съпругата си.\r\nНа следващия ден заминал за Германия, където живее майка му, именно там той е бил изловен от местната полиция.\r\nСеверен е рецидивист, в регистрите на МВР фигурира с няколко кражби. Очаква се той да бъде екстрадиран в България от властите в Германия.\r\nТази сутрин премиерът Бойко Борисов, главният прокурор Сотир Цацаров и министър Младен Маринов ще дадат брифинг в Министерски съвет с повече детайли по случая.", "date": "2018.10.10", "title": "ДНК, дрехи, свидетели и... Северин (Селяйдин) сгащен за гаврата с Вики"}
{"url": "https://www.dnes.bg/stranata/2018/10/10/otkloniavat-kamioni-nad-12-t-prez-iskyrskoto-defile.390099", "text": "Днес всички товарни автомобили над 12 т, пътуващи за Северна България, ще преминават през Искърското дефиле, съобщава агенцията \"Пътна инфраструктура\".\r\nВсички тежкотоварни автомобили над 12 т от София за Варна, Русе и Видин ще се движат по Софийския околовръстен път и по път II-16 Своге - София.\r\nЩе се ограничи преминаването по път I-1 Ботевград - София през прохода \"Витиня\" поради неотложно обрушване на скат и укрепване на подпорни стени, се посочва в съобщението.\r\nОтбелязва се, че сега през \"Витиня\" се отбива тежкотоварният трафик от АМ \"Хемус\", където се извършва ремонт на виадукти.\r\n ", "date": "2018.10.10", "title": "Отклоняват камиони над 12 т през Искърското дефиле "}
{"url": "https://www.dnes.bg/index/2018/10/10/receptata-dnes-liubimiiat-desert-na-zodiia-kozirog.390035", "text": "Представителите на  са любители на домашния уют, приготвените у дома вкусни ястия и най-вече аромата на току-що изпечен десерт.\r\n \r\nКозирозите държат и на качеството на продуктите, с които се приготвя храната, която консумират. Привърженици са на здравословните рецепти и често включват в тях органик продукти. Рядко правят компромис с качеството на храната си. Затова и наблягат на домашната храна, защото знаят как и от какво е приготвена. Идеалният десерт за тях трябва да включва бисквити или вафли, ванилия, канела, да е лек, не тежък и прекалено засищащ. Пудингът е прекрасна идея да зарадвате сетивата на приятел или ваш близък, който е зодия Козирог.\r\n \r\nНашето предложение е .\r\n\r\n\r\n \r\n1 пакет крема сирене\r\n450 мл кондензирано мляко\r\n1 пакет ванилов пудинг за разбиване\r\n3 чаши студено мляко\r\n1 екстракт от ванилия, течен\r\n200 мл разбита сладкарска сметана\r\n4 банана, нарязани на кръгове\r\n½ пакет обикновени вафли\r\n \r\n\r\n \r\nВ голяма купа разбийте крема сиренето. Добавете кондензираното мляко, пудинг микса, студеното мляко и ванилията. Разбивайте с миксер, докато сместа стане гладка. Подредете вафличките в съд. След това равномерно подредете и бананите. Излейте пудинг сместа върху плодовете. Върху пудинга излейте малко от битата сметана.\r\n \r\nНаправете още по един пласт крем и бита сметана. Накрая гарнирайте с розичка от битата сметана. За украса можете да наредите още няколко кръгчета банан отгоре.\r\n \r\n", "date": "2018.10.10", "title": "Рецептата Dnes: Любимият десерт на зодия Козирог"}
{"url": "https://www.dnes.bg/usa/2018/10/10/dyshteriata-na-trymp-v-oon-shtiala-da-se-spravi-no.390098", "text": "Президентът Доналд Тръмп заяви, че обмисля да номинира бившата си съветничка Дина Пауъл за следващ постоянен представител на САЩ в ООН и отхвърли спекулациите, че би предложил дъщеря си Иванка за този пост, предаде Ройтерс.\n\r\nПред журналисти в Белия дом Тръмп заяви, че подалата оставка от този пост Ники Хейли ще му помогне да избере приемника й.\n\r\nПрез първата година от управлението на Тръмп Дина Пауъл беше заместник-съветник за националната сигурност по стратегическите въпроси и игра важна роля в дипломатическите усилия за Близкия изток. \n\r\nПо-рано тази година тя се върна в банката \"Голдман сакс\", където е работила на висок пост повече от десетилетие. Пауъл е била и високопоставен служител в Държавния департамент при управлението на президента Джордж Буш.\n                    \n                    \n                \r\nСпекулации, че Иванка Тръмп може да получи поста се появиха, след като Хейли похвали нея и съпруга й Джаред Къшнър при обсъждането на оставката си в Овалния кабинет, пише БТА. Тръмп обаче заяви, че въпреки че Иванка би се справила страхотно като посланик на САЩ в ООН, той би бил обвинен в непотизъм, ако я избере.\n\r\n ", "date": "2018.10.10", "title": "Дъщерята на Тръмп в ООН? Щяла да се справи, но…"}
{"url": "https://www.dnes.bg/eu/2018/10/10/onkolekarstva-kradeni-v-gyrciia-skladirani-u-nas.390097", "text": "Години наред скъпи лекарства за лечение на рак са били крадени от болници в Гърция и Италия, вероятно и в България и Румъния и са продавани в Германия.\n\r\nРаковите медикаменти от Гърция със сигурност са складирани у нас и после са пласирани в Германия. Това посочва разследването на най-големия скандал с ракови лекарства в историята на федералната република, пише \"24 часа\".\n\r\nУ нас също се разкри схема за кражбата им и предстои да се разбере дали става дума за една и съща организирана мафиотска сделка.\n\r\nРазкритието тръгва от Гърция, където през октомври 2016 година анонимен подава сигнал в полицията в Атина и уличава местни фармацевти в кражба на лекарства за раковоболни от държавни болници. Всичко ставало с фалшиви рецепти, медикаментите се пращали в конкретна аптека в Атина, оттам били пласирани в България.\n                    \n                    \n                \r\nБългария била мястото за събиране на откраднатите лекарства и трафикирането им към Германия и Холандия. Става дума за огромен списък с медикаменти за химиотерапия на “Новартис Хелас”, “Роше Хелас” и “Пфайзър Хелас”.\n\r\nПолицията започва наблюдение над уличените в сигнала. В началото на май тази година са арестувани над дузина атински лекари, фармацевти, сестри. Полицията уличава като организатор египтянин с германски паспорт – Мохамед Х. Той е на 70 години. Задържат го, но се разболява в ареста и го настаняват в атинска болница. Според полицията престъпната схема функционира поне от 2013 година.\n\r\n14 500 опаковки с лекове за химиотерапия са преопаковани и попадат в\r\nСеверна Европа през България, открива още полицията.\n\r\nЕдин от основните им купувачи е бранденбургската фармацевтична фирма “Лунафарм”. Това става ясно пък от проучване на германски журналисти от RBB, които разследват дали медикаментите не са фалшиви и има ли риск за хората, на които са вливани. Полицията обискира “Лунафарм”, дейността е спряна, а срещу директорката ѝ тече разследване.\n\r\nСмята се, че Мохамед Х. е притежавал мрежа от фирми в Гърция, Кипър, България, Холандия и Германия. За него са работили над 500 души и е натрупана печалба от над 25 милиона евро за пет години.\n\r\nВ България той е имал склад, в който е държал крадените лекарства. Все още се води разследване кой му е помогнал за прекарването на толкова лекарства незаконно през границата.\n\r\nПродажбата на лекарства за рак в Европа се извършва при много големи ценови разлики. Това е и причината за организирането на тази мафия. Престъплението в случая е, че медикаментите в Гърция всъщност са откраднати.\n\r\nОсновният им купувач в Германия е бранденбургската фирма “Лунафарм” и по тази причина засегнатите пациенти са предимно от региона около Берлин. Освен това “Лунафарм” е продавала вече на високи цени лекарствата и в други германски провинции, както и в Полша.\n\r\nПроблемът за пациентите е, че лекарствата за химиотерапия трябва да се складират при точно определени условия и температура, иначе стават негодни. Гръцките крадци обаче не са имали такива условия и са складирали част от тях в хладилните камери на един търговец на риба.\n\r\nПри какви условия са складирани в България, още не се знае. Ако лекарствата са негодни, а въпреки това са употребени при химиотерапията на пациенти, е възможно лечението им да е провалено. Засега са открити малко над 200 души, третирани с тези медикаменти.\n\r\nЧаст от тези лекарства вече са изследвани и не са показали отклонения, възможно е и останалите да са годни, успокояват от местното здравно министерство.\n\r\nСкандалът води и към италианската мафия.\n\r\n“Лунафарм” засега отрича да са знаели, че купуват крадени лекарства от Гърция. Не така стои въпросът обаче с подозрението, че фирмата е набавяла медикаменти за лечение на рак и от Италия, за които е имало най-малкото подозрения, че не са легални.\n\r\nСтава дума предимно за херцептин, което е най-модерното лекарство за лечение на рак на гърдата и на стомаха. Заради големи кражби от болници в Италия на това лекарство от 2014 г. то е в червения списък и е под наблюдение, не може да се купува на свободния пазар. Всеки, който го предлага извън болниците в Италия, е част от престъпна схема, предупредиха властите. “Лунафарм” обаче е продавала италиански херцептин, което е най-малкото подозрително, смятат разследващите.\n\r\nНелегалната търговия с лекарства е продължавала до март тази година.\n\r\nСпоред медиите германските здравни власти са знаели за скандала месеци преди разкриването му от журналисти, но не са действали своевременно.\n\r\nСпецпрокуратурата в България проверява за къде са заминали препаратите, изнесени от две наши онкоболници.\n\r\nСпециализираната прокуратура в България засега няма информация, че групата, която се е занимавала с незаконен износ на скъпоструващи онколекарства, ги е пласирала в Германия. Според разследващите медикаментите са отпътували за страни от Европейския съюз.Тепърва обаче ще се изяснява за къде. “Изпратили сме запитвания”, обясни пред “24 часа” наблюдаващият прокурор Лидия Манолова.\r\n ", "date": "2018.10.10", "title": "Онколекарства, крадени в Гърция, складирани у нас?"}
{"url": "https://www.dnes.bg/health/2018/10/10/hapvaite-med-i-orehi-pri-visoko-kryvno-i-za-polova-mosht.390077", "text": "Обичате ли мед и орехи? Невероятно вкусна комбинация, която може би най-често консумираме с палачинки. Но тя има редица полезни за здравето свойства. Знаете ли, че орехите са добри източници на селен, магнезий, калций, протеини и не съдържат холестерол. Медът ни осигурява добри количества калий, холин, флуорид.\r\nКогато ги хапваме заедно, ние подсилваме защитните функции на имунната система, грижим се за здравето на кръвоносните съдове, редуцираме риска от развитието на алцхаймер, подобряваме храносмилането, подобряваме метаболизма, благоприятстваме функцията на щитовидната жлеза. Вижте още няколко добри причини да ги консумирате по-често и заедно.\r\n\r\n                    \n                    \n                Комбинацията от мед и орехи може да облекчи неразположенията при някои кожни заболявания като псориазис и екзема, благодарение на високото съдържание на полезни мазнини.\r\nПредимствата на орехите за кожата се дължат на съдържащите се в тях антиоксиданти.\r\nТъй като ядките съдържат витамини А и Е, те предпазват кожата от увреждането от свободните радикали, като по този начин предотвратяват признаците на стареене. Също така, ядките съдържат и омега-3 мастни киселини.\r\n\r\nПрепоръчва се всеки ден да се консумират около 50 – 100 грама сурови орехи и същото количество мед за период от 45 дни. Разбира се, важно е докато приемате тази здравословна комбинация да намалите приема на сол, захар, мазни храни.\r\n", "date": "2018.10.10", "title": "Хапвайте мед и орехи при високо кръвно и за полова мощ"}
{"url": "https://www.dnes.bg/politika/2018/10/10/ubiec-priznava-ubiistvo-1-3-ot-prisydata-prispadnata-izliza-i-ubiva.390119", "text": "Жестокото убийство на Виктория Маринова в събота по обед в Русе, чийто убиец беше арестуван снощи в Германия, провокира депутата от Обединени патриоти Искрен Веселинов да поиска поправки в Наказателно-процесуалния кодекс, с които да се сложи край на практиката на редуциране на присъдата с 1/3, ако подсъдимият си признае вината.\r\n\"Потресен съм като всички русенци от това престъпление, но то поставя за пореден път въпросът какво се случва с тези изверги, след като бъдат разкрити\", коментира той.\n\n\n\n\n\r\nВеселинов е категоричен, че за убийците трябва да отпадне възможността за признаване на извършеното престъпление, съкратеното съдебно производство и намаляване на присъдата.\r\n                    \n                    \n                \"Сега се признават за виновни, минават по съкратено производство и вместо доживотен затвор поучават 20 години, излежават 15, след това излизат от затвора и пак убиват\", мотивира се депутатът.\r\nКато пример той посочи случая с убитата Вероника във Велико Търново, която стана жертва на рецидивиста Илиян Здравков, излязъл от затвора дни преди да я нападне.\r\nВеселинов напомни, че преди две години депутати са имали среща с роднини на убити, които са поискали съдебното съкратено производство да отпадне за най-тежките престъпления.\r\nСега той се зарече, че ще постави на колегите си отново въпроса, защото в крайна сметка намаляването на присъдите оскърбява чувствата на хората.\r\n\"Не може след 15 години отново един подобен човек да бъде сред нас и отново да заплаши живота на нашите близки“, коментира той за арестувания убиец на Виктория - Северин или Сейлядин Красимирав, който се е гаврил с жертвата си поне час преди да я убие.\r\nТака че специално за убийците Веселинов категорично ще настоява да отпадне тази възможност.\r\nСпоред него целта на съкратеното производство е да се пести времето на съда, но това не може да е за сметка за човешкия живот.\r\nВеселинов смята, че ако НПК не бъде променен, убиецът на Виктория далеч няма да получи заслуженото си наказание, а зверовете не заслужат хуманното отношение.\r\nПрез 2015 г. Патриотите също направиха опит за ремонт на НПК в тази посока, но предложенията им за промени не видяха бял свят.\r\nДали сега ще се стигне до обсъждането им, предстои да видим, но според управляващи от позицията трябва да се обсъди въпросът много внимателно.\r\nТома Биков от ГЕРБ призна, че такива жестокости като убийството на Виктория, колкото и потресаващи да са, са се случвали и преди и занапред ще ги има.\r\n\"Факт е,че има такива психопати, които не могат да се поправят, но е въпросът да се прецени докъде може да се стигне, имало е случаи на намаляване на присъдите, надявам се, че сега това няма да стане“, коментира той.\r\nСпоред социалиста Крум Зарков превенцията е най-важна.\r\n\"Наказанията също имат превантивна цел, но се създава една практика да реагираме впоследствие, завишавайки наказанията заради такива чудовищни действия, а това само по себе си няма да доведе до сигурната среда, наказанието трябва да е най-тежкото, но в случая нито едно наказание не е достатъчно“, посочи той.\r\nЗарков смята, че в Русе трябва да се засили и присъствието на полицията, и да се подобри осветлението, и да се сложат камери.", "date": "2018.10.10", "title": "Убиец признава убийство... 1/3 от присъдата – приспадната. Излиза и убива!"}
{"url": "https://www.dnes.bg/crime/2018/10/10/otkradnaha-nad-4-300-leva-ot-kyshta-v-karnobat.390132", "text": "Над 4 000 лв. са откраднати от къща в Карнобат, съобщават от Областната дирекция на МВР в Бургас. \r\nСигналът за кражбата е подаден на 9 октомври в Районно управление - Карнобат. Съобщението е от 56-годишен мъж от града, който обяснил, че за времето от 4 до 5 октомври, докато са извършвани ремонтни дейности по отоплителната система в дома му, разположен на ул. \"Дунав\", е извършена кражба на сумата от 4 350 лв., съхранявана в чантичка в коридора.\r\nРаботата по случая продължава от служители на Районно управление – Карнобат.", "date": "2018.10.10", "title": "Откраднаха над 4 300 лева от къща в Карнобат"}
{"url": "https://www.dnes.bg/sofia/2018/10/10/globata-sled-natisk-ne-e-iskrena-a-kak-da-se-praviat-remonti.390127", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРемонт на ремонта и контрол на контрола – продължават промените и строителните действия в централната градска част на София и района около \"Граф Игнатиев\", който стана причина за протести и многобройни коментари. \r\nВчера столичният кмет Йорданка Фандъкова обяви, че налага санкции в размер на 100 000 лева на консорциума от фирми, който извършва строителния надзор.  \r\nФирмата, която ремонтира \"Графа\", е същата, която ремонтира и пространството пред НДК. Толкова ли няма строителни фирми в България, та се дава пореден мащабен проект на някого, който очевидно не си върши работата качествено?\n\n\n\r\n                    \n                    \n                \"Глобата се налага след обществен натиск. Ако беше искрена – то трябваше да се наложи преди реакцията на обществото. А това не върши работа. Алтернативен модел е да се поддържа общинска фирма, върху която да има непосредствен контрол\", отбеляза бившият градоначалник на столицата Стефан Софиянски.  \r\nТой изтъкна, че напрежението в случая с \"Граф Игнатиев\" се е породило, защото ремонтът отнема много време.  \r\n\"Такъв ремонт трябва да се прави поетапно, за да не се блокират ключови градски артерии. \"Граф Игнатиев\" и \"Левски\" са важни улици, но не бяха в чак толкова лошо състояние, че да се ремонтират по спешност. Липсва цялостна визия за София\", категоричен бе той.  \r\n\"Трябваше да се изчака строежа на метрото. Ако трябваше да се прави сериозен ремонт на \"Графа\", трябваше да се махне трамваят. Той е рисков, тъй като се движи в гъсто населено място, а пространството за влака е малко\", добави Софиянски.  \r\nБившият столичен кмет припомни любопитен аспект от неговото управление, а именно, че тогава фирмите, които не си вършеха работата качествено, влизаха в т.нар. \"черен списък\" на общината. \r\nТемата с отпадъците в София бе актуална още по времето на Стефан Софиянски. Сега се обмисля провеждане на публично допитване за изграждането на инсинератор – завод, в който да се изгаря боклукът. \r\n\"Инсталация за изгаряне на боклуците е нещо, което трябва да се обсъди много внимателно. Референдумът е инструмент в ръцете на слабите политици, които не могат сами да вземат решението. Ние все пак сме ги избрали, за да взимат решенията. Аз, като гражданин, не съм експерт по темата и няма да отида да гласувам\", заяви Стефан Софиянски пред .", "date": "2018.10.10", "title": "Глобата след натиск не е искрена! А как да се правят ремонти!?"}
{"url": "https://www.dnes.bg/balkani/2018/10/10/situaciiata-v-bosna-e-mirna-izborite-uspeshni.390136", "text": "Общите избори в Босна и Херцеговина са успешни, тъй като преминаха мирно, спокойно и без сериозни инциденти. Избирателната активност е рекордна – 54% са упражнили правото си на глас. Обстановката в страната се е успокоила и гражданите могат спокойно да отидат до урните. Това каза , , в ефира на .\r\n\"Някои от прогнозите не се сбъднаха. Досегашният член на председателството от страна на хърватите Драган Чович беше победен от социалдемократа Комшич, за когото са гласували хървати и бошняци. За Чович са гласували голяма част от хърватите, но той остана втори\".\r\n                    \n                    \n                Комшич желае да представлява всички граждани в Босна и Херцеговина и не иска да има етническо разделение в страната, коментира Трохаров.\r\n\"Има известна изненада в избора на бошняците. Очакваше се, че изборите ще бъдат спечелени от медийния магнат и лидер на партията „По-добро бъдеще за Босна“ Фахрудин Радончич. Спечели Партията за демократическо действие и нейният кандидат Шафик Джаферович, който е много близък до семейството на Бакир Изетбегович“.\r\nОчаквано Милорад Додик беше преизбран за президент на Република Сръбска, заяви бившият посланик.\r\n„Додик получи подкрепа и от външни сили. Подкрепата дойде предимно от Сърбия, но и непряко от Русия. Руският външен министър Сергей Лавров посети Сараево непосредствено преди изборите, а Додик беше в Сочи на среща с руския президент Владимир Путин“.\r\nСпоред него Белград инвестира най-много в Додик за запазването му като президент на Република Сръбска.\r\nДодик настоява Босна и Херцеговина да признае анексирания полуостров Крим като неизменна част от територията на Русия, добави той. \r\n", "date": "2018.10.10", "title": "Ситуацията в Босна е мирна, изборите – успешни"}
{"url": "https://www.dnes.bg/politika/2018/10/10/bsp-i-gerb-v-poreden-sblysyk-za-horata-s-uvrejdaniia.390137", "text": "ГЕРБ и БСП за пореден път се скараха заради исканията на майките на деца с увреждания.\n\r\nТози път \"червените\" настояха Закона за личната помощ да бъде разглеждан днес в Народното събрание, вместо да се бави. Управляващите обаче контрираха, че има подписано споразумение между правителството и протестиращите от вчера, с което е решено Законът за хората с увреждания и Законът за личната помощ да се обсъждат и приемат в пакет.\n\n\n\r\n\"Нищо не пречи законът да бъде приет на първо четене сега, с което всички да покажем отношението си към това, което искат хората на улицата. Вие лъжете хората с увреждания безобразно и няма да приемете този закон\", обвини червеният Антон Кутев.\n                    \n                    \n                \r\nДепутатката от ГЕРБ Светлана Ангелова пък скочи, че това е поредният PR ход от страна на левицата. \"От вчера има нов момент по отношение преговорите по приемането на законодателството за хората с увреждания. Искането законопроектите да се гледат в пакет не е само на ГЕРБ, а и на протестиращите майки\", отсече Ангелова.\n\r\nВъпреки подписания вчера план за действие по приемане на законодателството за хората с увреждания, родителите тази вечер отново излизат на протест. Той е под надслов: \"Системата ни УБИВА всички - отговорност на Бойко Борисов\" и започва в 17:30 ч. пред Министерския съвет.\r\nА в плана за действие по приемане на законодателството за хората с увреждания, подписан от финансовия и социлния министър, се посочва, че на 11 октомври проектът на Закона за хората с увреждания ще се разгледа на Национален съвет за интеграция на хората с увреждания. На 16 октомври той ще бъде разгледан в Националния съвет за тристранно сътрудничество. На 17 октомври ще влезе за одобрение в Министерския съвет и на 19 октомври ще бъде в Народното събрание.\n\r\nКато втора стъпка в плана е Законът за хората с увреждания и Законът за личната помощ да се обсъждат и приемат в пакет от Народното събрание. Третата стъпка е да бъдат създадени условия за приемане на Закона за хората с увреждания и Закона за личната помощ до средата на декември 2018 г.", "date": "2018.10.10", "title": "БСП и ГЕРБ в пореден сблъсък за хората с увреждания"}
{"url": "https://www.dnes.bg/crime/2018/10/10/hvanaha-nad-polovin-kilo-kontrabandno-zlato-na-kapitan-andreevo.390138", "text": "Митничари откриха контрабандни златни накити при проверка на лек автомобил на МП Капитан Андреево, съобщиха от митниците.\r\nНа 4 октомври на трасе \"Входящи леки автомобили и автобуси\" на пункта пристига лек автомобил с българска регистрация, влизащ в страната от Турция.\r\nАвтомобилът е селектиран за проверка от служители на митническа мобилна група. Пред митническите служители дамата, управлявала автомобила и нейният спътник заявили, че не пренасят вещи, стоки, благородни метали или парични средства за деклариране.\r\nПри извършената проверка се установява, че в пътната чанта на мъжа са укрити три опаковани с кафяво тиксо пакети, съдържащи 158 накити от жълт метал-пръстени, медальони, гривни, синджири и обици. \r\nСпоред експертизата на вещото лице откритите накити са от 14-каратово злато с общо тегло 621 грама и са на стойност над 35 000 лева.\r\nКонтрабандните златни изделия са задържани. На нарушителя е съставен акт по Валутния закон.", "date": "2018.10.10", "title": "Хванаха над половин кило контрабандно злато на Капитан Андреево"}
{"url": "https://www.dnes.bg/politika/2018/10/10/imaniari-i-dans-adjiia-v-shema-za-zlatno-sykrovishte.390139", "text": "Иманяри са се опитали да откраднат златно съкровище на няколко хиляди години. \r\nПрестъплението е разкрито от Главна дирекция за борба с организираната престъпност и Държавна агенция \"Национална сигурност\" са разкрили опит за кражба на златно съкровище на няколко хиляди години.\r\n \r\nТова каза министър-председателят Бойко Борисов по време на днешното правителствено заседание.\r\nТой посочи, че заедно със заловените иманяри, е задържан и служител на ДАНС.\r\nСъкровището ще бъде показано утре, информира още премиерът. \r\nПо думите му съкровището е уникално и поради това по време на утрешното му представяне ще бъде и министърът на културата Боил Банов.", "date": "2018.10.10", "title": "Иманяри и ДАНС-аджия в схема за... златно съкровище"}
{"url": "https://www.dnes.bg/muzika-drugi/2018/10/10/edna-legenda-v-sofiia-maestro-paul-badura-skoda-sviri-mocart.390141", "text": "Живата легендата на клавирното изкуство Паул Бадура-Скода ще изнесе концерт в зала \"България\" на 14 октомври по покана на маестро Найден Тодоров. Неповторимият пианист е сред специалните гости в 90-ия юбилеен сезон на Софийската филхармония. Той ще представи един от най-мащабните концерти за пиано на Моцарт K 491 (N24).\n\r\nВ своя дълъг творчески път Скода е срещал всички големи имена на класическата музика на XX век. На международната сцена го извеждат диригентите Вилхем Футвенглер и Херберт фон Караян в далечната 1949 година. През годините работи с имена като Бьолм, Маазел, Зубин Мета, сър Маккерс и много други. Той е и изпълнителят с най-голям брой записи на музикалния пазар.\n                    \n                    \n                \r\nПаул Бадура-Скода е провъзгласен за един от най-големите пианисти на нашето време. Неговите интерпретации на Моцартовите концерти са считани за шедьоври, а теоретичните му трудове по пиано са настолна книга за светила в жанра.\n\r\nВъв втората част на концерта Софийска филхармония ще изпълни емблематичната \"Кармина Бурана\". Диригент на събитието е Найден Тодоров, а специално за концерта у нас идва тенорът Оскар де ла Торе. Участват още Националния филхармоничен хор, сопраното Мария Цветкова и баритонът Иво Йорданов.\n\r\nБилетите за концерта са на цени от 25 до 50 лева и все още са налични на касата на зала България и в мрежите на Ивентим и Тикетсбг. ", "date": "2018.10.10", "title": "Една легенда в София: Маестро Паул Бадура-Скода свири Моцарт"}
{"url": "https://www.dnes.bg/eu/2018/10/10/politiko-prognozira-pobeda-za-gerb-na-evropeiskite-izbori-2019-a.390129", "text": "Българските депутати от ЕНП в следващия Европарламент ще бъдат 7, твърди в прогнозата си за изборите през май базираният в Брюксел сайт \"Политико\".\n\r\nСпоред медията победата на ГЕРБ във вота е сигурна, като България ще остане единствената държава, в която ЕНП ще има водеща роля в Югоизточна Европа.\n\r\nВ момента в групата на ЕНП има 7 българи - шестима от ГЕРБ и един от ДСБ.\r\n\"Политико\" смята, че следващата българска делегация ще запази бройката, но ще вкара още един депутат от ГЕРБ за сметка на ДСБ.\r\nПо-големи размествания се очакват за останалите политически групи, като \"Политико\" пресмята, че БСП има сили да увеличи представителството си в групата на социалистите до 6 евродепутати при 4-ма в момента.\r\n                    \n                    \n                За ДПС пък се предрича, че ще загуби половината от 4-мата си представители в групата на либералите. Медията смята, че българските партриоти и националисти ще запазят двамата си евродепутати, които сега членуват при европейските консерватори.\r\nПодобни са и очакванията на политическата фондация на ЕНП \"Конрад Аденауер\". В проучване на общественото мнение, публикувано във вторник, се казва, че управлението в България ще остане част от политическото семейство на ЕНП. Според изследването партиите от ЕНП се ползват от силна обществена подкрепа от над 30 на сто в България, Унгария, Австрия, Хърватия, Словения, Португалия, Гърция, Ирландия, Люксембург, Малта, Полша и Кипър, докато социалистите имат превес в Румъния, Испания, Португалия, Латвия, Дания и Финландия.\r\nДвете най-големи политически партии в Европа ЕНП и ПЕС ще изберат своите кандидати за бъдещ шеф на Европейската комисия, които ще бъдат лицата им за предизборната кампания в следващите два месеца.\r\nВ ЕНП състезанието е между германския евродепутат Манфред Вебер и финландския политик Александър Стуб.\r\nСоциалистите пък ще избират между словашкия еврокомисар Марош Шефчович и първия заместник на Юнкер, холандеца Франс Тимерманс.\r\nСпоред прогнозата на \"Политико\", макар че ще загубят част от тежестта си, ЕНП и ПЕС ще останат най-големите групи в Европарламента и след следващите избори. Обединените им сили обаче няма да са достатъчни, за да направят проевропейско мнозинство, както досега.\r\n\"Зелените\", както и крайно десните и комунистите, както и националистите и популистите ще засилят позициите си, а либералите и консерваторите ще се свият още.", "date": "2018.10.10", "title": "\"Политико\" прогнозира: Победа за ГЕРБ на европейските избори 2019-а!"}
{"url": "https://www.dnes.bg/notifikacii/2018/10/10/poroi-na-ostrov-maiorka-nai-malko-pet-jertvi.390140", "text": " \r\nНай-малко петима души станаха жертва на поройни дъждове и наводнения в градчето Сант Лоренс на испанския остров Майорка, предаде Ройтерс, позовавайки се на испанската служба за извънредни ситуации.\n\r\nДве от жертвите са британски граждани, съобщи Асошиейтед прес, цитирайки заместник-кмета на града. \n\r\nНай-малко 12 души все още се водят за изчезнали след снощните порои, съобщават местни медии.\n\r\nСпоред властите на Балеарските острова интензивността на валежите е била 220 литра на квадратен метър, предаде Франс прес.\n                \n                \r\nНа помощ на местните жители и властите в засегнатия район са изпратени 80 войници и техника. В три населени места са затворени училищата. Стотици хора са намерили подслон в спортни обекти и на местния хиподрум, пише БТА.\n\r\nСолидарност със семействата, приятелите на жертвите и засегнатите от наводненията изрази в Тwitter испанският министър-председател Педро Санчес, който днес ще посети Майорка.\r\n ", "date": "2018.10.10", "title": "Порои на остров Майорка: Най-малко пет жертви!"}
{"url": "https://www.dnes.bg/usa/2018/10/10/godenicata-na-izcheznaliia-sauditec-kym-trymp-pomognete.390109", "text": "Годеницата на изчезналия саудитски журналист Джамал Кашоги се обърна към президента на САЩ Доналд Тръмп и първата дама Мелания Тръмпа и призова държавния глава и съпругата му да помогнат за разкриване на мистерията.\r\nВ статия, публикувана днес във \"Вашингтон пост\", Хатидже Дженгиз призова и Саудитска Арабия и най-вече крал Салман и саудитския принц да проявят разбиране и да дадат разрешение кадрите от видеонаблюдението в консулството да бъдат показани, пишат от БТА.\n\n\n\r\nДжамал Кашоги открито критикува принц Мохамед бин Салман. Журналистът изчезна на 2 октомври, след като отиде до саудитското посолство в Истанбул, за да получи документи за сключване на брак.\r\n                    \n                    \n                Опасенията на турските власти са, че Кашоги е бил убит, но от Саудитска Арабия отхвърлят тези твърдения като \"неоснователни\".\r\nНа 5 октомври \"Вашингтън пост\" публикува празна колонката, в която обикновено е поместван текста на саудитския журналист със заглавие \"Липсващ глас\" в знак на солидарност.\r\nОт изданието изразиха своето притеснение и също призоваха принц Салман да се увери, че Кашоги ще бъде освободен и ще продължи своята работа.", "date": "2018.10.10", "title": "Годеницата на изчезналия саудитец към Тръмп: Помогнете!"}
{"url": "https://www.dnes.bg/politika/2018/10/10/nankov-zam-na-avramova-a-krumova-pri-borisov.390144", "text": "Със заповед на министър-председателя Бойко Борисов Малина Крумова е освободена от длъжността заместник-министър на регионалното развитие и благоустройството, съобщиха от Министерския съвет.\r\nНейното място заема бившият министър на регионалното развитие и благоустройството Николай Нанков който днес сдаде депутатската банка.\n\r\nМалина Крумова от днес е съветник към политическия кабинет на министър-председателя.\r\nПрипомняме ви, че Нанков сдаде МРРБ след тежката автобусна катастрофа край Своге, отнела живота на 20 души.\r\nДнес оставката му от парламента разгневи БСП, които подозираха, че той ще се върне в министерството като заместинк на новоизбраната министърка Петя Аврамова, която в деня на назначаването й настоя, че опитът и знанията на Нанков биха били полезни в министерството.\r\n                    \n                    \n                \"Не можем да подминем тази оставка... Той подаде оставка заради 20 жертви заради лоша инфраструктура. Подаде оставка, за да се върне като заместник. Това ли са фактите? Ако да, това значи, че зад това стои брутално лицемерие, гавра с морала, стои желязна машина за много пари и власт, която разпределя проектите. Как ще погледнете хората утре след този маньовър с оставката\", настоя днес от парламентарната трибуна червеният Драгомир Стойнев.", "date": "2018.10.10", "title": "Нанков – зам. на Аврамова, а Крумова – при Борисов"}
{"url": "https://www.dnes.bg/za-da-se-razbirame/2018/10/10/5-te-nachina-da-izgradite-doverie-vyv-vryzkata-si.390079", "text": "Здрава връзка се изгражда най-вече с доверие. Ако него го има, всичко е възможно. Без доверие се ниже поредица от проблеми, които се задълбочават с времето.\r\nИзграждането на доверие в една връзка не е едностранен процес и въобще не е лесно. Изискват се редовни \"упражнения\" за доверие, които да помогнат не само за подобряване на интимността, но и на комуникацията.\r\nКакво трябва да направите, за да постигнете доверие и хармония във връзката си?\r\n\r\nОтделяйте време всеки ден да гледате партньора си право в очите. Не е нужно да говорите нещо. Просто изучавайте дълбочината на душата му, като го гледате. В изразителността на погледа можете да откриете много повече и не са ви нужни думи.\r\n                    \n                    \n                Зрителният контакт е наистина важен, защото той изразява нашето тук и сега с партньора. По този начин свързаността се задълбочава и заздравява.\r\n\r\nАко досега не сте разбирали важността на това да покажете желание за присъствие в живота на другия, време е да го осъзнаете. Научете се да отказвате работни ангажименти, за да прекарвате повече време заедно. Планирайте си среща както преди. Намалете времето за работа извън офиса и се отдайте на повече мигове с любимия човек. Ангажирайте се с неговите интереси и обратно. Опитайте се да пропиете живота си с този на другия. Само така ще изградите доверие, познавайки се добре.\r\n", "date": "2018.10.10", "title": "5-те начина да изградите доверие във връзката си"}
{"url": "https://www.dnes.bg/notifikacii/2018/10/10/severin-vse-oshte-ne-e-razpitan-ot-bylgarskite-vlasti.390173", "text": "И досега Северин Красимиров не е бил разпитан от българските власти, съобщи министърът на вътрешните работи Младен Маринов по време на изслушване в парламентарната комисия по вътрешна сигурност и обществен ред за арестувания за убийството на журналистката Виктория Маринова.\r\n\"Няма да се връщам по отношение на това жестоко престъпление – беше намерена изнасилена и убита млада жена, която е член на борда на директорите на русенска телевизия. Изключително брутално убийство. Незабавно бяха взети необходимите действия по формиране на екип, оглед на местопроизшествието, работа със свидетели\", припомни Маринов.\n\n\n\r\n                \n                Той обясни, че по случая са работили както местни полицаи, така и служители на ГДБОП и ГД \"Национална полиция\".\r\n\"Институтът по психология на МВР също беше включен и те още в първоначалния момент направиха много добър психопрофил на евентуалния извършител. Беше направена аутопсия на трупа, бяха взети допълнителни следи. Натискът беше изключително голям, включително и с внушения, които към онзи етап, които никой не можеше да потвърди с доказателства – че полицията няма да си свърши работата и няма да се води обективно разследване\", коментира още Маринов.\r\nМинистърът обясни, че на по-късен етап от разследването са били изведени две основни версии за престъплението, свързани с личния живот на жертвата. \r\n\"След това вече се фокусирахме върху извършителя, който снощи беше задържан при добра комуникация с германската полиция. Бяха събрани множество доказателства, включително и от видеокамери\", каза още той.\r\nМаринов обясни, че в такива случаи много ясно личи какво е европейската система за сигурност и какво тя предлага при комуникация със страните. \r\n\"Става въпрос за психично болен човек с необходимост от сексуално задоволяване. И заподозреният беше задържан в жилище на майка му в Германия. Вече текат процедури за освидетелстване на лицето по международната правна помощ. Към момента той не е разпитван от наш разследващ полицай или прокурор. Така че продължава работата по всички версии\", каза той. ", "date": "2018.10.10", "title": "Северин все още не е разпитан от българските власти"}
{"url": "https://www.dnes.bg/rusia/2018/10/10/nato-demonstrira-sila-pred-rusiia-s-ucheniia-v-norvegiia.390124", "text": "НАТО ще тества в началото на следващия месец възможностите си да спира и отблъсква евентуална атака срещу Норвегия от Русия в рамките на най-мащабните учения на алианса след края на Студената война \"Трайдънт Джънкчър\", предаде Франс прес.\n\r\nНАТО ще покаже военната си мощ два месеца след края на организираните през септември от Русия учения \"Восток 2018\", смятани за най-големите военни маневри в руската история.\n\r\n\"Ще докажем, че сме способни да се защитаваме и да демонстрираме единството си\", заяви вчера на пресконференция в Брюксел американският адмирал Джеймс Гордън Фого, който ще ръководи ученията.\n\r\nБлизо 50 000 войници, 150 самолета, 60 кораба и около 10 000 бойни машини ще участват в маневрите по суша, вода и във въздуха. Началото на ученията е на 25 октомври, а краят им - на 7 ноември.\n\n\n\r\n                    \n                    \n                \"Трайдънт джънкчър\" е операция за колективна отбрана, подчерта още адмирал Фого.\n\r\nПървата част на упражненията ще се състои в спирането на симулирана атака в Северна Норвегия от една част от силите, а останалите войници ще трябва да отблъснат нападението, обясни пред Франс прес канадският генерал и помощник на адмирал Фого Кристиан Жюно.\n\r\nУченията имат за цел да \"демонстрират способностите за отбрана на НАТО срещу всеки потенциален агресор. Те не са насочени срещу някоя конкретна страна\", подчерта Фого.\n\r\n\"Сухопътните маневри ще бъдат проведени на около 1000 км от границата с Русия, въздушните операции - на 500 км. Русия няма причина за безпокойство\", твърди норвежкият генерал Руне Якобсен. В ученията ще участват двама руски наблюдатели и двама наблюдатели от Беларус.\n\r\nНАТО ще покаже слабостите си по време на маневрите. Алиансът се състои от 29 армии, които доста се различават по ниво на обучение, въоръжение и материално състояние. Ученията ще са изпитание и за германската армия, чието въоръжение според партньорите й не се намира в добро състояние, пише БТА.\n\r\nГермания още през септември разположи в Норвегия по-голямата част от войниците и техниката, с които ще участва в маневрите. Към настоящия момент в Норвегия има близо 6000 германски войници и 3000 единици бойни машини.\r\nПървоначално ученията ще започнат с тренировката на войниците от различните националности, а симулацията на нападението ще започне на 1 ноември, уточни генерал Жюно.\n\r\n\"Не очакваме всичко да е перфектно. Именно заради това организираме учения\", посочи адмирал Фого.\r\n ", "date": "2018.10.10", "title": "НАТО демонстрира сила пред Русия с учения в Норвегия"}
{"url": "https://www.dnes.bg/muzika/2018/10/10/teilyr-suift-s-nai-mnogo-otlichiia-na-us-muzikalnite-nagradi.390179", "text": "Истински триумф направи Тейлър Суифт на Американските музикални награди, които бяха раздадени в Лос Анджелис снощи. Изпълнителката спечели цели четири награди и така се превърна в най-награждаваната певица в 45-годишната история на престижните отличия.\r\nЗвездата бе определена за изпълнител на годината. Останалите три награди, които грабна, са любима поп/рок изпълнителка, любим поп/рок албум („Reputation“) и турне на годината.\r\n„Тази и всяка друга награда, дадена ми тази вечер, са били гласувани от хората“, каза Суифт от сцената и изтъкна колко важно за нея е мнението на нейните фенове.\r\nКамила Кабело също взе четири награди, сред които една от най-важните в нейната кариера – за нов изпълнител на годината.\r\n                    \n                    \n                Карди Би взе отри отличия, които посвети на своята дъщеричка.\r\nЗа най-добра кънтри певица публиката избра Кари Ъндъруд, докато Кейн Браун бе определен за най-добър кънтри изпълнител.\r\nПост Малоун, който наскоро шашна феновете си като отряза дългата си коса, взе наградата за най-добър поп/рок изпълнител, както и за любим рап/хип-хоп албум – „Beerbongs & Bentleys“. Риана пък получи отличието за най-добра соул/ар ен би изпълнителка.\r\nПо време на церемонията бе отдадена почит към рапъра XXXTentacion и кралицата на соул музиката Арета Франклин.\r\nМного от звездите, присъствали на събитието, се отличиха с нестандартни тоалети. Вижте повече снимки в ", "date": "2018.10.10", "title": "Тейлър Суифт с най-много отличия на US музикалнитe награди"}
{"url": "https://www.dnes.bg/notifikacii/2018/10/10/severin-piianstval-prepil-prichakal-viki-posle-gnusna-gavra.390161", "text": "Цяла нощ убиецът на Виктория Маринова пиянствал в къща в ромския квартал \"Селеметя\" и едва на сутринта поел към дома на леля си в квартал \"Тракцията\", който е близо до района на престъплението.\r\nТова разказват жители на ромския квартал, които са видели сутринта в деня на убийството задържания в Германия ром Северин Красимиров, пише \"Монитор\".\n\n\n\n\r\nНаправило им впечатление, че 21-годишният мъж е съвсем неадекватен и се кара с компанията, с която пиянствал цяла нощ.\r\n\"Селеметя\" и \"Тракцията\", който също е обитаван от роми, се намират в двата противоположни края на Русе.\r\nС тези квартали е свързан животът на мъжа, изнасилил и убил 30-годишната красавица.\r\n                \n                Северин или Селайдин, както го наричат жителите им, е роден в \"Тракцията\" и е живял там в детските си години с майка си и баща си. Съкварталците им знаят само прякора на майка му – Мътара. Баща му обаче умира от болест в затвора, където лежи заради кражби, и майката се мести в \"Селеметя\", като заживява с друг мъж.\r\nСеверин също е с тях. Къщата, която са обитавали допреди четири-пет години, е най-отдалечената в ромския квартал. Тя дори е извън квартала и до нея се стига по черен път, дълъг около 400-500 метра. На мястото цари голяма мизерия, а няколкото постройки там са сред камари от боклуци.\r\nСлед като майката на Северин заминала да работи за Германия, той нямал постоянно място, което да се нарече негов дом. Живеел ту при леля си в \"Тракцията\", ту при майка си в Германия, ту някъде в \"Селеметя\", където казват била и баба му. Не е женен, но от една година се събрал с момиче на име Емел.\r\n\"Той докато беше с нея, ходеше и с други жени. Преди това е имал много други, но сестра ми го обичаше и не искаше да се махне от него\", разказа пред \"Монитор\" сестрата на Емел – Ресмие.\r\nИ други жители на \"Селеметя\" потвърдиха, че Северин бил известен като любовчия и пройдоха.\r\nКъщата в \"Тракцията\", в която се е прибрал след убийството 21-годишният мъж, е много мизерна. В нея живее една от лелите му, която не пожела да излезе и да разкаже пред репортери какво се е случило. Тя се препитавала, като ходела да рови в кофите за боклук.\r\nС Емел той дошъл в съборетината няколко дни преди убийството, разказват комшии. Хората тук не искаха кварталът им да се свързва с жестокото престъпление и подканяха репортерите да отидат в \"Селеметя\" и там да питат за Северин.\r\n\"Не искаме да идвате тук, страхуваме се да не дойдат да се разправят с нас. Вървете в \"Селеметя\", там да ви кажат. Той е турчин, не е ром, ние ромите не сме такива\", крещеше побеснял мъж от \"Тракцията\".\r\nВсе пак се разбра, че на 6 октомври – денят, в който бе открит трупът на Виктория, по някое време следобед Северин се върнал в къщата на леля си. Някои са забелязали, че има кръв по дрехите му, но смятали, че се е сбил, а и знаели, че преди тренирал бокс.\r\nПолицията дошла в \"Тракцията\" още в неделя, което означава, че ден след убийството е попаднала на вярна следа. Северин обаче вече бил напуснал страната с личния си автомобил. Хора от квартала твърдят, че това е станало още в събота, а други – в неделя.\r\nПолиция е имало в квартала и във вторник от сутринта до 20 часа вечерта, след което стана известно, че 21-годишният мъж е задържан в Германия.\r\nСпоред източници на \"Монитор\" при претърсването в дома на лелята са открити мобилният телефон на Виктория и бижута, с които тя е била в деня на убийството. В къщата са открити и дрехи на Северин, с които той е бил по време на престъплението.\r\nМъжът се върнал, изкъпал се и не е показал, че нещо го тормози. Поне така е разказала приятелката му Емел на сестра си Ресмие. В понеделник двете излезли заедно и Емел споделила, че Северин е заминал за Германия и й се обадил от там в неделя вечерта.\r\n\"Искал е от Емел и тя да тръгне във вторник за Германия при него. Сестра ми нищо не е разбрала от поведението му. Поиска ми пари – 50 лева само, да тръгне и тя натам, тъй като й липсвал\", казва Ресмие. Това не се случило, защото я привикали заедно с лелята в полицията за разпит. След като я пуснали, отишла да живее при майка си Айше.\r\nНай-вероятно Северин не е замислил предварително нападението и под влияние на изпитото голямо количество алкохол е решил да си набележи жертва. Храстите край бетонната алея са добро прикритие и спокойно е можел да наблюдава от там кога да действа.\r\nХвърлил е око на красавицата, а и наблизо не е имало хора. Имало е жена под бетонната алея, но не точно при това място. В постройка наблизо са били и трима рибари, но те не са чули нито викове, нито нещо необичайно преди това им е направило впечатление.\r\nВиктория е била със слушалки на ушите и нападението дошло изневиделица.Северин е нанесъл удар в лицето и е счупил носа й. Жената е завлечена в дере, от което трудно е можела да излезе дори без наранявания. Била е намерена легнала по гръб в унизителна поза.", "date": "2018.10.10", "title": "Северин: Пиянствал, препил, причакал... Вики. После – гнусна гавра!"}
{"url": "https://www.dnes.bg/zvezdi/2018/10/10/geri-malkodanska-pokaza-malkiia-leo.390183", "text": "„Всичко е за Лео“. Това написа Гери Малкоданска в Instagram, където качи първата снимка на своя син. Фотосът, на който се виждат само крачетата на детето, умили много от феновете на синоптичката. \r\nГери е от знаменитостите, които не искат да показват лицето на бебето си от съображения за сигурност. Тя е избрала сиви панталонки за момченцето си, на които има лъвчета с жълта грива от прежда. Чорапките на детето също са със царя на животните.\r\n \r\nОт други снимки на Малкоданска в социалната мрежа се вижда, че тя е в страхотна форма след раждането и няма да ѝ се налага да пази диета.\r\n \r\nКакто писахме по-рано, синът на Гери Малкоданска и дизайнера Александър Ковачев се появи на бял свят в края на септември. Тв водещата, която го кръсти Лео, сподели в социалните мрежи, че е родила бебето много по-рано от предвиденото и благодари на лекарите, които са ѝ помогнали за малкия герой.\r\n\r\n", "date": "2018.10.10", "title": "Гери Малкоданска показа малкия Лео "}
{"url": "https://www.dnes.bg/notifikacii/2018/10/10/alo-sledovatel-markov-e-i-2800-leva-pri-apashite.390126", "text": "Възрастни жени от Исперих и Кубрат са станали жертви на телефонни измамници, съобщиха от Областната дирекция на МВР.  Двата случая са извършени по идентичен сценарий.\r\nВчера по обяд 71-годишната исперихчанка получила обаждане на стационарен телефон от \"следовател Марков\".\r\nМнимият следовател обяснил на възрастната жена, че трябва да предаде наличните си пари във връзка с акция по залавяне на телефонни измамници. Жената поставила 2100 лв. в найлонова торбичка, която вързала на входната врата.\r\nНадвечер лице, представящо се за \"следовател Петков\", заблудило 80-годишна жена от Кубрат.\r\n\"Следователят\" обяснил, че тя ще получи телефонно обаждане от \"д-р Иванов\", който е телефонен измамник.\r\nЗа неговото установяване и залавяне е необходимо да остави пред входната си врата сумата от 40 000 лв.\r\nВъзрастната жена дала портмоне със 700 лв. По двата случая са започнати разследвания.", "date": "2018.10.10", "title": "Ало, \"следовател Марков\" е, и... 2800 лева при апашите!"}
{"url": "https://www.dnes.bg/temida/2018/10/10/traikov-shtial-da-dokaje-dohodi-zaporyt-obache-ostava.390186", "text": "Отказаха на бившия енергиен министър да Трайчо Трайков да бъде удължен срокът, в който да може да предостави документи, с които да обясни произхода на близо 2,4 милиона лева разлика между разходите и доходите му през последните десет години.\n\n\n\r\nШефът на Комисията за противодействие на корупцията и за отнемане на незаконно придобитото имущество Пламен Георгиев обяви пред Нова тв, че адвокатът на Трайков, е поискал отсрочка, за да представи всички необходими документи, но искането е отхвърлено, защото законът не позволявал отсрочки.\r\nПрипомняме ви, че антикорупционната комисия поиска, а Софийският градски съд разреши запор на имущество и сметки му заради несъответствие, според тях, между доходите и имуществото му, в размер 2, 4 милиона лева.\r\n                    \n                    \n                Проверката на антикорупционния орган, огляваван от Пламен Георгиев, започна в началото на 2017 г. \r\nТя е заради обвинението срещу Трайчо Трайков му за продажбата на остатъчния държавен дял на ЕВН. \r\nКъм момента магистратите са запорирали 1/2 от апартамент, ателие, дворно място, паркомясто, акции, както и влогове и депозити на политика.\n\r\n\r\n ", "date": "2018.10.10", "title": "Трайков щял да докаже доходи. Запорът обаче остава !"}
{"url": "https://www.dnes.bg/politika/2018/10/10/borisov-kym-diplomatite-nikoi-ne-ni-poiska-informaciia.390187", "text": "Премиерът Бойко Борисов е изразил недоволството си от международните реакции по случая с убитата в Русе Виктория Маринова по време на днешната си среща с представители на Дипломатическия корпус у нас. Това коментираха източници от правителството пред БНР. \n\r\nБойко Борисов, главният прокурор Сотир Цацаров и министърът на вътрешните работи Младен Маринов информираха дипломатите за хода на разследването на убийството. В срещата в Министерския съвет участва и вицепремиерът Красимир Каракачанов.\n\n\n\n\r\nБорисов е бил недоволен и от факта, че нито едно посолство в България не е поискало официална информация, а в същото време са правени негативни коментари за страната ни и за работата на властите по случая.\n                    \n                    \n                \r\nПо-рано днес на съвместна пресконференция в Министерски съвет Борисов също изрази недоволство от реакцията на международната общност. \n\r\n\"Тъй като знам, че сега в Брюксел доста хора ме гледат, аз умишлено разговарях с тях през тези дни, защото очаквах, че това, което са ни учили - да не се обвинява никой до категоричното доказателство, че това е виновникът. Те ни разсипаха\", заяви премиерът на брифинг сутринта.\n\r\nНа срещата с дипломатите Борисов е заявил, че е готов да отговаря на всякакви въпроси по случая на следващия европейски съвет. \n\r\nЗаради международния натиск върху страната ни, за да не се попречи на същинската работа на органите на реда, в последните дни МВР било принудено да съобщава фалшиви версии за разследването, обяснил още премиерът пред посланиците. \n\r\nНа днешната среща нито един от тях не е отправял въпроси към представителите на властта. След края й посланиците не коментираха темата и пред журналистите в МС.\n\r\nПо-рано днес на извънреден брифинг официално беше съобщено, че 21-годишният Северин Красимиров е задържан късно снощи в Германия, по искане на българските власти. Той е заподозрян за убийството на Виктория Маринова, разследването по случая продължава, но мотивите за престъплението най-вероятно не са свързани с работата на жертвата. На брифинга премиерът Борисов се изказа остро за прибързаните реакции у нас и в чужбина по повод убийството на журналистката.", "date": "2018.10.10", "title": "Борисов към дипломатите: Никой не ни поиска информация!"}
{"url": "https://www.dnes.bg/temida/2018/10/10/pari-imoti-cenko-chokov-sys-soliden-zapor-blizo-4-mln.390160", "text": "Имуществото на бившия кмет на врачанското село Галиче Ценко Чоков беше запорирано.\r\nТова важи и за неговите синове Спас и Мартин, както и за съпругата му Цветелина Нелова.\r\nБанковите сметки на фамилията са блокирани от Комисията за отнемане на незаконно придобитото имущество.\n\n\r\nЧоков има забрана за използването на цялото си движимо и недвижимо имущество, което е оценено на близо 4 милиона лева. \r\nВ края на септември специализираният съд промени мярката за неотклонение на Чоков от \"задържане под стража\" и го постави под домашен арест, за да може да се лекува и да се подготви за операции.\r\nОт тогава Чоков е в столицата, като има забрана за напускането и, за да не влияе на свидетелите по делото за лихварство, отвличания, побои и палежи, по което се явява подсъдим.", "date": "2018.10.10", "title": "Пари, имоти... Ценко Чоков със солиден запор, близо 4 млн."}
{"url": "https://www.dnes.bg/akoshtete-vqrvaite/2018/10/10/shegi-alkohol-koe-pravi-zodiite-zabavni.390168", "text": " Някои хора са винаги весели и гледат положително на всяка ситуация, други са по-мрачни, но когато са в настроение - също показват, че знаят  как да се забавляват. Ето коя е най-забавната страна на всяка зодия. \r\n\r\nПравят страхотни шеги. Умеят да разказват вицове и смешни истории, служат си добре със словото. Така успяват да забавляват и очароват другите.\r\n \r\n\r\nМного са забавни като пийнат и потанцуват. Ако са истински влюбени, могат да направят и уникално стриптийз шоу.\r\n \r\n\r\nРазвеселяват се като готвят. Когато са в кухнята и майсторят кулинарен шедьовър, ще са в стихията си и ще ви забавляват искрено.\r\n\r\n\r\nРакът се опитва да ви включи във всичките си планове и занимания. Само така успяват да се отпуснат и открият пред вас и ви очароват и разсмиват искрено.\r\n \r\n\r\nПросто трябва да ги наблюдавате. И няма да ви е скучно. Те знаят как да впечатлят околните - с пеене, танци, имитиране на известни личности и т.н.\n                    \n                    ", "date": "2018.10.10", "title": "Шеги + алкохол. Кое прави зодиите забавни?"}
{"url": "https://www.dnes.bg/world/2018/10/10/raste-broiat-na-jertvite-na-poroite-v-maiorka.390190", "text": "Най-малко девет станаха жертвите след като поройни дъждове и последвали ги наводнения се стовариха през изминалата нощ върху испанския остров Майорка, предаде Ройтерс, позовавайки се на местните власти.\n\n\r\nДве от жертвите са британски граждани, съобщи Асошиейтед прес, цитирайки заместник-кмета на града. Най-малко 9 души все още се водят за изчезнали след снощните порои, съобщават местни медии.\n\r\nПотоци от мръсна вода влачиха коли по тесните улици на източния град Сант Лоренс. Реките преляха и заляха пътища и къщи, пише БТА.\n\r\nСпоред властите на Балеарските острови интензивността на валежите е била 220 литра на квадратен метър, предаде Франс прес.\n                    \n                    \n                \r\nНа помощ на местните жители и власти в засегнатия район са изпратени 80 войници и техника. В три населени места са затворени училищата. Стотици хора са намерили подслон в спортни обекти и на местния хиподрум.\n\r\nСолидарност със семействата, приятелите на жертвите и засегнатите от наводненията изрази в Туитър испанският министър-председател Педро Санчес, който днес ще посети Майорка.\n\r\nДепутатите в испанския парламент запазиха минута мълчание, за да почетат жертвите, преди седмичния парламентарен контрол тази сутрин. \n\r\n ", "date": "2018.10.10", "title": "Расте броят на жертвите на пороите в Майорка"}
