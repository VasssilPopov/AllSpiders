{"url": "https://www.dnes.bg/politika/2019/02/15/premieryt-borisov-ot-miunhen-svetyt-e-strashno-nesiguren.402271", "text": "\"Светът е страшно несигурен. Виждате надпревара в ядреното оръжие, надпревара в ракетните системи, надпревара във въоръжението, счупени дипломатически отношения\". Това заяви министър-председателят Бойко Борисов пред журналисти в Мюнхен, съобщи пресслужбата на Министерския съвет. \r\nБългарският премиер участва в Мюнхенската конференция по сигурността с близо 600 политици, представители на бизнеса и академичната общност.\r\nПремиерът Борисов посочи, че е разтревожен от това, което слуша за Черно море. \"Усещам, че регионът ни вследствие на конфликтите Русия-Украйна, никак няма да бъде спокоен\", добави Борисов. Той апелира всички български политици по всички линии да се мобилизират и да се брани мирът.\r\n                    \n                    \n                В отговор на журналистически въпроси за купуването на изтребители F-16, премиерът Борисов посочи, че по отношение на допълнителната помощ, когато започнат преговорите българската държава ще настоява за завод за ремонт на самолетите. Така страната ни ще се развива, колкото може повече в тази промишленост. \r\n\"България стои много добре и виждате, че всички ни хвалят. Ако се стегнем и във вътрешен план - малко по-скромно, защото никой не е забравил само преди колко години беше кабинетът на БСП с премиера Орешарски и какво се случи с банкова система и всичко\", коментира още премиерът Бойко Борисов пред журналисти в Мюнхен.\r\nМинистър-председателят припомни, че президентът Румен Радев е спечелил избори при същия Избирателен кодекс и то при управлението на ГЕРБ. \r\n\"Значи - ако можеш да печелиш, си спечелваш. Както и аз при тяхното управление\", подчерта премиерът Борисов.\r\nЗа разследванията по случая Скрипал министър-председателят заяви, че той е поканил и информирал посланиците за работата и резултатите на българските служби, а не обратното. \"Българските служби, българският главен прокурор, в същия ден, когато получих аз сигналите, отидоха и в британско посолство, информираха по надлежния начин всички партньорски служби\", каза още премиерът Борисов.\r\n ", "date": "2019.02.15", "title": "Премиерът Борисов от Мюнхен: Светът е страшно несигурен!"}
{"url": "https://www.dnes.bg/politika/2019/02/15/radev-zove-radikalna-smiana-na-politicheskata-sreda-za-po-visok-standart.402267", "text": "Всички ние като общество имаме отговорната задача да направим така, че хората да живеят по-добре. Въпреки че бизнесът има водеща роля в това да постигнем по-високо качество и стандарт на живот – убеден съм, че каквито икономически, данъчни и социални модели да разработваме и да прилагаме, те няма да имат ефект, ако не се смени радикално политическата среда и стилът на управление в държавата. Това е голямата отговорност пред всеки един от нас. Това заяви президентът Румен Радев в Хасково, където участва в дискусия с представители на регионалния бизнес и на техни международни партньори, съобщиха от прессекретариата на Президенството.\r\nДържавният глава заяви, че всички в обществото трябва да настояват за по-голяма прозрачност, отчетност и отговорност на политическия елит за начина, по който се вземат важни управленски решения и особено когато става въпрос за изразходването на публичен ресурс. „Ние трябва да настояваме властта да изпълнява по най-добрия начин обществения договор. Това ще рече да се осигури прозрачна и справедлива обществена и бизнес среда – да се намалят административните тежести, да се въведе електронното управление, да се гарантира частната собственост, да се стимулира иновативността, конкурентоспособността, инициативата на бизнеса“, категоричен бе Румен Радев.\n                    \n                    \n                \r\nСпоред държавния глава е от съществено значение да се гарантират прозрачни и ясни критерии и еднакви условия за достъп на всички фирми до обществени поръчки. \"Това означава да се справим с фундаменталния проблем в обществото ни – безнаказаните престъпност и корупция“, посочи президентът.\r\nПо думите на Румен Радев българската икономика все повече се превръща в заложник на демографията, като основни проблеми са  липсата на достатъчно кадри. Президентът отново подчерта, че за да се променят тези негативни тенденции, е необходимо общонационално усилие.\r\nПред представителите на бизнеса президентът Радев открои необходимостта държавата да се ангажира и с развитието на перспективно образование. \"Става дума не само за основно и висше, а особено за средно професионално образование, което да бъде ориентирано към икономическите специфики на всеки даден регион“, заяви държавният глава. Пристъпването към административна и финансова децентрализация на общините също ще допринесе за това гражданите да бъдат ангажирани с проблемите и тяхното решаване. Румен Радев беше категоричен, че ако държавата успее да осигури необходимите условия, българският бизнес ще разгърне много бързо своя потенциал и ще постигне бързи и осезаеми резултати за цялото общество.\r\nВ отговор на въпрос по време на последвалата дискусия президентът открои като съществен проблем пред българската икономика сферите, „в които има изкривяване на пазарните отношения, а в някои на практика няма пазарни отношения – най-вече при разпределянето на крупни инфраструктурни проекти със съмнителни обществени поръчки, а напоследък, даже и няма обществени поръчки за някои от тях“.\r\nЛипсата на ясни перспективи за развитие пред българската енергетиката,  задълженията на държавната ТЕЦ „Марица Изток 2“ от близо 1 млрд. лева, преговорите с „ЕЙ и ЕС Гълъбово“ и „КонтурГлобал“, неяснотата пред ядрената енергетика, както и неучастието на страната ни в европейски проекти за разработване на перспективни енергийни източници също бяха посочени от президента като въпроси, за които са необходими ефективни решения.\n\r\nЗапитан за перспективите за въвеждане на европейската валута в България, президентът отново подчерта, че това е стратегическа цел за страната ни, която обаче изисква предварителна оценка на рисковете и програми за тяхното минимизиране.\n\r\nНа срещата с бизнеса в града присъстваха дипломати, народни представители, кметове на общини от региона, представители на бизнеса от област Хасково и членове на търговско-промишлени палати от страната.\n\r\nПо-рано през деня, на площад „Свобода“ в Хасково, президентът Румен Радев прие почетния караул от Военно формирование 52740, след което наблюдава преминаването на  строя в тържествен марш.\n\r\n ", "date": "2019.02.15", "title": "Радев зове: Радикална смяна на политическата среда за по-висок стандарт"}
{"url": "https://www.dnes.bg/stranata/2019/02/15/myj-se-prosti-s-potfeil-s-2800-lv-po-vreme-na-noshtna-razhodka.402227", "text": "Полицаи от Първо РУ в Стара Загора задържаха извършители на грабеж, съобщиха от пресцентъра на МВР.\n\r\nОколо 2.30 часа вчера, сигнал в полицията подал 55-годишния потърпевш. Той съобщил, че на ул. \"Петър Парчевич\", непознати за него мъж и жена го съборили на земята и му отнели портфейл с лични документи и 2800 лева.\r\nВ хода на предприетите незабавни действия са установени и задържани извършителите на деянието - мъж на 33 години и 26-годишна жена. Двамата старозагорци са с полицейска мярка за срок до 24 часа.\r\nОбразувано е досъдебно производство по чл. 198 от НК.", "date": "2019.02.15", "title": "Мъж се прости с потфейл с 2800 лв. по време на нощна разходка"}
{"url": "https://www.dnes.bg/eu/2019/02/15/krai-na-apostilite-i-prevodite-na-dokumenti-v-es.402246", "text": "От 16 февруари в ЕС отпадат официалните заверки на документи, представяни пред властите на друга държава членка, съобщи Европейската комисия.\n\r\nСъгласно новите правила, въвеждани с Регламента за официалните документи, от гражданите няма повече да се изисква да предоставят превод от заклет преводач на част от официалните си документи и да заверяват подписа му при нотариус, както и да търсят апостил за автентичност на оригинала.\n\r\nСтава дума за документи за гражданско състояние като свидетелство за раждане, име, смърт, брак, семейно положение, развод, регистрирано партньорство, произход, осиновяване, местоживеене, националност и съдимост.\n\r\nТези документи, издадени в родната страна, трябва да се признават за автентични от властите на коя да е друга от ЕС, без превод от заклет преводач, нотариална заверка или апостил.\n                    \n                    \n                \r\nОсвен това се въвеждат и многоезични стандартни удостоверения, които могат да се поискат от властите, издаващи свидетелствата за улеснение на превода. Те могат да се издават за раждане, смърт, брак, регистрирано партньорство, постоянен адрес и съдимост. Те са алтернативи на познатите вече уверения. Техни образци могат да се видят на интернет страницата на европейския портал за електронно правосъдие, който има и българска езикова версия.\n\r\nТези документи изглеждат по един и същи начин на всички езици,  ще помогне за тяхното разчитане, независимо от страната, от която са издадени.\n\r\nСъответните власти, пред които документът се представя, обаче могат да поискат писмен превод. Той може да се направи и от собственика, тъй като няма нужда да бъде заверяван. \n\r\nЗа да се избегнат измамите, е предвидено получаващият орган да се свързва с издаващия го за проверка чрез специална електронна платформа, която трябва да работи в държавните и общински институции.\n\r\nСпоред новите правила за официалните документи в ЕС властите могат да проверяват по собствените си процедури и достоверността на съдържанието на представения документ. От приносителя може да се поиска предоставянето на допълнителна информация или документи, доказващи написаното в уверение за гражданско състояние.\r\n ", "date": "2019.02.15", "title": "Край на апостилите и преводите на документи в ЕС"}
{"url": "https://www.dnes.bg/stranata/2019/02/15/turisti-pochivat-na-chernomorieto-ni-s-otstypka-do-35.402269", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Немалка част от туристите, които посещават българското крайбрежие през лятото, още по време на престоя си резервират почивката си за следващата година на същото място. Така хотелиерите им правят намаление до 35%, обясни директорът на Института за анализи и оценки в туризма Румен Драганов в предаването \"Директно\".\r\nПрез последните години се наблюдава особен феномен - все повече чужденци идват у нас и на културен туризъм.\r\n\"Варна и Бургас са градове, които са изключително интересни на чужденците\", посочи още Драганов пред Bulgaria ON AIR.", "date": "2019.02.15", "title": "Туристи почиват на Черноморието ни с отстъпка до 35%"}
{"url": "https://www.dnes.bg/temida/2019/02/15/sys-zakysnenie-mitio-ochite-kacna-na-letishte-sofiia.402270", "text": "\n\r\nДимитър Желязков - Митьо Очите кацна с белезници на летище София от Истанбул. Той бе пазен от трима служители на Главна дирекция \"Охрана\", които го конвоираха до следствения арест на столичния булевард \"Г. М. Димитров\".\r\nПолетът с несебърския бос от летище \"Ататюрк\" закъсня с 25 минути, той се приземи в  20:50 часа. Очакваше се да кацне в 20.25 часа, съобщи \r\n72 часа, след като Желязков стъпи на българска земя, би трябвало да се гледа мярката му за неотклонение.\n\r\nПрипомняме, че Митьо Желязков бе арестуван в Истанбул в началото на август миналата година, а броени дни преди това при акция на специализираната прокуратура в Бургас и съседни градчета бяха задържани 19 души. Част от тях бяха обвинени в участие в организирана престъпна група за рекет, палежи, побоища и наркотици с лидер Димитър Желязков.\n\n\n\n\n\r\n                    \n                    \n                Самият той бе задържан в луксозен хотел в Истанбул заедно със зърнения бос и общински съветник от Бургас Бенчо Бенчев. За 24 часа с тях бе задържан и бившият депутат от ДПС Несрин Узун. По-късно срещу Бенчев бе повдигнато обвинение, че е укривал Митьо Очите в чужбина. Оказа се, че на името на зърнения бос са били запазени три стаи в турския хотел, като в една от тях се настанил Митьо Очите с приятелка.\n\r\nЖелязков и Бенчев се срещнали предния ден в Гърция, след което несебърлията, който вече бил издирван от Интерпол с червена бюлетина, е транспортиран до Турция с един от автомобилите на общинаря.\n\r\nСред обявените за издирване бе и несебърският хотелиер и общински съветник Пейко Янков, син на убития бивш шеф на местния парламент в Несебър и крупен хотелиер Димитър Янков.\n\r\nПейко Янков се предаде сам и в момента е в ареста, обвинен в рекет.\n\r\nЗад решетките остават и задържаните през август приближени на Очите - Венцислав Христов, Радослав Николов, Иван Пишиев и Иван Найденов. Единствено Йордан Въчев, за когото се смята, че е въртял погребалния бизнес на групировката, бе пуснат под домашен арест заради заболяване.\r\n \r\n \r\n ", "date": "2019.02.15", "title": "Със закъснение: Митьо Очите кацна на летище София"}
{"url": "https://www.dnes.bg/balkani/2019/02/15/v-gyrciia-veche-oficialno-upotrebiavat-makedonski-ezik.402211", "text": "В обява, публикувана в Държавен вестник, гръцкото министерство за гражданска защита търси лица, владеещи македонски език, за работа в гръцката Национална агенция за разузнаване, което е и първата официална употреба на този термин в Гърция след влизането в сила на Преспанския договор, съобщи агенция МИА.\n\n\n\r\nВ частта на обявата, където са посочени езиците, които трябва да владеят кандидатите, при македонския език в скоби пише \"южнославянски\".\r\nНационалната агенция за разузнаване на Гърция обяви, че търси да назначи 302 души, като в отдела за превод, тълкуване и разпити се търсят 56 лица, владеещи английски, френски, немски, испански, италиански, арабски, български, еврейски, руски, турски и македонски /южнославянски/ език, пише БТА.\r\n ", "date": "2019.02.15", "title": "В Гърция вече официално употребяват \"македонски език\""}
{"url": "https://www.dnes.bg/zvezdi/2019/02/15/banan-nadpisan-ot-megan-markyl-hit-v-internet.402229", "text": "Банан, надписан от Меган Маркъл, бе пуснат за продажба в интернет. Обявата със сладкия плод се появи в eBay, но малко по-късно бе изтрита.\r\nЦената на банана с посланието \"Ти си силна\" е била 0, 99 паунда. \r\n \r\nЕдин човек, подал оферта, изпратил запитване защо обявата е свалена, но от екипа на платформата му съобщили, че тя нарушава правилата за публикуване.\r\n \r\nСпоред някои хора, събиращи предмети на представителите на британското кралско семейство, бананът едва ли е истински, защото херцогинята на Съсекс го е надписала на събитие, което се е случило преди повече от 15 дни. Съответно той трябва вече да е почернял, а този в интернет изглежда свеж.\r\n \r\nПринц Хари и съпругата му Меган посетиха благотворително дружество, подкрепящо жени в нужда, които проституирали. Докато помага за опаковането на различни храни в пакети, херцогинята реши да остави послания върху бананите и написа: \"Ти си смела!\", \"Ти си силна!\".\r\n \r\n\r\n ", "date": "2019.02.15", "title": "Банан, надписан от Меган Маркъл - хит в интернет "}
{"url": "https://www.dnes.bg/notifikacii/2019/02/15/britanski-eksperti-u-nas-shte-nishtiat-sluchaia-gebrev.402210", "text": "Представители на британските служби от вчера са в България, за да работят заедно с колегите си по разследването, свързано с опита за убийство на Емилиян Гебрев.\n\nТова съобщи вътрешният министър Младен Маринов на брифинг, но не уточни колко са те и кои служби представляват. Контакти обаче били направени още при подаването на сигнала от Гебрев.\r\nНямало как при влизането в страната на Сергей Федотов граничните полицаи да са знаели дали това е негово агентурно име, каза Маринов и отказа повече информация с кого се е срещал Федотов у нас, предаде БТА.\r\nПрез 2015 година, когато е първият подаден сигнал от бизнесмена, е работено само на национално ниво.\r\n                \n                Вчера разследващ сайт съобщи, че истинското име на третия заподозрян в опита за убийство на руския двоен агент Сергей Скрипал в Англия е Денис Вячеславович Сергеев. Под името Федотов, Сергеев е бил три пъти у нас.\r\nГлавният секретар на МВР Ивайло Иванов обясни, че обирджията на банковия клон в София тази сутрин успял да избяга пеша. Той влязъл в банката, извадил оръжие и спрей, заплашил касиерките и успял да напръска охранителя (пенсионер), след което взел около 12 000 лева. Парите касиерките сложили сами в торба, която мъжът подал.\r\nМВР не знае за извършителя нищо, освен с какво е облечен и с каква приблизителна височина е. Инцидентът е станал веднага, след като клонът е отворил.\r\nЗа акцията в Благоевград Иванов обясни, че са задържани над 10 души за разпространение на наркотици. Става дума за група, която е работила около година.\r\nРъководството на МВР се събра на национално съвещание, за да очертае приоритетите си за тази година. Сред обсъжданите проблеми са битовата престъпност и телефонните измами. За да се справи с \"ало\" измамниците, МВР обмисля нови подходи, каза Младен Маринов.\r\n ", "date": "2019.02.15", "title": "Британски експерти у нас ще нищят случая Гебрев"}
{"url": "https://www.dnes.bg/akoshtete-vqrvaite/2019/02/15/godinata-na-jyltata-zemna-svinia-petel.402234", "text": "Хората, родени в годината на Петела са целеустремени, амбициозни, непредсказуеми и обичат да бъдат забелязвани. Както в професионалния, така и в личния живот се стремят да заемат лидерски позиции, не се подчиняват, даже когато са допуснали грешка и оттам идват повечето им конфликти и проблеми.\r\nИнициативни са, любители на иновациите и в интерес на истината, лесно се справят със служебните си задължения. Но като едни истински Петли, обичат да „кукуригат“, да разгласяват успехите си, да мрънкат по време на работа и да се задрънкват с колегите си, което малко или много ги напряга психически. Обаче пък са много упорити и винаги постигат желанията си.\r\n \r\nЩо се отнася до личния им живот ситуацията е доста противоречива. Те самите са непостоянни и кокетни, но изискват от партньорите си безусловна вярност и подчинение. Единственото условие да се намери общ език с тях е да са безумно влюбени в партньора си, което ги прави по-отстъпчиви.\r\n \r\nВ началото на годината на Земната Свиня хората Петли ще са максимално заети. Заниманията им в повечето случаи ще са сложни и понеже те невинаги успяват да „мелят брашно“ с колегите си, ще им се струва, че никой не желае да им помогне, ще се чувстват изоставени и неразбрани. Когато не са в добро настроение хората Петли се разсейват и допускат грешки във всички направления. \r\n \r\n\r\n ", "date": "2019.02.15", "title": "Годината на Жълтата Земна Свиня: Петел "}
{"url": "https://www.dnes.bg/notifikacii/2019/02/15/rezil-ludogorec-se-izlojiha-sreshtu-slabaka-vereia.402268", "text": "Лудогорец стана за голям резил срещу \"боксовата круша\" Верея и врътна меко казано позорно 0:0 срещу тима от Стара Загора при визитата си на \"Трейс Арена\".\r\nТова бе първа среща след подновяването на шампионата след зимната пауза, а след нея \"орлите\" са лидери с актив от 52 точки и са със 7 точки пред втория ЦСКА.\r\nОтборът на Антони Здравков имаше няколко доста добри положения, с които можеше да вкара, но в крайна сметка тимът пропусна всичко по-добро.\r\nКато цяло обаче продукцията на \"орлите\" бе крайно разочароваща и ако отборът продължава така, нищо добро не чака Сухия.\r\nСрещата бе от 21-ия кръг на елита.\r\nПодробности за срещата четете в ", "date": "2019.02.15", "title": "Резил: Лудогорец се изложиха срещу слабака Верея"}
{"url": "https://www.dnes.bg/rusia/2019/02/15/zlovesht-scenarii-robotite-ubiici-prekrachvat-moralnata-granica.402181", "text": "\r\n\r\n\r\nАйзък Азимов пише тези правила на роботиката още през 1942 година. Макар да са част от научно-фантастичните му разкази и книги, учените дълго време ги ползват като отправна точка за това, как един идеален робот трябва да се държи.\r\nНо с годините се променят и начините, по които човечеството води войни. Те се местят в киберпространството, използват се напреднали оръжия, дронове. Следващата крачка, която някои правителства планират, а по-богатите дори са на път да направят, са \"роботите убийци“.\r\n                    \n                    \n                Тяхната цел е да водят бойни действия без армия от хора. Те обаче спокойно могат да се изправят и срещу войска от плът и кръв, като това ще е предимство за спечелването на двубоя.\r\nПодобно на \"Терминатор\" обаче, никога не знаем кога тези роботи ще се обърнат изцяло срещу хората. За това граждански организации искат използването на роботи убийци да бъде забранено \"преди подивелите държави да започнат да ги използват“.\r\nПроучване, проведено в 26 държави показва, че 60% от хората искат пълна забрана на използването на изкуствен интелект, който може да убива без човешка намеса.  Това принуди да започнат преговори между световните лидери, учените и организациите. Но за сега положителен ефект няма, след като на срещата в Женева, Русия и САЩ категорично отказаха да подпишат подобен договор.\r\nМери Уархам от организацията за човешки права сравнява борбата за забрана на роботите убийци, с войната, която се е водила за премахването на противопехотните мини.\r\n\"Но този път ще имаме успех единствено преди използването на изкуствения интелект да е излязло извън контрол и да попадне в грешните ръце. Мините бяха забранени чак когато вредата вече бе нанесена. Сега искаме предварително решение“, обяснява тя.\r\nСпоред нея, подобни технологии могат да бъдат използвани не само от военните, но и от полицията и дори от охранителните фирми.\r\n\"Според учените, дори и отговорните армии на САЩ и Великобритания  да твърдят, че ще използват технологията отговорно, веднъж щом са на пазара, контролът над тях ще се загуби и ще достигнат и до други правителства и неправителствени организации“, допълва тя.\r\nРусия, Израел, САЩ и Южна Корея официално отказаха да се включат в подобен договор. Според тях роботите са доста по-прецизни и причиняват по-малко страдания на хората, въпреки че тези системи още не са напълно разработени и не е много ясно дали това твърдение е вярно.\r\nВсички тези държави, включително и Китай, инвестират много в оръжия, които почти нямат нужда от човешка намеса, забравяйки напълно първия закон на Айзък Азимов. Великобритания също налива пари в сектора, като скоро ще започне да използва дронове, които самостоятелно да засичат определена цел.\r\nНо според Мери Уархам, останалите държави трябва да помислят добре преди да се опитат да догонят САЩ.\r\n\"С използването на подобни технологии прекрачваме морална граница“, категорична е тя.", "date": "2019.02.15", "title": "Зловещ сценарий: Роботите убийци прекрачват моралната граница "}
{"url": "https://www.dnes.bg/notifikacii/2019/02/15/do-24-chasa-trymp-obiaviava-kraia-na-halifata-v-siriia.402266", "text": "Президентът на САЩ Доналд Тръмп каза днес, че ще направи съобщение за \"халифата\" на Ислямска държава в следващите 24 часа. Новината идва в момент, в който ислямистите от групировката продължават да бранят последния си анклав в Сирия, предаде Франс прес.\r\n\"Разполагаме с много страхотни новини във връзка със Сирия и нашия успех за изкореняването на халифата и те ще бъдат обявени в следващите 24 часа\", каза Тръмп пред медиите в Белия дом.\r\nПрезидентът на САЩ вече посочи, че официално съобщение, което ще е преди всичко символично, за края на този самопровъзгласил се \"халифат\", ще бъде направено много скоро.\r\nТръмп заяви днес, че ще обяви национално извънредно положение, като използва изпълнителните си правомощия, за да заобиколи Конгреса и за да може да изгради стена по южната граница на страната, предадоха световните агенции. Той каза, че ще подпише съответния документ по-късно днес в Овалния кабинет, допълва Ройтерс.\r\n                \n                Конгресът отпусна около 1,4 милиарда долара за тези заграждения. Тръмп иска 5,7 милиарда долара и настоява, че се нуждае от тях за построяването на стената.\r\nТръмп планира да използва изпълнителните си правомощия, за да вземе пари и от други източници на финансиране и така да се сдобие с общо 8 милиарда долара за стената. Белият дом казва, че Тръмп планира за целта да вземе пари от сметки на министерствата на финансите и на отбраната, но не и пари предназначени за реакция при природни бедствия, отбелязва Асошиейтед прес.\r\n\"Всички знаят, че стените работят\", каза днес Тръмп пред журналисти в Розовата градина на Белия дом. Той спомена за \"нашествие\" на мигранти, чието положение не е узаконено, предаде Франс прес.\r\n \"Говорим за инвазия на нашата страна, от трафиканти на наркотици и на хора, и всички видове престъпници и престъпни банди\", каза Тръмп. \"Обявяваме това извънредно положение заради тази инвазия\", допълни той, цитиран от ДПА.\r\nТръмп заяви, че иска бързо построяване на стената по границата. Той изтъкна, че стената ще бъде построена много по-бавно, ако се мине през нормалните законодателни канали.  \"Можем да направим една стена в продължение на дълго време, но аз не се нуждая от това, аз искам това да стане много по-бързо\", каза Тръмп. Президентът заяви, че очаква съдебни процедури да бъдат задействани срещу извънредното положение. \"За щастие ние ще ги спечелим\", допълни той.\r\nИнициативата на Тръмп, която е остро критикувана от демократите, обаче не се подкрепя единодушно от самите републиканците, отбелязва Франс прес. Противниците на Тръмп виждат в това негово решение политическа маневра на един отслабен президент, чиято партия изгуби мнозинството си в Камарата на представителите на междинните избори през ноември.\r\nЩатът Ню Йорк вече обяви, че ще оспорва в съда решението на президента да обяви национално извънредно положение.\r\n\"Няма да толерираме тази злоупотреба с власт и ще се съпротивляваме с всички възможни съдебни средства на наше разположение\", заяви Летисия Джеймс, която е прокурор демократ от щата Ню Йорк.\r\nДнес Тръмп припомни, че много други президенти са обявявали национално извънредно положение, но президентите, които той спомена, а именно Барак Обама, Бил Клинтън и Джордж Буш-младши, са въвеждали такова извънредно положение не за финансирането на проекти, които Конгресът не подкрепя, а заради възникнали зад граница кризи, отбелязва Асошиейтед прес. Клинтън е обявявал 17 извънредни положения, Буш - 13, а Обама - 12, посочват данните на изследователския \"Център Бренън\".\r\nОчаква се по-късно днес Тръмп да подпише и бюджета, одобрен от Конгреса вчера, допълва Ройтерс. Това ще предотврати нова частична парализа на федералните институции, след като временната мярка за тяхното финансиране изтича утре сутринта местно време, отбелязва Ройтерс.\r\nСАЩ вече преживя 35-дневна парализа на федералните институции през декември и януари.\n\r\n. (БТА)\r\n ", "date": "2019.02.15", "title": "До 24 часа Тръмп обявява края на халифата в Сирия?"}
{"url": "https://www.dnes.bg/obshtestvo/2019/02/15/ot-prozrachnost-bez-granici-ne-haresaha-podhoda-s-kodeksa.402198", "text": "Асоциация \"Прозрачност без граници\" изразява категорично несъгласие с подхода, при който се извършват промените в Изборния кодекс. \nВ официална позиция се посочва, че промените в изборното законодателство, извършвани в последния момент, без адекватна обосновка и без висока степен на консенсус, създават основания за взаимни политически нападки, водят до безсмислено повишаване на градуса на обществената дискусия и рушат доверието в институциите.\r\nОт \"Прозрачност без граници\" призовават депутатите да насочат вниманието си към прилагането на действащите правила и изпълнението на техния ангажимент към изборния процес.\r\nПромените бяха приети окончателно късно снощи след 15-часово заседание. Прагът на преференциите беше увеличен, а изцяло ще се гласува машинно след местния вот наесен.\r\n\r\n ", "date": "2019.02.15", "title": "От \"Прозрачност без граници\" не харесаха подхода с Кодекса"}
{"url": "https://www.dnes.bg/stranata/2019/02/15/10-oferti-za-izgrajdaneto-na-struma-prez-kresnenskoto-defile.402264", "text": "В АПИ са постъпили десет оферти за изграждането на участък от АМ \"Струма\" през Кресненското дефиле, съобщиха от Агенцията.\n\n\n\n\r\nОфертите са по обществената поръчка за избор на изпълнител за проектирането и строителството на 13.2 км от автомагистрала \"Струма\", в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе.\n\r\nЦялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на оперативната програма до 2023 г.\n                    \n                    \n                \r\nОтворените днес оферти за лот 3.2.1 - от км 375+860 до км 389+100, и прилежащите пътни връзки. Лот 3.2.1 е с дължина 13,2 км. В участъка ще бъдат построени три тунела - \"Симитли\" /211 м/, \"Ракитна\" /1135 м/ и \"Стара Кресна\" /1052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и три надлези и подлези. Достъпът до трасето ще бъде осигурено чрез три пътни възела. Индикативната стойност на обществената поръчка за лот 3.2.1 е 444 796 305 лв. без ДДС.\n\r\nОфертите за лот 3.2.2 се приемат до 17,30 ч. на 18 февруари (понеделник) и ще бъдат отворени на следващия ден. Дължината на отсечката е 10,4 км. В лот 3.2.2 е включен и обходният път на Кресна, който е 5.5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има и връзка с населеното място Кресна.\n\r\nВ лот 3.2.2 ще бъдат построени 4 тунела - \"Тисата\" /171 м/, \"Света Неделя\" /1.3 км/, тунел \"Кресна 1\" /358 м/ и \"Кресна 2\" /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукта с приблизителна дължина 5 км, както и девет надлези и подлези. Чрез пътен възел \"Кресна\" - при км 401+640, ще се осигурява достъпът в посока Кулата, София, път I-1. Индикативната стойност на обществената поръчка за лот 3.2.2 е 430 525 209 лв. без ДДС.\n\r\nСрокът за изпълнение на всяка от обществените поръчки е 1556 дни и включва времето за проектиране и строителство.\n\r\nПроектът се планира да се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.", "date": "2019.02.15", "title": "10 оферти за изграждането на \"Струма\" през Кресненското дефиле"}
{"url": "https://www.dnes.bg/sofia/2019/02/15/za-chestvaneto-na-levski-preminavame-prez-3-punkta.402221", "text": "Желаещите да присъстват на възпоменателната церемония в София по случай 146 години от гибелта на Апостола на свободата Васил Левски ще бъдат пропускани през три пункта, съобщиха от Столична община.\n\r\nТе ще бъдат разположени на кръстовището на бул. \"Васил Левски\" и ул. \"Оборище\", на бул. \"Дондуков\" и бул. \"Васил Левски\" и на бул. \"Янко Сакъзов\" и ул. \"Панайот Волов\". \n\r\nВъзпоменателната церемония ще започне в 18.00 ч. на 19 февруари пред паметника на Васил Левски. Цветя пред паметника на Апостола ще могат да бъдат поднасяни до 17.00 ч. и след приключване на официалната церемония, с изключение на часовия диапазон 15.00- 16.00 ч.\n                    \n                    \n                \r\nЗабранява се внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите. \n\r\nОсвен това се забранява и посещението на лица в явно нетрезво или неадекватно състояние, както и ползването на предмети, предизвикващи силен шум. Проверки ще се извършват и за експлозиви и леснозапалими вещества, източници на йонизиращи лъчения, фойерверки и други пиротехнически изделия. \n\r\nГраждани, които носят обемисти багажи, няма да бъдат допускани заради невъзможността на място да бъде организирано съхраняването им.\n\r\nКомпетентните органи ще наложат забрана за използването на безпилотни летателни апарати (дронове) между 17.30 и 19.00 ч., в района на церемонията заради съществуващите рискове от нежелани инциденти за всички присъстващи, отчитат от общината.", "date": "2019.02.15", "title": "За честването на Левски: Преминаваме през 3 пункта"}
{"url": "https://www.dnes.bg/politika/2019/02/15/ogranichavaneto-na-preferenciite-dogovorka-niama-takova-neshto.402215", "text": "ГЕРБ и ДПС отрекоха да има сговор помежду им за последните поправки в Изборния кодекс, които депутатите бистриха до полунощ. \n\n\n\nВчера с гласовете на ГЕРБ и част от “Обединени патриоти“ беше подкрепено предложението на ДПС да отпадне сегашното изискване за валидност на преференцията от минимум 7 на сто от гласовете, подадени за кандидатската листа, което на практиката означава, че преференции няма да има. Това даде основание на опозицията да заподозре, че има договорка между ГЕРБ и движението. \n\r\nОмбудсманът Мая Манолова пък днес се закани, че ще внесе жалба в Конституционния съд заради поправките в Изборния кодекс.\n                    \n                    \n                \r\nСпас Гърневски от ГЕРБ обаче отрече да има сближаване на позициите с ДПС и се аргументира с това, че много от техните предложения са били отхвърлени от управляващите. \"Няма лошо да се обединяваме около добрите решения. Но няма сближаване, целта на ГЕРБ е да отстрани БСП и ДПС от властта\", категоричен беше депутатът.\n\r\nСпоред него обаче е правилно партиите да си подредят кандидатите в листите, за да се подберат компетентните специалисти. \n\r\n\"Преференциите са нещо много хубаво, но хубаво е и партията да си подреди кадрите, когато влиза в общински съвет и парламента със специалисти, компетентни кадри, за да има качествени закони и дебат. По-висок е прагът вече, трудно е, но който се е доказал в своя район, той ще намери начин да попадне в политическата система\", настоя Гърневски.\n\r\nДжейхан Ибрямов от ДПС също отрече да има сговор с ГЕРБ и даде пример, че не е било прието предложението на движението да има повече избирателни секции в страните извън ЕС. Според него по този начин се ограничават правата на гражданите да упражняват правото си на глас и посочи, че ще има същия проблем и с българите във Великобритания след Брекзит.\n\r\n\"Разбира се, че няма сговор с ГЕРБ. Ако има, тогава сговор има и между ГЕРБ, БСП и всички останали партии, за да се потъпкват правата на български граждани и да не могат да гласуват\", настоя Ибрямов. Според него преференциите не се обезсмислят и все още ги има в Изборния кодекс.\n\r\n\"Преференцията не е обезсмислена, напротив, тя е факт. Но когато една политическа формация подреди дадена листа, тази подредба трябва да бъде спазвана. Няма как на база 7% да бъде преподредена. Да не се смесва преференцията с мажоритарен вот\", добави Джейхан Ибрямов.\n\r\nВалентин Касабов също не видя договорка между ГЕРБ и ДПС и настоя, че преферециите са \"безобразие, което трябва да спре\", а думите на Мая Манолова определи като \"празни приказки\".\n\r\n\"Това са практики, които се наложиха през годините - даване под наем на част от партиите. Това се нарича ишлеме. Отива един бизнесмен по време на изборите, плаща си на партията, след което го вкарват в листата. Тези бизнесмени разполагат с пари, с хора, които гласуват и се вмъкват в листата на съответната партия, след което започват уж от името на партията своя собствена игра\", коментира Касабов.\n\r\nЕлена Йончева от БСП пък се съгласи с Мая Манолова, че трябва да бъде внесена жалба в Конституционния съд заради поправките в Изборния кодекс.\n\r\n\"Тези правила са измислени от ГЕРБ и ДПС, така че да няма на практика преференциално гласуване. Никой от депутатите в този парламент, влязъл с преференции, нямаше да може да бъде избран по тези нови правила\", отсече Йончева.\n\r\nПо думите й управляващите са отнели правата на гражданите на тъмно. Затова и според нея трябвало заседанията на парламента вече да се провеждат през нощта, за да не се вижда \"беззаконието, което вършат депутатите с отнемането на демократичните права на гражданите\".", "date": "2019.02.15", "title": "Ограничаването на преференциите – договорка? Няма такова нещо!"}
{"url": "https://www.dnes.bg/notifikacii/2019/02/15/14-dushi-zadyrjani-za-droga-pri-specakciiata-v-blagoevgrad.402242", "text": "14 души са задържаните при спецакцията в Благоевград срещу организирана престъпна група за разпространение на наркотици, съобщиха от Апелативната специализирана прокуратура. \n\r\nОт 20.00 часа на 14 февруари 2019 г. до момента Специализираната прокуратура и ГДБОП провеждат следствени действия по досъдебно производство срещу организирана престъпна група за разпространение на наркотици в Благоевград. \r\nЗадържани за 24 часа са общо 14 лица. \r\nПретърсени са 14 адреса и един автомобил, извършени са 3 лични обиска. Намерени и иззети са наркотици – амфетамин, марихуана и кокаин.\r\nПредстои наблюдаващият прокурор да анализира събраните доказателства и да прецени на колко и кои от задържаните да бъдат повдигнати обвинения.", "date": "2019.02.15", "title": "14 души задържани за дрога при спецакцията в Благоевград"}
{"url": "https://www.dnes.bg/zvezdi/2019/02/15/aleks-petkanova-i-az-pribrah-korema-za-1-sedmica.402232", "text": "\"Родих естествено и в моя случай коремът се събра след около седмица. Две неща ми помогнаха – нормалното раждане, при което тялото се възстановява много по-бързо и това, че носех стягащ корсет от самото начало“. Това написа Александра Богданска-Петканова във Фейсбук и сподели снимка на своята фигура.\r\nСлед Антония Петрова-Батинкова, която се похвали, че се чувства отлично след раждането и няма следи от коремчето ѝ, Петканова реши да направи същото, като потвърди тезата на Мис България 2009, че жените, които са дали нов живот без секцио, се възстановяват по-добре.\r\n \r\nПреди броени дни красавицата пусна видео, озаглавено „Тест“, което е пародия на песента на Папи Ханс „Кекс“.\r\n \r\nАлекс Петканова роди малкия Габриел на 30 януари. Тя и съпругът ѝ Даниел качиха снимки на бебето още на самия ден. Малко след това му направиха официален профил в Instagram, който вече има над 50 хиляди последователи.\r\n \r\n\r\n ", "date": "2019.02.15", "title": "Алекс Петканова: И аз прибрах корема за 1 седмица"}
{"url": "https://www.dnes.bg/muzika/2019/02/15/grupa-hangar-42-ot-haskovo-s-pesenta-si-niakoi.402200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Хасковската група Хангар 42 представя видеоклипа към песента си \"Някой\". В него участва актрисата Иванка Шекерова, а музикантите изпълняват парчето на сцена с Камерния оркестър на Хасково.\r\nВидеоклипът се ражда в съня на Боян Гегов от групата.\r\n\"Основното послание в клипа е това, че всеки в живота си слага някоя маска и му се налага да бъде някой друг. Искаме да покажем, че човек трябва да свали маските и да бъде себе си и да не се страхува от това\", сподели в \"България сутрин\" Боян Гегов.\r\nПред Bulgaria ON AIR групата сподели, че тази година ще се проведе \"Хасково Рок Фест\", където жителите на града ще могат да се насладят на техни изпълнения, както и на Д2 и Кикимора.\r\n ", "date": "2019.02.15", "title": "Група \"Хангар\" 42 от Хасково с песента си \"Някой\""}
{"url": "https://www.dnes.bg/stranata/2019/02/15/varnenec-otkradna-skypa-kola-i-poiska-otkup-za-neia.402199", "text": "45-годишен варненец е задържан, след като \"възроди\" стара схема от преди години - краде скъп автомобил и рекетира собственика му, за да му го върне. Действията по разследване на престъпното деяние са ръководени и координирани от Районна прокуратура – Варна, съобщава \"\". \n\n\n\r\nМъжът е спипан в момента, в който взел парите. Задържан е за 72 часа с постановление на прокуратурата. По данни на разследващите той има няколко криминални регистрации.\n\r\nВ началото на месец февруари е постъпил сигнал за открадната кола, паркирана пред частен дом на ул. \"Радецки\" във Варна. При последвалите оперативно – издирвателни дейности полицаите успели да открият возилото. През това време обаче станало ясно, че крадецът се е свързал със собственика и иска солидна сума откуп, за да върне колата. \n                    \n                    \n                \r\nНа 13-и февруари, около 18:30 часа, под наблюдението на полицейски екип, непосредствено след предаването на парите и преместването на откраднатия автомобил, са задържани трима мъже. \n\r\nЕдиният от тях - С.Д., е добре известен на МВР и осъждан. Същият е задържан първоначално за срок до 24 часа, а след това за 72 часа с постановление на наблюдаващ прокурор. По случая има образувано досъдебно производство под надзора на Районна прокуратура – Варна. На С.Д е повдигнато обвинение.", "date": "2019.02.15", "title": "Варненец открадна скъпа кола и поиска откуп за нея "}
{"url": "https://www.dnes.bg/rusia/2019/02/15/amerikanski-investicionen-banker-zadyrjan-v-moskva.402231", "text": "Американският инвестиционен банкер Майкъл Калви е бил задържан днес в Москва и е заподозрян в измама, предаде Асошиейтед прес.\n\r\nКалви, основател и старши партньор в инвестиционната компания Беринг восток (Baring Vostok), е бил задържан сутринта заедно с още двама фондови мениджъри. Очаква се московски съд да се произнесе по арестите по-късно днес.\n\r\nСпоред съда към Калви и още петима души, включително двама мениджъри на Беринг восток, са отправени обвинения в измама.\n\r\nАгенция Интерфакс цитира следовател, който е заявил пред съда, че Калви е заподозрян в присвояване на 2,5 млрд. рубли (37 млн. д.) от банка Восточний, в която Беринг восток има контролен дял.\n\r\nОбвиненията са повдигнати след продължителен спор между акционерите на Восточний, пише БТА.\n                    \n                    \n                \r\nКалви, който основава Беринг восток през 1994 година, отдавна работи в Русия и инвестира силно в технологичния сектор на страната, включително в интернет търсачката Яндекс.\n\r\nБеринг восток посочи в изявление, разпространено от руските информационни агенции, че арестите са свързани със спора за Восточний и не са повлияли основните дейности на фонда.\n\r\nИнвестиционната копания допълва, че разполага с над 3,7 млрд. д. вложен капитал за инвестиции. \r\n ", "date": "2019.02.15", "title": "Американски инвестиционен банкер задържан в Москва"}
{"url": "https://www.dnes.bg/rock/2019/02/15/moonspell-i-roting-christ-idvat-za-koncert-u-nas.402201", "text": "Популярните метъл групи Moonspell и Moonspell и Roting Christ идват за общ концерт, който ще се състои на 17 ноември, съобщават организаторите от BGTSC.\r\nЧасът на събитието е19:00 часа, а мястото - столичния клуб Микстейп 5. Събитието е част от общо турне, преминаващо през 50 града в над 25 държави! \r\n \r\nБилетите са в продажба онлайн и в мрежата на Евентим.\r\n \r\nДо 18 февруари билетите ще са на цена от 40 лева. След това и до деня на концерта цената ще е 45 лева. В случай на останали в деня на събитието и на място в клуба цената на входа ще е 50 лева.\r\nПредстои обявяването на допълнителна информация, отчитат организаторите.\r\n ", "date": "2019.02.15", "title": "Moonspell и Roting Christ идват за концерт у нас"}
{"url": "https://www.dnes.bg/eu/2019/02/15/ukrainci-i-moldovci-vlizat-v-es-s-falshivi-bg-lichni-karti.402165", "text": "Румънският вестник \"Адевърул\" съобщава днес за нов престъпен метод за прекосяване на източната граница на Румъния - чрез фалшиви български лични карти. Методът се използва главно от молдовци и украинци, които искат да влязат в Румъния, а оттук и в останалата част на Европа, но нямат гражданство на страна членка на ЕС.\r\nТези, които прибягват до този метод, се надяват, че румънските полицаи на източната граница няма да бъдат толкова бдителни спрямо българските лични карти, колкото спрямо румънските, и така няма да забележат фалшификацията, пише вестникът, цитиран от БТА. \n\n\n \n\r\nФактът, че много молдовци и украинци успяха да получат румънско гражданство и въз основа на него можаха да заминат да работят законно, в която и да е страна от ЕС, със съответните привилегии, амбицира техните сънародници, които не са се възползвали от правото на свободно движение в ЕС, пише \"Адевърул\".\n                    \n                    \n                \r\nИзданието съобщава, че на източния бряг на река Прут - в Молдова, през последните години е била създадена широка мрежа фалшификатори на лични документи. През 2018 г. граничните полицаи в окръзите Галац, Яш, Васлуй и Ботошани са открили стотици фалшифицирани лични карти, което изглежда е накарало фалшификаторите да се замислят. Затова от известно време на източната граница биват разкривани предимно фалшиви български лични карти, като притежателите им се надяват, че граничните полицаи ще ги разпознаят по-трудно отколкото румънските, пише \"Адевърул\".\n\r\nПоследният такъв случай бе на 13 февруари на граничен пункт Оанча в окръг Галац. На пункта за влизане в страната се явил молдовският гражданин Витали К., на 22 години, с автомобил Мерцедес, регистриран в България. При граничния контрол била установена разлика между физиономията на мъжа и снимката на биометричния молдовски паспорт. Граничните полицаи поискали от пътника да представи друг документ за самоличност, при което той извадил българска лична карта. Имайки вече подозрения към младия мъж, румънските гранични полицаи установили, че картата е фалшива. Пътникът признал впоследствие, че се е сдобил с тази лична карта от свой сънародник срещу сумата от 100 евро. Той твърдял също, че не знаел, че документът е фалшив.", "date": "2019.02.15", "title": "Украинци и молдовци влизат в ЕС с фалшиви БГ лични карти"}
{"url": "https://www.dnes.bg/kino/2019/02/15/u-licata-s-genadii-matveev-uchiteliat-koito-sluji-na-detstvoto.402117", "text": "\r\nКакво представлява хуманната педагогика и отблизо с педагогика на сътрудничеството ще ни запознае учителят Генадий Матвеев на 16 февруари от 10.00 часа във Федерацията на научно-техническите съюзи на Раковски 108. Проектът е част от кинофестивала \"(не)Възможното образование\", който се провежда в София от 15 до 24 февруари, а се очаква да се състои и в Пловдив, Бургас, Варна, и Добрич.\r\nПреди работилницата за учители ще се прожектира и кратък филм с грузинския педагог Шалва Амоншвили. Генади Матвеев е лидер на един от първите авторски екипи, проектирали и реализирали негов модел на иновативно училище в България през 90-те години.\r\n                    \n                    \n                \"Бяхме млади, готови да рискуваме“, спомня си за началото той. Всичко започва през 1989 г. С помощта на Министерството на образованието, както и на тогавашния кмет на кв. \"Надежда\" Николай Добрев. Генадий и още няколко преподаватели успяват да направят иновативно училище, в което децата да усвояват уроците по малко по-различен начин. Часовете биват разделени на блокове и ако Генадий види, че учениците се уморяват излизат навън, отпочиват с динамична игра, след което отново се връщат в клас.  \"Разрушихме фронталната архитектура, използвайки коридорите като място за учене. Децата изработваха собствени книги, задачите се решаваха по групи от поне двама и повече ученици“, спомня си Генадий. В училището влиза и английският педагогХенри, представител на хуманната педагогика, който пък дава идея и стените в класните стаи да \"проговорят\". Така всяка вечер нещо, сътворено от детето се окачва на стената. Родителите го виждат, идвайки да го прибират. Всички \"творби\" се събират в папка и на края на срока или годината се дават на семейството по време на тържеството. Така именно се отбелязва силната страна на детето.\r\n\n\r\nГенадий е от учителите, които вярват в учениците си, в потенциала им. Подхожда много внимателно, ако някое дете прояви агресивно поведение. \"Всяка реакция си има причина\" - коментира той - Ще разкажа история, която описва Шалва Амоншвили в една от своите книги. По време на междучасие в коридора група деца чупят саксия. Тя е от керамика, цветето е хубаво. Класическият подход към подобно \"събитие\" е учителят да попита кой го направи, да потърси телефона на родителите. По този начин детето се отдалечава от класа. Всички го сочат с пръст, изолират го. Амонашвили акцентира не върху поведението. Той казва на децата: Задачата е да спасим цветето! Така групата се обединява и  заедно решават какво да направят. Едно дете казва, че това цвете е полезно, тъй като и баба му имало подобно в къщата си. Друго се сеща, че има кофичка за изплакване на гъбата. Всички спасяват цветето, присаждайки го в нея. \"Но това е само временно решение\", обяснил още Амонашвили и попитал как ще се осигури нова саксия. Детето, което е направило това \"престъпление\" предлага да донесе. \"Помощникът\" му допълва, че и той ще донесе на следващия ден. И тази ситуация показва, че можеш да спечелиш две саксии без присъда.“\r\nГенадий има доверие на ученика. Убеден е, че само така детето е способно да даде всичко от себе си. \"Ние, възрастните – учители, родители, много лесно изграждаме икони. Казваме убедено, че детството ни е било прилично, без завои, без отклонения. Това съвсем не е така. Никога няма да забравя моето детство и именно това ми помага да не сгреша в такива ситуации.  И аз не съм бил лесно дете, но благодарение на учителите ми, които следваха тази идеология, израснах .\"\r\nПо думите му, децата заслужават уроците да са по-интересни и забавни. А това става, според опита му, като учителят се откаже от щампите и излишните уроци. Преди да влезе в час, да помисли как да изненада всеки ученик. Да намери ключ за всяко дете като му посвети специална задача. \"Не е трудно – обяснява Генадий – Но се налага малко книги да прочетеш, да помислиш, да общуваш с колеги, да посетиш семинар или фестивал. Да избягваме уроците, които насаждат страх, скука и безделие. Да приемем безусловно децата и да не демонстрираме власт по време на урока. Всяко лично настроение отива назад.\"\r\nСпоред педагога, в учебниците няма любов. Има задачи и проверки. Затова останалото е работа на учителя. \"Може да попитаме децата дали им е харесал урокът, те биха ли променили нещо. Обратната връзка е много важна\", коментира още той. А урокът може да се случи на килима, на перваза на прозореца, под черешата.  Може да бъде в библиотека, театър, музей. Защо не да го проведе някой родител с интересна професия. Генадий вярва, че най-ценното е да служи на детството като не сравнява едно дете с друго, а това дете днес в сравнение с вчера. \"Само това е базата на неговото развитие.“, коментира той и допълва, че най-вече вярата в малките може да доведе до големите успехи.\r\n ", "date": "2019.02.15", "title": "У-лицата с Генадий Матвеев: Учителят, който служи на детството"}
{"url": "https://www.dnes.bg/eu/2019/02/15/borisov-v-miunhen-gotovi-sme-za-vsichki-scenarii-za-brexit.402265", "text": "\"България е в напреднала подготовка за всички възможни сценарии за Брекзит. Вече имаме два приети плана за действие, свързани с оттеглянето на Великобритания от ЕС - \"със сделка“ и \"без сделка“. Това заяви премиерът Бойко Борисов по време на двустранната си среща с главния преговарящ на ЕС по въпросите на Брекзит Мишел Барние, която се проведе в рамките на Мюнхенската конференция по сигурността, съобщиха от пресслужбата на Министерски съвет.\r\nВ разговорите българският министър-председател посочи, че държим на ключовата роля на Европейската комисия за постигането на координиран подход между държавите членки, особено по отношение на подготвеността за Брекзит.\r\n                    \n                    \n                \"За България на първо място стоят правата на гражданите, включително - социалните и здравните, пенсиите“, добави премиерът Борисов. Той заяви пълна подкрепа към главния преговарящ на ЕС за Брекзит Мишел Барние и го поздрави за отличната работа на преговорния екип.\r\n\"Споразумението за оттегляне е възможно най-добрата основа за уреждането на Брекзит. То определя деликатен баланс, който гарантира правата на гражданите и бизнеса, бюджета на ЕС, целостта на Единния пазар и мирния процес в Ирландия“, каза още премиерът Борисов пред Мишел Барние.\r\nБългарският министър-председател заяви, че подкрепяме виждането на ЕК, че Споразумението не подлежи на предоговаряне.\r\n\"В този контекст високо оценяваме усилията на Комисията за намиране на приемлива алтернатива в диалог с британската страна. Надяваме се Споразумението да бъде подкрепено от британския парламент“, каза още премиерът Борисов. Той бе категоричен, че в настоящия ключов момент единството на 27-те държави членки на ЕС е от изключителна важност. \r\n ", "date": "2019.02.15", "title": "Борисов в Мюнхен: Готови сме за всички сценарии за Brexit!"}
{"url": "https://www.dnes.bg/akoshtete-vqrvaite/2019/02/15/kak-da-poiskate-povishenie-na-zaplatata.402122", "text": "Началото на всяка година е моментът, в който правим своите равносметки и в който си казваме, че заслужаваме повече. За мечтателите, които не се задоволяват с монотонна работа, а желаят да израснат в йерархията, да изградят кариера и да натрупат ценен опит повишението на заплатата не е задоволително. Те искат да надграждат уменията си с всеки изминал ден, а усилията им да бъдат възнаградени с повишение на позицията и възлагане на повече отговорности.\r\nАко сте от този тип хора, които не се примиряват с факта, че просто имат работа, вижте какво трябва да направите, за да получите повишение по-скоро.\r\n\r\nМного хора се притесняват да покажат желанието си за повишение, защото смятат, че е твърде рано. Ако сте убедени в уменията си и в това, че заслужавате повишение, покажете го. Никога не е прекалено рано.\r\n                    \n                    \n                \r\nСистематизирайте постигнатото от вас за определен срок от време. Поетите ангажименти и успехите, до които те са довели, са добра подплата към портфолиото ви. Те са основателен мотив за повишение, което да поискате от прекия си шеф.\r\n\r\nВсяка фирма има своята йерархична структура, според която има възможност за растеж. Ако искате да израснете в кариерната стълбица или желаете да опитате да смените работната си позиция в същата фирма, разберете какви критерии трябва да покриете, за да имате самочувствието да поискате повишение.\r\n", "date": "2019.02.15", "title": "Как да поискате повишение на заплатата? "}
{"url": "https://www.dnes.bg/business/2019/02/15/brentyt-dostigna-rekordna-za-godinata-cena.402177", "text": "Цените на петрола сорт Брент удариха върха си за 2019 г., достигайки над 65 долара за барел в петък, подкрепени от сделката на ОПЕК и частичното затваряне на най-голямото крайбрежно петролно поле на Саудитска Арабия, съобщава Ройтерс.\r\nБрентът достигна 65,10 долара за барел, задминавайки границата от 65 долара за пръв път тази година, но към момента цената му е малко под това ниво – 64,86 долара за барел.\r\nМеждународният бенчмарк за цените на петрола е напът да отбележи ръст от 4,5% за седмицата.\r\nФючърсите върху американския суров петрол WTI се повишават с 21 цента, или 0,39%, до 54,62 долара за барел.\r\nСпоред трейдърите цените са били подкрепени от частичното затваряне на саудитското поле Сафания – най-голямото крайбрежно петролно поле с производствен капацитет от над 1 млн. барела на ден.\r\n                    \n                    \n                Затварянето се е случило по-рано през седмицата, казват източник, и засега не е ясно кога ще се върне отново към работа на пълен капацитет.\r\n\r\n ", "date": "2019.02.15", "title": "Брентът достигна рекордна за годината цена "}
{"url": "https://www.dnes.bg/notifikacii/2019/02/15/pari-letiat-prez-balkona-jena-dade-4820-lv-na-izmamnici.402172", "text": "76-годишна жена от Разград е станала жертва на телефонна измама със сумата от 4 820 лева,  съобщиха от Областната дирекция на МВР.\r\nСигналът за измамата е подаден около 12.00 часа на 14 февруари. \r\nУстановено е, че 76-годишна жена е въведена в заблуждение по телефона, че трябва да окаже помощ в полицейска операция по залавяне на измамници. Възрастната жена от Разград хвърлила през терасата сумата от 4 820 лева, поставени в найлонова торбичка. \r\nПо случая е започнато разследване.", "date": "2019.02.15", "title": "Пари летят през балкона, жена даде 4820 лв. на измамници"}
{"url": "https://www.dnes.bg/obrazovanie/2019/02/15/zashto-germanci-izbirat-da-uchat-za-zybolekari-v-bylgariia.402075", "text": "Да влезеш стоматология в Германия е доста трудно. Малцина успяват да получат място в тази специалност. Затова някои се насочват към България – там плащат 8000 евро на година, но пък приемът е много по-лесен.\n\r\nБроят на германските студенти в чужбина постоянно расте. През 2018 той е бил почти три пъти по-висок, отколкото през 2000-та година, се посочва в началото на обширна статия по темата на \"Ханделсблат\", цитирана от . В нея се разказва за опита на 27-годишния Марсел, който следва стоматология в София.\n\r\nОт изданието научаваме, че той е един от 150-те хиляди млади германци, които днес следват извън родината си. Особено впечатление прави високият дял на младежите, избрали специалности в областта на здравеопазването - като хуманната или денталната медицина, посочва \"Ханделсблат\". \n                    \n                    \n                \r\nАвторът на статията обяснява, че за да успее човек да влезе в тези специалности в някой германски университет, трябва да е завършил гимназия с много висок успех: най-малко с 1,3 (в Германия диплома с пълна шестица се равнява на 1,0; оценката 1,3 отговаря на българската 5,70). В Германия броят на местата в тези специалности е ограничен и затова те се наричат \"Numerus Clausus\". За всички онези, които имат по-нисък успех в дипломата, но искат непременно да станат лекари или зъболекари, алтернативата се нарича Източна Европа, пише вестник \"Ханделсблат\".\n\r\n\n\r\nВ Медицинския университет в София няма \"Numerus Clausus\", посочва изданието и добавя, че кандидатите трябва да представят диплома за средно образование с високи оценки по химия и биология, както и да издържат приемния изпит. Авторът пише, че таксите за обучение в България са ниски - в сравнение с тези в Чехия или Унгария. \n\r\nИменно това накарало Марсел да кандидатства стоматология в София. В Германия той първоначално следвал право. В един момент обаче решил, че иска да се прехвърли в медицинска специалност. За това обаче му трябвало отлична диплома, а неговият успех бил по-нисък от 1,3.\n\r\nС помощта на посредническа фирма той кандидатствал в България и се подготвил за приемния изпит, който издържал успешно. Тази услуга не е никак евтина - в една от водещите фирми на германския пазар \"StudiMed\" подобно нещо струва 8000 евро. Тя обаче включва и помощ за намирането на жилище под наем и извършването на адресната регистрация на студента в съответната служба, посочва \"Ханделсблат\".\n\r\nМарсел, който е роден и израснал в малко градче в провинция Баден-Вюртемберг, е минал през цялата тази процедура и вече следва стоматология. Сградата на факултета, в който учи, е строена още по социализма и носи типичните белези на архитектурата на Източния блок, изтъква \"Ханделсблат\" и добавя, че все пак тя се вписва идеално в градския пейзаж на София. \n\r\nПред изданието Марсел сравнява българската столица с Берлин отпреди 20 години. \"В София има доста стари постройки, типични за Източния блок, но и немалко модерни сгради, както и богат културен живот\", разказва германецът. \n\r\nТой пристигнал в София през лятото - сезон, в който в този град човек може да предприема най-различни неща в свободното си време. През зимата пък човек може да кара ски - само на половин час път от София, пише \"Ханделсблат\".\n\r\nПрез седмицата Марсел по цял ден е отдаден на следването - той ходи на лекции и на практически упражнения в Университетската клиника. Сред нещата, които особено цени в университета, е преподаването в малки групи и интернационалната среда. \n\r\nМарсел разказва, че има състуденти от Англия, Гърция, Турция, Австрия, Италия. Обучението е на английски, но през първите две години от следването изучаването на български е задължително. Междувременно Марсел може да се разбира с пациентите си, да дава консултации на български и да записва часове за прегледи.\n\r\nДруга особеност на следването в България са колоквиумите - специални изпити за проверка на знанията на студентите от два до четири пъти на предмет и на семестър. Тези междинни изпити, които в Германия са непознати, гарантират, че студентите учат и по време на семестъра.\n\r\nГодишната такса за обучението е 8000 евро, т.е. цялото 6-годишно следване струва общо 48 000 евро. Доста по-скъпо е, отколкото в Германия, но пък в София студентите нямат допълнителни разходи за материали и инструменти, тъй като университетът предоставя почти всичко необходимо. \n\r\nТаксите за обучение може и да са високи, но поне разходите за живот в България са по-ниски: Марсел си дели едно жилище с още един човек и плаща 255 евро месечен наем. До университета стига за 20 минути пеша. Той изкарва целия месец с 450 евро - за наем, храна и за свободното време.\n\r\n\"На пазара килограм картофи струва 60 или 80 стотинки, за 3 лева можете да изпиете едно капучино в някое заведение или да изядете един дюнер\", казва Марсел. Той ходи и на фитнес, за който плаща по 25 евро на месец. А когато иска да отскочи до Германия, лети с някоя от нискотарифните компании, напр. с Wizzair за около 20 или 30 евро.  \n\r\nТеоретично по време на следването Марсел би могъл да се прехвърли в някой германски университет, но той не иска. Предпочита да завърши в България. \"Едва 10% от студентите действително се прехвърлят. Останалите остават да следват в България\", казва за \"Хансделсблат\" Хендрик Лол от \"StudiMed\" и обяснява, че българските дипломи се признават във Федералната република, както и че процедурата не е сложна.\n\r\nАко трябваше отново да избира къде да следва, Марсел пак би се насочил към България, признава той пред \"Ханделсблат\". \"Но който си мисли, че в България се взима по-лесно диплома, се лъже. Нужна е висока мотивация\", посочва 27-годишният германец. \n\r\nМарсел вече е свикнал с живота в България и иска да завърши следването си там. След това може да работи като зъболекар където си поиска. В Европа дори няма да му се налага да държи допълнителни тестове. Самият той се замисля за Швейцария или за някоя от скандинавските страни. Но все още не е взел окончателно решение. Засега се наслаждава на студентския си живот в България.\r\n \r\n", "date": "2019.02.15", "title": "Защо германци избират да учат за зъболекари в България?"}
{"url": "https://www.dnes.bg/notifikacii/2019/02/15/bolnite-ot-morbili-rastat-21-dushi-s-potvyrdena-diagnoza.402237", "text": "21 души са с потвърдена диагноза морбили у нас, 17 от тях са деца, съобщи главният здравен инспектор д-р Ангел Кунчев пред \"Дарик\". Сред новоинфектираните е и 27-годишен мъж, който е внесъл вируса на дребната шарка от Италия.\n\r\nПри болните деца от Банско и Разлог вероятно говорим за внос от Македония, където вирусът отне живота на три деца, допълни д-р Кунчев. \"Към тези 17 се прибавят още 4, които току-що ми съобщиха, и така стават 21. От всички тях три са деца от същата група, които са пребивавали в това знаменито детско отделение в Разлог, където е станал контактът. Така че те са малко последствие на направеното там разпространение. Има един мъж на 27 години, който се е върнал от Италия, директно с клинична картина“, обясни той.\n\n\n\n                \n                \r\n\"Вносът е вероятно от Македония, даже и тези, които са в Банско и Разлог, като за Банско имаме данни, но за Разлог не можем да открием източника, защото заболяването е толкова заразно, че става много бързо и лесно и няма нужда да си с някой в една стая часове. Достатъчно е да се разминете в коридора и пак може да стане заразяване. Така че вносни са засега“, допълни той.\n\r\n\"Въпросът беше дали ще намерят почва да се развиват у нас, или не. Ако нещата се ограничат до този взрив в Разлог, ние и през годината все още ще имаме внос и на други места и това, че ще изникват отделни случаи или малки епидемични взривове по градини, ясли, отделения, това не е толкова страшно. Въпросът е ще може ли да намери достатъчно неимунни хора, че да предизвика епидемия. Аз мисля, че условията са доста по-различни при нас. Обхватът ни последните години не е лош и чак до такива стойности като украинските, румънските и сръбските надали ще стигнем, но всичко зависи от това колко добре са си свършили работата и родителите, и личните лекари“, успокои главният здравен инспектор д-р Ангел Кунчев.\n\r\nОтносно децата от Разлог, които са хоспитализирани в Инфекциозно отделение на УМБАЛ \"Св. Анна\", д-р Петър Петров, началник на отделението, заяви, че са леко до средно увредени от болестта, но опасност за живота им няма.\r\nПредстои им лечение с продължителност поне пет дни, преди да бъдат изписани, посочиха от болницата. И петте деца не са били ваксинирани. „Децата не са имунизирани, което предполага причината да се развие толкова бързо. Те в момента са в сравнително добро състояние, независимо че имаме заболяване, което би могло да се влоши“, посочи д-р Петров и допълни, че тяхната задача е да не позволяват влошаване на тези състояния и да ограничат епидемично разпространение на заболяването.\r\n ", "date": "2019.02.15", "title": "Болните от морбили растат - 21 души с потвърдена диагноза"}
{"url": "https://www.dnes.bg/sofia/2019/02/15/ideia-ot-vmro-za-obrazovani-roditeli-ot-200-do-1300-lv-pomosht-pri-rajdane.402194", "text": "Родителите в столицата с поне средно образование да получават еднократно помощ за раждане и отглеждане на дете от 200 лева, за второ да получават 500 лв., а за трето – 1 300 лв. Такова предложение ще внесат общинските съветници от ВМРО в Столичния общински съвет като мярка за насърчване на отговорната раждаемост и отглеждането на деца на територията на Столична община.\n\n\n\n\r\nКритериите, които от ВМРО са заложили за отпускане на помощта, са минимум средно образование и постоянен/настоящ адрес на територията на Общината, като за постоянен адрес се предвижда две години уседналост преди раждането на детето, а за настоящ адрес – три години. \n                    \n                    \n                \r\nРодителите с образователна степен \"Бакалавър\" или \"Магистър\" ще получават по-голям размер еднократна помощ. За второ и трето дете съответно сумите на еднократната помощ нарастват.\n\r\nТака родителите с магистръска степена за раждане на второ дете ще получават 700 лева еднократна помощ, а за трето дете - 1700 лева.\n\r\nЦелта е да се подпомагат младите семейства и да се облекчат, като с тези средства се покрият част от разходите в първите месеци от раждането на детето. Въведен е образователен критерий, който е обективна възможност да се подпомагат семейства, които не създават деца в риск.\n\r\nОт ВМРО подчертават, че предложенията са допълнителни стимули за определени групи, а не изключват досегашаните помощи, които получават всички семейства еднократно при раждане на дете.\n\r\nРаждаемостта в София е около 13 000 деца на година, като около 45% от семействата са с поне един родител с висше образование. Новите помощи ще костват на бюджета на Столичната общита около 6,5 млн., пресмятат от ВМРО. Ако програмата се окаже успешна, от партията имат амбицията тя да се въведе и в другите общини и да стане национална стратегия.\n\r\n\"Програмата е предложена на общинско ниво на територията на най-голямата община в страната. Ащо успеем да въведем този механизъм и видим положителните страни, това ще докаже, че може да работи във всяка една община. Амбицията е тази програма да се превърне в национална концепция\", обясни общинският съветник Карлос Контрера.", "date": "2019.02.15", "title": "Идея от ВМРО: За образовани родители - от 200 до 1300 лв. помощ при раждане"}
{"url": "https://www.dnes.bg/obshtestvo/2019/02/15/lukovmarsh-nablijava-otdavane-na-pochit-ili-fashistko-shestvie.402179", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъпреки острите негативни реакции не само от родните политици, но и от чужди представителства, оказа се, че Столичната община няма как да спре провеждането на \"Луковмарш\". \n И тази година, 16-а поред, националистите ще почетат годишнината от смъртта на генерал Христо Луков. Възпоменателното траурно факелно шествие се провежда ежегодно от 2003 г. през февруари в София.\n\r\nЛидерът на Българския национален съюз и организатор на \"Луковмарш\" Боян Расате е сигурен - щом едно събитие предизвиква толкова спорове и коментари, то значи има голямо значение за обществото.\n                    \n                    \n                \r\n\"Подобни спорове \"за\" и \"против\" \"Луковмарш\" има още от създаването на шествието. От 2003 година това събитие стана традиционно за истинските националисти в България. Когато се създаде никой не му обръщаше внимание, но сега е различно\", категоричен бе Расате в \"България сутрин\".\n\r\nПо думите му възраженията към \"Луковмарш\" са в две направления - първото е клевети и лъжи по отношение към личността на Христо Луков, а другото направление е насочено към това, което се случва по време на марша.\n\r\nБившият депутат от БСП Страхил Ангелов вярва, че личността на генерал Луков е спорна, защото той е считан за фашист.\n\r\n\"Генерал Луков е спорен меко казано. Идеите на националните легиони не са толкова далечни за хора като мен - те са против пазарната икономика, че държавата трябва да доминира, те са изцяло антилиберални. Просто г-н Расате не успява да пречупи събитието през призмата на днешното време\", .", "date": "2019.02.15", "title": "\"Луковмарш\" наближава: Отдаване на почит или фашистко шествие?"}
{"url": "https://www.dnes.bg/notifikacii/2019/02/15/facebook-e-zaplashen-ot-miliardna-globa-ot-sasht.402185", "text": "Федералната търговска комисия (FTC) и Facebook преговарят за глоба от няколко милиарда долара, която би уредила разследването на агенцията относно практиките за поверителност на социалната медия, пише The Washington Post, позовавайки се на двама души, запознати с делото.\r\nГлобата ще бъде най-голямата, която агенцията някога е налагала на технологична компания, но двете страни все още не са се споразумели за точна сума. Facebook е изразила първоначална загриженост относно исканията на FTC, казва един от източниците. Ако преговорите се провалят, Федералната търговска комисия може да отнесе въпроса до съда, което вероятно ще бъде сериозна правна битка.\r\nFacebook потвърди, че е в дискусии с агенцията, но отказва да коментира темата в дълбочина. Федералната търговска комисия отказа да коментира темата. Двамата, запознати с разследването източници, са говорили при условие за анонимност, защото не са били упълномощени да обсъждат частните разговори.\r\n                \n                Мултимилиардната глоба ще влезе в сметката на Facebook за американските власти след поредица от пропуски в областта на неприкосновеността на личните данни, които могат да изложат на риск личната информация на потребителите ѝ. Законодателите обвиниха компанията, че не е използвала правилно тези данни и не е успяла да се справи с други дигитални проблеми, включително нарастването на речта на омразата в интернет и разпространението на дезинформация от руски оперативни и други чуждестранни участници.\r\n„Facebook е изправен пред момента на отплатата и единственият начин, по който ще уреди това, е чрез сделка с FTC с тежки наказания и други санкции, които да спрат този вид неправомерно поведение в областта на поверителносттта\", заяви сенаторът от демократите Ричард Блументал пред вестника.\r\nЗа FTC значителното наказание, което би наложила срещу Facebook, може да представлява нова ера на контрол за компаниите от Силициевата долина след години на грешки в сферата на поверителността. Към днешна дата най-голямата глоба, наложена от FTC на технологичен гигант за нарушаване на споразумението с правителството за защита на данните на потребителите, е наказание от 22,5 милиона долара, което Google плати за извънсъдебно споразумение на разследване през 2012 година.\r\n„В този момент е отворен въпросът дали Федералната търговска комисия е ефективна агенция за защита на личните данни, а също така и дали тя е готова да използва сегашния си авторитет, за да защити личните данни на потребителите в Съединените щати“, казва Марк Ротенберг, изпълнителен директор на Центъра за електронна информация. Със сериозна глоба и други наказания според него агенцията „ще покаже, че вече е готова да наложи волята си“.\r\nПроучването на Facebook започна през март миналата година в отговор на съобщения за обвързването на социалния гигант с Cambridge Analytica, политическа консултантска компания, която неправомерно е използвала данни за 87 млн. потребители на социалната медия. Проучването на агенцията се съсредоточава върху това дали поведението на Facebook - заедно с поредица от допълнителни нарушения на неприкосновеността на личния живот, станали публично достояние през последните месеци, представлява нарушение на споразумение от 2011 г., сключено между FTC и Facebook, за подобряване на практиките за поверителност. Facebook твърди, че не нарушава това споразумение.\r\n\r\n ", "date": "2019.02.15", "title": "Facebook e заплашен от милиардна глоба от САЩ"}
{"url": "https://www.dnes.bg/politika/2019/02/15/praviat-obshtestven-syvet-za-vyvejdaneto-na-tol-sistemata.402189", "text": "До края на март министърът на регионалното развитие Петя Аврамова е длъжна да създаде обществен консултативен съвет с участието на браншовите организации за въвеждането на тол системата. Това решиха депутатите по предложение на ГЕРБ, след като изслушаха Аврамова за работата на институцията във връзка с електронната винетка и тол системата.\n\n\n\r\nОсвен това на всеки два месеца регионалният министър ще предоставя информация пред ресорната комисия за напредъка по въвеждането на тол системата.\n\r\nБСП искаха да се създаде временна парламентарна комисия, която да проучи възлагането, провеждането и изпълнението на обществената поръчка за електронната система за винетките и тол таксите, но мнозинството в парламента отхвърли предложението на левицата.\n                    \n                    \n                \r\nСпоред червения Димитър Данчев системата явно е „много калпава“, а купуването на електронни винетки се оказа много трудно в началото на годината.\n\r\nАлександър Нанков от ГЕРБ обаче настоя, че е съвсем нормално е да има технически проблеми в началото, но било факт, че пък от началото на година досега са купени повече винетки в сравнение с миналата година, което означавало, че контролът е по-строг.", "date": "2019.02.15", "title": "Правят обществен съвет за въвеждането на тол системата"}
{"url": "https://www.dnes.bg/teatar/2019/02/15/izkustvo-s-kauza-da-preotkriesh-shtastieto-s-teatyr.402176", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Актьорите от театър \"БХАЛГ\" са млади артисти, които обаче не се определят като алтернативни, а по-скоро предпочитат да са творци, които стоят на страна от конвенционалния театър.\n\r\nТрупата предимно пътува и представя своите спектакли, а към този момент основната сцена, на която се изявяват е Руският културно-информационен център, предаде .\n\r\nТам те ще представят и своите постановки \"Филм\" на 28 февруари и \"Шоу-лекция за щастие\" - на 26 март.\n\r\nАлександър Цветков е изпълнителен продуцент на театъра, но играе и една от ролите в постановката, която цели хората да оценяват повече какво е щастието за тях и колко са щастливи.\n                    \n                    \n                \r\n\"Идеята е точно тези текстове на Иво Иванов да ги изведем и да запознаем зрителите по такъв начин с тях, че да открехнат своята гледна точка към щастието и по-лесно да го откриват\", разкри Цветков в студиото на \"България сутрин\".\n\r\nТой допълни още, че вече трупата работи и по нов спектакъл, който ще се казва \"Ъперкът\" и предвид боксовата и спортна тематика, голяма помощ на състава оказват Тервел Пулев и Борислав Бояджиев.\n\r\n ", "date": "2019.02.15", "title": "Изкуство с кауза: Да преоткриеш щастието с театър"}
{"url": "https://www.dnes.bg/sofia/2019/02/15/s-baba-bonka-nachelo-jiteli-na-mladost-1-pak-na-protest.402158", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖивеещите в \"Младост 1\" излизат на протест срещу застрояването на градинка за отдих в квартала. Лице на протеста е Баба Бонка, която е изпратила писмо до премиера, в което разказва как преди 40 години е засаждала дръвчета в градинката, която ще се изсече.\n\r\nПроблемно е мястото в карето между 3 блока. Преди години този терен е взет от държавата, след което през 2009 година е върнат на пет от наследниците. Те са намерили инвеститор, който иска да строи два пететажни магазина. Хората от квартала обаче са категорично против.\r\nЖителите желаят строежът да бъде спрян изцяло и да не се слагат заграждения.\n\r\n жителите се обърнаха с апел към премиера да се запознае с техния случай, да им обърне внимание и да не позволи строеж и заграждане на мястото.\n                    \n                    \n                \r\n\"От Столична община са наясно, че проблемите с презастрояването в София са сериозни, и в тази част на \"Младост 1\", и в други райони. Оказа се, че подробните устройствени планове не работят. Отстоянията между блоковете не са достатъчни, конкретно в \"Младост 1\" няма останали блокови пространства, няма достатъчно паркинги, всичко се опорочава\", сподели Кристияна Тодорова от Инициативния комитет \"За Зелен Младост\" в \"България сутрин\".\n\r\nПетимата собственици на терена са съгласни да се откажат от строителството, ако на всеки от тях се даде обезщетение.", "date": "2019.02.15", "title": "С баба Бонка начело: Жители на \"Младост 1\" пак на протест"}
{"url": "https://www.dnes.bg/zvezdi/2019/02/15/megz-siiae-ot-shtastie-poluchi-valentinka-ot-aresta.402208", "text": "Дори решетките на ареста не могат да спрат драматичната любов на Миглена Каканашева – Мегз и Румен Рончев, който бе арестуван за обсебване на джип на лизингова компания.\r\nКато в шекспирова драма, Рончев първо обвини Мегз в това, че се опитва да присвои компанията му, тя от своя страна не се поддаде на тази провокация и театрално припадна от любов в съдебната зала. След това се появи и истинската съпруга на бизнесмена, която Зорница Рончева, която типично в ролята на антагонист каза, че Мегз \"играе циркове и симулира“. \n\n\r\nНа 14 февруари, празникът на любовта, дизайнерката публикува серия от клипчета в Instagram, които затвърдиха, че Рончев си е \"нейния мъж“.\r\n                    \n                    \n                Букет от рози стои на бюрото й, а тя не може да скрие усмивката си.\r\n\"Изживях най-големия кошмар в живота си, отдавна не съм била толкова щастлива и затова днес ще си позволя да говоря, искам да ви покажа причината за моето щастие. Това е от мъжът ми, представяте ли си - той е намерил начин, дори и от ареста да ми изпрати букет“, обяснява тя.\r\nЦветята са придружени с картичка, в която Рончев навярно се извинява за тежките си думи за присвояването на фирмата: \"Мигленко, още веднъж извинявай, не съм безгрешен, но любовта ми към теб е безрезервна и истинска, и вече никога няма да те предам“, гласи тя.\r\n\"Имах чувството, че не знаех дали съм жива, дали съм умряла, дали ще оцелея на следващия ден. Но справих се, защото се справих с фирмата. Аз винаги съм била от онези романтични глупачки, за които едни цветя означават всичко, но сега той там ( в ареста) се е сетил, намерил е начин да ме зарадва и въобще му е пукало, какво ще получа на този ден, да не съм сама. Щастлива съм много\", разказва пред камерата си развълнуваната Мегз.\r\nДизайнерката, заедно с Румен Рончев и братовчед й са обвинени, че са обсебили джип на лизингова компания.\r\nМеглена го обявява за краден, но по-късно той се появява в имота на техен близък.\r\nМакар че според съда, Мегз е подбудител на измамата, тя е платила своята гаранция и е на свобода, за разлика от \"мъжа й\", който продължава да е в ареста.", "date": "2019.02.15", "title": "Мегз сияе от щастие, получи валентинка... от ареста!"}
{"url": "https://www.dnes.bg/balkani/2019/02/15/istoricheski-probiv-vryshta-se-imeto-caribrod-oficialno.402213", "text": "Утре на сградата на общината в Цариброд ще бъде поставена нова официална табела. На нея на сръбски език ще бъде изписано „ОПШТИНА ДИМИТРОВГРАД”, а на български език „ОБЩИНА ЦАРИБРОД”.  Това съобщи премиерът Бойко Борисов във Facebook. \r\nДвете наименования ще имат еднаква сила на официална употреба, уточнява министър-председателят. \r\nТой припомня, че за първи път от 1951 г. насам на обществени сгради, пътни знаци и документи вече официално ще се използва и името \"Цариброд\".\r\n\"Постигнахме този исторически пробив след редица продължителни усилия. Намерена бе и законовата форма, вече всеки спокойно и законно да използва историческото име\", пише още Борисов, който е на посещение в Сърбия.\r\nТой честити на всички българи от двете страни на границата, че „отново ще наричаме това прекрасно място \"Цариброд\".", "date": "2019.02.15", "title": "Исторически пробив: Връща се името Цариброд – официално"}
{"url": "https://www.dnes.bg/notifikacii/2019/02/15/sasht-tyrsiat-nachin-da-vkarat-humanitarna-pomosht-vyv-venecuela.402152", "text": "Правителството на САЩ е струпало хранителни припаси в складове по границата на Колумбия с Венецуела и търси начини как да прати помощта във Венецуела, за да помогне да бъдат облекчени страданията там. Това заяви на международна конференция във Вашингтон за Венецуела специалният пратеник на президента Тръмп Елиът Ейбрамс, цитиран от Ройтерс.\n\n\n\r\nНа конференцията за оказване на международна хуманитарна помощ във Вашингтон, която беше организирана от венецуелската опозиция, Ейбрамс отхвърли настояванията на венецуелския президент Николас Мадуро, че страната му не преживява хуманитарна криза, и заяви, че всякакво уреждане на кризата във Венецуела трябва да започне с \"окончателното оттегляне (от властта) на режима на Мадуро\".\n                \n                \r\nВ Тwitter бившият губернатор на венецуелския щат Амасонас Либорио Гуаруля написа вчера, че във Венецуела е започнала да влиза чуждестранна хуманитарна помощ и че за да влезе, помагали представители на коренното население на Венецуела, предаде ТАСС, цитирана от БТА.\n\r\n\"Хуманитарната помощ започва да влиза през Амасонас по реките Гуайния, Атабапо и Ориноко, с лодки под охраната на венецуелски индианци от Колумбия в населените места влизат продоволствия\", пише Гуаруля, а към публикацията му са прибавени снимки. Регионът граничи с Колумбия и Бразилия. По думите на бившия губернатор в събирането на помощите са участвали неправителствени и индиански организации, както и правителството на Колумбия. \r\n ", "date": "2019.02.15", "title": "САЩ търсят начин да вкарат хуманитарна помощ във Венецуела"}
{"url": "https://www.dnes.bg/sofia/2019/02/15/ombudsmaia-grubo-se-posegna-vyrhu-pravata-na-bylgarite.402196", "text": "Омбудсманът Мая Манолова се закани, че в момента, в който бъдат обнародвани поправките в Държавен вестник на Изборния кодекс, тя ще внесе жалба в Конституционния съд.\n\n\n\r\nСпоред нея измененията отнемат права на избирателите.\n\r\n\"Това е грубо посегателство върху правата на българските граждани, отнемат им правото да гласуват за личности, което те поискаха на референдума през 2015 г., сега преференцията става безсмислена, това е все едно да имаш право да си купиш хляб, но той да струва 130 000 лева, защото 130 000 гласа са нужни за разместване на листата, което е ясно, че няма как да се случи\", скочи тя.\n\r\nКъсно снощи с гласовете на ГЕРБ и част от \"Обединени патриоти\" беше подкрепено предложението за промени в Изборния кодекс на ДПС да отпадне сегашното изискване за валидност на преференцията от минимум 7 на сто от гласовете, подадени за кандидатската листа, което на практиката означава, че преференции няма да има.\n                    \n                    \n                \r\nМанолова атакува и отсъствието на електронното гласуване, което според нея оставя стотици хиляди българи без граница без възможност да дадат своя глас.\n\r\n\"Няма как да остана безразлична върху това посегателство, това е 13- ата поправка в Изборния кодекс и всяка следваща отнема все повече права на избирателите\", настоя омбудсманът.", "date": "2019.02.15", "title": "ОмбудсМая: Грубо се посегна върху правата на българите"}
{"url": "https://www.dnes.bg/world/2019/02/15/kioveshi-e-prizovana-dnes-na-razpit-kato-obviniaema.402162", "text": "Бившият главен прокурор на румънската Национална дирекция за борба с корупцията (НДБК) Лаура Кодруца Кьовеши е призована днес в Специалния отдел за разследване на магистратите в рамките на Главната прокуратура, за да бъде разпитана по дело, в което е обвинена в злоупотреба със служебно положение, вземане на подкуп и лъжесвидетелстване, предаде агенция Аджерпрес.\n\r\nДелото е образувано през декември 2018 г. след сигнал на бившия депутат Себастиан Гица, който избяга в Сърбия, след като бе изпратен на съд по няколко дела за корупция.\n\r\nГица твърди, че през 2011 г. Кьовеши е поискала от него 200 000 евро за връщането от Индонезия в Румъния на бившия финансов директор на рухналия Национален инвестиционен фонд Николае Попа, който бе осъден на 15 години затвор.\n                    \n                    \n                \r\nРумънската полиция информира през декември 2018 г., че е заплатила на фирма за въздушен транспорт над 234 000 леи за връщането на Попа в страната.\n\r\nВ сряда Кьовеши заяви, че е невинна и че ще продължи да участва в процедурата по избор на главен прокурор на новата Европейска прокуратура, посочва БТА.\n\r\n\"През последните дни бях подложена на клеветническа кампания, която вероятно се дължи на отчаянието на някои от факта, че заемам първо място в процедурата по избор на европейски главен прокурор\", заяви Кьовеши. \"Много интересно е, че тази призовка идва, преди да отида в Европейския парламент за изслушване\", допълни тя.\n\r\nСпоред Кьовеши това е опит за дискредитирането й, за да й бъде попречено да заеме поста на ръководител на Европейската прокуратура.\n\r\n ", "date": "2019.02.15", "title": "Кьовеши е призована днес на разпит като обвиняема"}
{"url": "https://www.dnes.bg/stranata/2019/02/15/pak-agresiia-kym-medici-tozi-pyt-v-nova-zagora.402205", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден случай на агресия към медици в спешен център бе регистриран у нас, след като 19-годишен нападна фелдшер в Нова Загора. След случая работещите в спешния център в града настояват за физическа охрана.\r\nНапрежението ескалирало, след като близки на 48-годишен мъж с масивен инфаркт, са нападнали екипа след съобщение за смъртта на техния близък.\r\nРаботещите в спешния център коментират, че агресията от страна на пациенти е почти ежедневна. Затова настояват за допълнителна охрана.\r\nНападателят, който е на 19 години, е задържан за 24 часа. А от семейството на починалия мъж твърдят, че лекарите ги провокирали с грубо държание.\r\n ", "date": "2019.02.15", "title": "Пак агресия към медици. Този път - в Нова Загора"}
{"url": "https://www.dnes.bg/index/2019/02/15/novite-koli-i-v-es-i-u-nas-pak-sys-spad-v-prodajbite.402191", "text": "През януари регистрацията на нови автомобили в Европейския съюз отбеляза понижение за пети пореден месец, продължавайки низходящия тренд, който започна след влезлите в сила от миналия септември нови стандарти за отработените вредни газови емисии (т.нар. \"WLTP стандарт\").\r\nДанните на Асоциацията на европейските автомобилостроители (ACEA) показаха пореден спад при продажбите на нови автомобили и в рамките на България в началото на настоящата година.\n\r\nПродажбите (регистрацията) на нови пътнически автомобили в Европейския съюз се понижиха през януари с 4,6% на годишна база след спад с 8,4% месец по-рано, отбелязвайки по този начин понижение за пети пореден месец. Въпреки това, в началото на годината бяха регистрирани 1 253 596 нови автомобила спрямо 1 195 665 точно преди година, като това е вторият техен най-голям брой за месец януари от 2009-а година насам.\n                \n                \r\nПоредното влошаване при регистрацията на нови автомобили е факт, след като в началото на есента на 2018-а година влезе в сила новият стандарт WTLP за отделяните вредни газови емисии, предаде БНР.\n\r\nНамаляването на продажби за пети пореден месец обаче е и поредно доказателство за слабостта на европейската икономика и в частност на автомобилната индустрия.\n\r\nАгенцията ACEA отбеляза, че е отчетен спад при регистрацията на нови автомобили в рамките на целия ЕС, включително и в петте водещи европейски автомобилни пазари. Особено силен спад отбелязаха продажбите на новорегистрирани автомобили в Испания (понижение с 8,0%) и в Италия (със 7,5%) при по-умерено понижение във Великобритания (с 1,6%), Германия (с 1,4%) и Франция (с 1,1%).\n\r\nСпоред ACEA продажбите на нови автомобили в България също отбелязаха понижение през януари с 4,9% до 3 564 броя спрямо годината по-рано, когато бяха продадени 3 723 автомобили и след спад с цели 16,5% през декември, като това представлява намаляване на регистрацията на нови автомобили в нашата страна за четвърти пореден месец.\n\r\nТрябва да се има предвид, че продажбите на автомобили са оценявани като един от водещите показатели за състоянието на европейската икономика, но на този етап няма сигнали, че в скоро време ще бъде преодолян негативен ефект върху автомобилната индустрия на Стария континент от новите емисионни газови стандарти и от общото забавяне на европейската икономика.\n\r\nСолиден спад при продажбите на нови автомобили през януари отчете Nissan (спад с цели 26,1%), следваната от италианската автомобилна групировка FCA Group (понижение с 14,9%), Jaguar Land Rover Group (с 5,7%) и Toyota Group (с 5,4%). Продажбите на германския гигант Volkswagen Group се свиха с 6,5%, като поредни понижения имаше при почти всички автомобилни модели в т.ч. на марката Volkswagen (спад с 3,8%), Porshe (с цели 49,7%), Audi (със 17,3%) и Skoda (с 5,1%) при растеж на продажбите единствено на Seat (повишение със 7,6%).\n\r\nПо-слабо понижение на продажбите отчитат от френската автомобилна групировка PSA Group, произвеждаща марките Peugeot, Opel и Citroen (понижение с 1,9%) и от другата френска автомобилна групировка Renault Group, произвеждаща марките Renault и Dacia (с едва 0,7%). Продажбите на автомобили на германската BMW Group се понижиха с 2,7% и а на Daimler, произвеждащ марката Mercedes, с 1,3 на сто.\n\r\nСпадът на продажбите на автомобили от Volkswagen AG е придружен и от слабо намаляване на общия пазарен дял на компанията през януари до 24,1% от 24,6% година по-рано, но въпреки това германският гигант запазва лидерската си позиция на автомобилния пазар.", "date": "2019.02.15", "title": "Новите коли и в ЕС, и у нас пак със спад в продажбите "}
{"url": "https://www.dnes.bg/mish-mash/2019/02/15/last-name-dimitrov-pyrvo-nai-dobriia-vyzpiaha-grisho-v-rap-pesen.402225", "text": "\r\n \r\n\r\nМоже да се каже, че Григор Димитров е любимец на българите, които непрестанно се вълнуват дали е с Маша, Никол, дали мачка или пада, дали ще играе на кортовете в родината или ще се придържа към плана – Големият шлем.\r\nНеслучайно за тенисиста бе създадена и нова песен  - за да може да бъде възпят от своите върли почитатели.\r\n\r\n                    \n                    \n                \r\nТова гласи текстът на бъдещия хит \"Гришата“.  Музиката е създадена от Петър Петров по прякор Veznata, а изпълнителите са D3MO и Donny Sosa.\r\nВ хвалебствената песен още можем да чум:\r\n", "date": "2019.02.15", "title": "Last name Димитров, първо – най-добрия! Възпяха Гришо в рап песен"}
{"url": "https://www.dnes.bg/notifikacii/2019/02/15/58-godishen-s-11-prisydi-za-alo-izmami-pak-pred-temida.402186", "text": "Рецидивист с 11 присъди за телефонни измами отново е в полезрението на Темида.\r\nРайонна прокуратура-Казанлък внесе искане в съда за определяне на мярка за неотклонение \"задържане под стража\" спрямо 58-годишния мъж.\r\nВ периода от 16 януари 2019 г. до 11 февруари 2019 г. в Казанлък в съучастие с други лица три пъти се е представял за служител на МВР и за лекар.\r\nПотърпевшите от измамите са 75-годишен мъж, кой се е разделил с 10 300 лева, 69-годишна жена - с 4 400 лева и 72-годишна жена - с 5 735 лева, съобщиха от Апелативната прокуратура в Пловдив.\r\n ", "date": "2019.02.15", "title": "58-годишен с 11 присъди за ало измами пак пред Темида "}
{"url": "https://www.dnes.bg/business/2019/02/15/darek-novak-ot-google-v-bylgariia-ima-tlasyk-kym-programatik-reklamata.402204", "text": "Технологичният UpDate тази събота е посветен на четенето по нетрадиционен начин. В предаването на Bloomberg TV Bulgaria водещата Елена Кирилова разговаря с Лиза Василева, регионален мениджър на компанията StoryTel за България. Какви са плановете за налагане на стрийминг платформата за аудио книги на българския пазар и как се представя StoryTel на международно ниво – отговорите дава UpDate на 16 февруари. \n\r\nВ предаването в неделя зрителите ще могат да видят част от интервюто, което даде за Bloomberg TV Bulgaria Дарек Новак, мениджър стратегически партньорства на Google за района на Централна и Източна Европа. Пред UpDate Новак коментира пазара на дигиталната реклама в региона. \n                    \n                    \n                \r\nПопитан за Топ 3 сред страните в региона по пазарен растеж, Новак подчертава лидерството на Полша. \n\r\n\"В Централна и Източна Европа, бих казал, че Полша отбелязва доста силен ръст. Това е страна и със значителен пазар. Въпреки това има страни, които наваксват. Конкретно Чехия и Унгария. Румъния също отбелязва силен ръст, a България наваксва доста ефективно.  В страната ви има тласък към програматик рекламата и новите технологии“. \n\r\nПовече за програматик рекламата, за приходите от мобилни реклами и за управлението на монетизацията на бизнеса в Централна и Източна Европа очаквайте в разговора с Новак.\n\r\nДо какви икономически и технологични последствия може да доведе натискът на САЩ върху Huawei пък ще анализира водещият Бойчо Попов в коментарната рубрика WhatsUp в неделя.\n\r\nНа 17 февруари в UpDate зрителите ще разберат и как иновативни, стартиращи и социални предприемачи на територията на Столична община могат да кандидатстват за финансиране. В разговор Александър Сарафов, мениджър на програмата \"Акселератор Стартъп София“ на Столичната община, ще представи възможностите, които дава проектът. \r\nТези и още технологични теми очаквайте в събота и неделя от 19:30 часа в  по.", "date": "2019.02.15", "title": "Дарек Новак от Google: В България има тласък към програматик рекламата "}
{"url": "https://www.dnes.bg/rusia/2019/02/15/maduro-ne-dava-vlastta-humanitarnata-pomosht-ot-sasht-trohi.402146", "text": "Венецуелският президент Николас Мадуро покани специалния пратеник на САЩ Елиът Ейбрамс да дойде във Венецуела. Той направи това в интервю от вчера за Асошиейтед прес.\r\nМакар и да разкритикува конфронтационната позиция на президента на САЩ Доналд Тръмп към социалистическото му правителство, Мадуро заяви, че се надява да се срещне с Тръмп, за да уредят безизходицата след признаването от Вашингтон на опонента му Хуан Гуайдо за законен лидер на Венецуела.\n\n\n\r\nОсвен това Мадуро заяви, че венецуелският министър на външните работи Хорхе Ареаса е имал конфиденциални срещи с Ейбрамс в Ню Йорк. Втората от тях по думите му се състояла четири дни след като Ейбрамс каза, че времето за диалог с правителството на Мадуро отдавна е отминало, предаде БТА.\r\n                    \n                    \n                Мадуро добави, че няма да се откаже от властта, и определи стоящата на границата с Колумбия хуманитарна помощ от САЩ като просто \"трохи\" на фона на замразените от американското правителство активи на Венецуела за милиарди долари.\r\nВ същото време руският постоянен представител в ООН Василий Небензя заяви снощи пред репортери, че Москва \"е силно обезпокоена, че някои горещи глави може да обмислят военни действия срещу Венецуела\", предаде Асошиейтед прес.\r\nВ изказването си Небензя определи подобен вариант като \"много лош развой на събитията\".\r\nТой добави, че дори тези латиноамерикански страни, които подкрепят венецуелската опозиция, \"са категорично против всякакви военни действия и интервенция във Венецуела\".\r\nНебензя заяви, че хуманитарната помощ за страдащите венецуелци, която се транспортира към границите на Венецуела, се използва \"като средство в политическата игра\". Той добави, че това е провокация, която може \"да доведе до нещо много по-лошо\".\r\nНебензя каза, че социлистическото правителство на президента Николас Мадуро винаги може да се обърне за хуманитарна помощ към ООН.", "date": "2019.02.15", "title": "Мадуро не дава властта. Хуманитарната помощ от САЩ - \"трохи\""}
{"url": "https://www.dnes.bg/akoshtete-vqrvaite/2019/02/15/5-zodii-koito-nikoga-niama-da-porasnat.401789", "text": "Някои от нас не искат да пораснат. На колкото и да станат, колкото и задължения вече да имат, те остават деца по душа, лъчезарни са, енергични, жизнерадостни и имат желание да приключенстват. Ето и кои са тези зодиакални знаци.\r\n \r\n1. Стрелец\r\n \r\nОт тях винаги лъха младежка енергия. Имат богато въображение, постоянно искат да се веселят и забавляват и го правят, дори когато станат по-възрастни. Имат чувство за хумор, не се отказват от мечтите си и приемат трудностите без излишно напрежение. Не се обиждат, дори се смеят, когато някой друг ги иронизира. За тях е важно наоколо да има смях и да е забавно.\r\n \r\n2. Лъв\r\n \r\nЛъвовете искат да са силно обичани, а и самите те раздават много любов, точно като децата. Опитват да правят жестове, да зарадват другите, обичат прегръдките и милувките цял живот. Много са енергични, имат сили за партита и за приключения, дори като възрастни. Грабят от живота с пълни шепи, наслаждават се на ваканции, почивки, купони, а и са много жизнерадостни.\r\n\r\n", "date": "2019.02.15", "title": "5 зодии, които никога няма да пораснат"}
{"url": "https://www.dnes.bg/obshtestvo/2019/02/15/dyrjavata-dava-750-lv-na-riskovi-roditeli-no-ednokratno.402147", "text": "Държавата ще дава двойно по-голяма помощ - 750 лв., на рискови родители, за да не изоставят децата си. Парите се отпускат еднократно и са за превенция на изоставянето и реинтеграция на детето в семейна среда. Това е разписано в промените в Правилника за прилагане на Закона за закрила на детето, които са качени за обществено обсъждане, пише .\r\nСега финансовата подкрепа за превенция на изоставянето и реинтеграция се равнява на 5-кратния размер на гарантирания минимален доход или 375 лв. Предлага се той да стане 10-кратен - 750 лв.\r\nСоциалните работници вече ще предприемат спешни мерки за превенция до 24 часа, когато дете е настанено в болница, но родителите не го търсят. В момента срокът е 7 дни от деня, в който е трябвало да бъде изписано.\r\n                    \n                    \n                Социалните работници ще правят план с конкретни мерки за връщане в домашната среда на всяко отделно дете в риск.\r\nПрез миналата година от Агенцията за социално подпомагане са работили с 2316 жени, които са искали да оставят децата си. От тях 1773 са спасени от изоставяне.\r\nВ тези случаи служителите от отдел \"закрила на детето\" са насочили майките към защитени жилища, звена \"Майка и бебе\", дневни центрове и други социални услуги. Там жените получават покрив, храна и дрехи. Служителите помагат и за място в ясли или детска градина. Социалните търсят и работа на майките. Те са се занимавали с интеграцията на 915 деца, като половината от случаите са успешни и те са върнати при родната майка или семейство.", "date": "2019.02.15", "title": "Държавата дава 750 лв. на рискови родители, но еднократно"}
{"url": "https://www.dnes.bg/notifikacii/2019/02/15/zvuchen-shamar-za-arsenal-bate-borisov-udari-londonchani.402153", "text": "Добре познатият у нас БАТЕ Борисов шокира неприятно Арсенал на свой терен и постигна изненадваща победа с 1:0 в първия мач от 1/16-финалите на Лига Европа между двата тима.\n\r\nЕдинственото попадение падна в последните секунди на първото полувреме и бе дело на Драгун, който реализира с глава от близка дистанция. Така на практика беларусите имат предимство преди реванша между двата тима, който е след броени дни в английската столица Лондон.\n\r\nВ състава на беларусите личеше името на бившия футболист на \"артилеристите\" Александър Хлеб, докато гостите бяха без Аарън Рамзи и Месут Йозил в състава, като определено отсъствието на креативни играчи като двамата даде своя негативен резултат. Гостите останаха с човек по-малко в 85-ата минута заради директен червен картон на Лаказет, който по този начин отпада със сигурност за реванша.\n                \n                \r\nДругият лондонски отбор в турнира - Челси, удари с 2:1 Малмьо в среща от 1/16 финалите на Лига Европа и успя да се вдигне след погромното 0:6 от Ман Сити преди дни във Висшата лига. Головете за лондончани на стадион \"Сведбанк\" забиха Рос Баркли през първото полувреме и Оливие Жиру след почивката. Попадението на Жиру бе истинска наслада за ценителите на футбола.\n\r\nФранцузинът опъна мрежата след техничен удар с петичка, след като преди това съотборниците му сътвориха уникална атака. Почетното попадение за домакините вкара Андерс Кристиансен малко преди края на мача.\n\r\n\n\r\n ", "date": "2019.02.15", "title": "Звучен шамар за Арсенал! БАТЕ Борисов удари лондончани"}
{"url": "https://www.dnes.bg/stranata/2019/02/15/pravopisna-greshka-i-sme-ujileni-s-miliard-godishno.402143", "text": "Правописна грешка в  адресите на сайтове, имена на марки и названия на продукти ни жили с  около един милиард лева годишно. Това показва проучване на \"Монитор\",  което се основава на редица доклади от Европейската комисия и по-точно  от Службата на Европейския съюз за интелектуална собственост (EUIPO).\r\nСпоред последните публикувани данни страната ни е загубила над 500 млн. евро заради фалшиви стоки.\r\nЕкспертите посочват, че те са имали близки наименования до  оригиналните продукти, като разминаването е било само в една буква,  замаскирана като правописна грешка. Неточности е имало и в ужким легални  сайтове, които също са се разминавали с една или две букви, така че  само да приличат на оригиналните домейни, но да не препращат  потребителите към страниците на истинските производители.\r\n                    \n                    \n                Според  проучванията на ЕК всеки българин губи по 150 лева годишно заради  фалшивите стоки. Загуба има и в работните места, които се изчисляват на  17 хил. годишно, и то само заради ментетата.\r\nПричината за по-слабата  заетост е, че законните производители произвеждат по-малко, отколкото  биха произвеждали при липсата на фалшифицирани продукти и заради това  наемат по-малко работници.", "date": "2019.02.15", "title": "Правописна грешка и.. сме ужилени с милиард годишно"}
{"url": "https://www.dnes.bg/notifikacii/2019/02/15/gdbop-i-dans-arestuvaha-nad-10-dushi-v-srednoshtna-spec-akciia.402156", "text": "ГДБОП и ДАНС са провели мащабна акция в Благоевград тази нощ, съобщава bTV.\r\nПо непотвърдена информация са задържани между 10 и 15 души, като сред арестуваните има и жена.\r\nДействията на спецслужбите вероятно са насочени срещу наркоразпространението в областта.\r\nПо-късно през деня се очакват и официални подробности за акцията.", "date": "2019.02.15", "title": "ГДБОП и ДАНС арестуваха над 10 души в среднощна спец акция"}
{"url": "https://www.dnes.bg/stranata/2019/02/15/zatvornici-sydiat-dyrjavata-iskat-seks-bez-kameri-i-nadzirateli.402148", "text": "13 души с доживотни присъди, подкрепени от двама излежаващи над 20-годишни, както и жените на трима от тях съдят държавата с искане да им бъде позволено да правят секс в затвора без камери.\n\r\nГруповата жалба е подадена от пандизчии от затворите в София, Варна, Плевен, Пазарджик, Стара Загора и Белене. Те негодуват срещу заповед от 29 февруари 2016 г. на главния директор на Главна дирекция \"Изпълнение на наказанията\" (ГДИН), в която се регламентира реда на провеждане на удължено свиждане за срок до 4 часа. Затворниците могат да се срещат с половинките си, но в присъствието на надзиратели и под видеонаблюдение.\r\nВ жалбата си затворниците искат от съда да отмени акта като нищожен или незаконосъобразен поради противоречие с основни права, установени и гарантирани от конституцията. Те недоволстват, че не се зачита правото им на личен и семеен живот и защитата на личните им данни, пише \"Монитор\".\n                    \n                    \n                \r\nНа първа инстанция в Административен съд София-град делото е загубено. Магистратите са отказали отмяната на заповедта, с която е регламентиран редът на т.нар. удължено свиждане. Мотивите на магистратите са, че заповедта е издадена от компетентен орган и има законови основания. Удълженото свиждане е награда, няма факти, че се извършват действия, които нарушават гарантирани права и свободи.\r\nДоколкото се касае за режим на изтърпяване на наказание, общественият интерес и сигурността на местата за лишаване от свобода имат превес над личния интерес заключава съдът. Той не открива и нарушения на защитата на личните данни. Затворниците са били информирани за възможното видеонаблюдение чрез заповедта на директора на ГДИН.\n\r\nОчаква се делото във ВАС да бъде насрочено за средата на март тази година. По искане на председателя на ВАС Георги Чолаков то ще бъде проведено в зала в Съдебната палата. Причината е, че във ВАС няма конвойна, тъй като там не се провеждат такива дела, това е първото по рода си. Затворниците жалбоподатели са отправили писмено искане да присъстват лично на делото и затова се налага да бъде осигурено конвоирането им в достатъчно голяма зала, за да побере всички страни по делото.\n\r\nОсъдените ще бъдат с белезници на ръцете и на краката. Всеки от тях се бъде конвоиран от двама души от Главна дирекция \"Охрана\". Според запознати сред недоволните, че семейните свиждания се провеждат в присъствието на надзиратели и се следят от камери, е и австралиецът Джок Полфрийман, който изтърпява 20-годишна присъда за убийството на студента Андрей Монов в центъра на София.\r\nЧаст от жалбоподателите е и излежаващият 30 г. затвор сериен убиец Станислав Ангелов – Сиси, който има в досието си четири екзекуции. Той изтърпяваше наказанието си в софийския затвор, но през май 2018 г. бе преместен в затвора в Пазарджик, тъй като подбуждал останалите затворници към неподчинение - подстрекавал ги към бунт и ги „съветвал“ да не взимат от храната, която им предоставяли от столовата.\r\n ", "date": "2019.02.15", "title": "Затворници съдят държавата: Искат секс без камери и надзиратели!"}
{"url": "https://www.dnes.bg/obshtestvo/2019/02/15/kriasyci-vikove-udari-po-glavata-v-detska-gradina-shtastlivo-detstvo.402160", "text": "Поредна серия, в която родители се изправят срещу възпитатели. Действието се развива Дулово, а учителката Гинка Костова от детска градина \"Щастливо детство\" е обвинена в насилие. Внесена е жалба срещу нея, а общината и регионалният инспекторат по образование в Силистра направиха проверка по случая.\n\r\n\"Оплакванията за насилие, според мен са малко силно казано, говорим за физическо насилие и съответните институции вече са задействани и в най-скоро време очакваме техните решения, техните становища, и в зависимост от това какво ще бъде становището, ще предприемем и съответните мерки\", обясни Ваня Неделчева пред bTV, директор на ЦДГ \"Щастливо детство\".\n\r\nРодителите обаче са категорични - децата им са стресирани и дори отказват да отиват на градина.\n\r\n\"Моето дете казва, че е удряно по главата, други деца също казват, че са блъскани, че са притискани до стената и най-вече се оплакват от крясъци и викове, най-вече от това\", твърди Василе Халил, родител.\n\r\n\"Детето толкова се уплашило, че не иска да ходи на градина. Всяка сутрин го водя с рев. Между другото, нашият също се напикава, сега с доктора съм говорила, от стрес, каза, от всичко може да се случи. И си гризе ноктите\", разказва  Фатмегюл Каба, баба на дете от детската градина.\n\r\nУчителката Гинка Костова отрича обвиненията. \n\r\n\"На деца не съм посягала, имам доста стаж зад гърба си, нито съм обиждала дете, текат проверки в момента, нека когато приключат следствията, аз ако съм виновна ще си поема цялата отговорност”, категорична е Гинка Костова.\n\r\nНе всички родители смятат, че Костова има вина, някои подозират, че искат да я махнат, защото е неудобна.\n\r\nСлед проверката на общината, кметът д-р Юксел Ахмед е издал заповед директорката да вземе мерки за безопасността на децата. Тя показва, че има основания за безпокойство и се препоръчва на директора на детската градина да наложи административно наказание на Гинка Костова. ", "date": "2019.02.15", "title": "Крясъци, викове, удари по главата... В детска градина \"Щастливо детство\""}
{"url": "https://www.dnes.bg/index/2019/02/15/receptata-dnes-brauni-s-oveseni-iadki-i-orehi.402049", "text": ":\r\n1 чаша размекнато масло на стайна температура\r\n1 чаша кафява захар мусковадо\r\n½ чаша бяла захар\r\n2 яйца\r\n2 чаени лъжици течна ванилия\r\n1 щипка сол\r\n1 чаена лъжица сода\r\n1 чаена лъжица бакпулвер\r\n1 и ½ чаши брашно\r\n2 чаши овесени ядки\r\nшоколадови парченца по избор\r\n1 шепа стафиди\r\n1 шепа счукани орехи\r\n \r\n:\r\n \r\nВ голяма купа смесете с миксер маслото и двата вида захар, докато стане гладка смес. Разбийте яйцата едно по едно, като ги добавяте към останалите продукти. Добавете ванилията, солта, содата, бакпулвера, брашното, овесените ядки плюс шоколадовите парченца, стафидите и орехите. Разбъркайте добре.\r\n \r\nПодгответе правоъгълна тава за печене, покрита с хартия. В нея разпределете равномерно сместа. Печете до кафяво или около 25-30 минути в загрята на 180 градуса фурна.\r\n \r\nСлед като извадите от фурната, изчакайте да изстине напълно преди да нарежете сладкиша на квадратни барчета.\r\n\r\n", "date": "2019.02.15", "title": "Рецептата Dnes: Брауни с овесени ядки и орехи "}
{"url": "https://www.dnes.bg/eu/2019/02/15/politik-gei-s-cel-da-promeni-konservativna-polsha.402149", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ще се промени ли консервативната политика на Полша? На политическата сцена в страната се появи нов герой. Роберт Бедрон е харизматичен, енергичен и решен да предложи прогресивна алтернатива на сегашното управление на страната.\n\r\nБивш активист за правата на хора с различна сексуална ориентация, убеден проевропеец и отявлен атеист - Роберт Бедрон е абсолютен феномен по високите етажи на властта в Полша.\nТова обаче не е всичко. Бедрон е и първият политик в страната, който излезе от сянката на страха и през 2011 година призна, че е гей, предаде Bulgaria ON AIR.\n                    \n                    \n                \r\nВъпреки омразата, Бедрон намира своя път във властта. През 2014 година той става кмет на средноголемия северен полски град Слупск и по този начин разбива досегашните стереотипи в страната, която дълго време беше под влиянието на силен римокатолически консерватизъм.\n\r\nАмбицията му не се ограничава само до кметското място. На 3 февруари той създаде партията си \"Пролет\", чрез която смята да разбие двуполюсния консервативно-либерален модел на управление в Полша.\n\r\nБедрон възнамерява да се наложи на изборите за Европейски парламент през май и на общите избори през есента. Политикът смята да ограничи влиянието на църквата в държавните дела и също така да я обложи с данъци.\n\r\nЗастъпва се активно и за либерализацията на абортите – тема, която предизвиква полемика. А дали енергията и целите му ще променят вкоренената консервативна политика в държавата, предстои да видим.", "date": "2019.02.15", "title": "Политик гей с цел: Да промени консервативна Полша"}
{"url": "https://www.dnes.bg/sofia/2019/02/15/vsichki-pogledi-za-venecuelskata-afera-sa-nasocheni-kym-dans.402159", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В позиция \"Инвестбанк\", чието име се появи в медийни публикации във връзка с венецуелската афера, отричат да са имали директни отношения с трезори във Венецуела. \n\n\n\n\r\nФинансовата институция няма и не е имала кореспондентски отношения с венецуелски банки, се посочва в позицията. Оттам отричат и наличието на транзакции, свързани с Държавната петролна компания на Венецуела.\n\r\nИ уточняват: Извършените входящи и изходящи трансфери са свързани основно с доставка на хранителни стоки за Венецуела, за които включително имаме представени товарителници.\n\r\nСпоред финансиста Преслав Райков самите схеми се правят така, че да са трудно проследяеми транзакциите.\n                    \n                    \n                \r\n\"Точно тези схеми се правят по такъв начин, че винаги да има повече страни, повече банки, парите минават през по-голям кръг от хора, за да се докажат по-трудно, че са от т.нар. \"черни пари\". Напълно е възможно \"Инвестбанк\" да не е замесена в аферата\", обясни Райков в \"България сутрин\".\n\r\nТой е категоричен - в целия свят при подобни схеми се перат около 15 млрд. долара.\n\r\nРазследващият журналист Николай Христов смята, че не е сериозно американските служби да алармират българските, че се извършват нередни практики на наша територия.\n\r\n\"Защо българските служби не знаят за какво става дума. Всички въпроси в момента са отправени към ДАНС. Апелирам службата да \"открехне\" вратата към случая\", категоричен е журналистът пред .\n\r\n ", "date": "2019.02.15", "title": "Всички погледи за венецуелската афера са насочени към ДАНС"}
{"url": "https://www.dnes.bg/rusia/2019/02/15/vladimir-putin-predlaga-zakon-za-krystnika.402155", "text": "Лидерите на престъпни групировки в Русия ще може да бъдат пращани в затвора само заради водещата си роля в тях, обобщава \"Ведомости\" същността на законопроект, внесен вчера от президента Владимир Путин в Държавната дума.\n\r\nПроектът предвижда по-тежка отговорност за създаване на престъпни групи. Без да доказва, че криминалният бос лично е извършвал престъпления, следствието ще трябва само да установи, че обвиняемият е ръководел или координирал престъпната дейност на хората си.\n\r\nПрезидентът Путин предлага заемащите \"висши позиции в престъпната йерархия\" да бъдат наказвани с 8 до 15 години лишаване от свобода, а организаторите на престъпни групировки - с 12 до 20 години, да получават само ефективни, а не условни присъди и да плащат по-големи глоби - до пет милиона рубли.\n                    \n                    \n                \r\nСпоред вестника възражения нямат нито руското правителство, нито Върховният съд, дали мнения за проекта. Президентската инициатива ще бъде разгледана от парламента с приоритет, уверява председателят на Думата Вячеслав Володин.\n\r\nПо думите на Рафаел Марданшин от парламентарната комисия по законодателството предложената поправка е необходима, тъй като има случаи престъпни босове да не бъдат наказвани за разлика от редовите изпълнители.\r\nНо ако липсва критичен подход от страна на съдилищата, като създател на организирана престъпна група може да бъде обвинен не само някой бизнесмен, но и директор на училище, координиращ действията на учителите, посочва адвокатът Алексей Мелников. Според него поправките в закона ще предизвикат вълна от репресии в Русия.\n\r\nПроектът на Путин влиза в противоречие с ключов принцип на наказателното съдопроизводство - принципа за вината, убеден е друг адвокат - Владимир Жеребьонков. \"Какво деяние обаче е извършил човек, признат за лидер?\" - недоумява експертът. Според него руският президент просто се е повлиял от становището на силовите шефове.\n\r\nНовата мярка ще се хареса на масовия избирател в Русия, смята политологът Абас Галямов. \"Избирателят е готов да приветства винаги и всякак жестокостта към престъпниците. От техническа гледна точка това е правилна стъпка - Кремъл затяга в момента гайките на опозицията и трябва да придружи това с аналогични стъпки спрямо престъпността\", коментира той пред \"Ведомости\", цитиран от Би Би Си.\n\r\nВ Русия \"цялата престъпност е в бизнеса, на улицата вече няма престъпен свят - ако пък има нещо, то е случайно. Какви ти йерархии?\". Така коментира предложения от Путин \"закон за кръстника\" криминалният бос Тайванчик с истинско име Алимжан Тохтахунов, пише онлайн изданието \"Фонтанка\", като се позовава на радио \"Говорит Москва\".\n\r\nПо думите на Тайванчик, днес хора от властта и от бизнеса в Русия извършват повече престъпления, отколкото всички представители на криминалния свят, взети заедно. \"Сами го виждате. Така си е, нали. Те имат връзка конкретно с парите\", обяснява Тохтахунов.\r\n \r\n/БТА/\r\n ", "date": "2019.02.15", "title": "Владимир Путин предлага \"закон за кръстника\" "}
{"url": "https://www.dnes.bg/notifikacii/2019/02/15/myj-s-maska-i-sprei-nahlu-i-otkradna-pari-ot-banka-v-sofiia.402168", "text": "Мъж отне неустановено на този етап количество пари от банка в София, съобщиха от МВР. Инцидентът е станал малко след 8.30 в кв.\"Сухата река\", на ул.\"Ал.Екзарх\".\r\nТази сутрин, към 8.36 часа, в полицията постъпил сигнал за грабеж, извършен от банков клон в столичен квартал. \r\nСпоред съобщената информация, човек с маска и вероятно въоръжен е влязъл в обекта, заплашил служителките и след като използвал спрей, отнел сума пари. Няма данни за пострадали хора.\r\nНезабавно са предприети оперативно-издирвателни действия, изясняват се всички факти и обстоятелства около случая. \r\n ", "date": "2019.02.15", "title": "Мъж с маска и спрей нахлу и открадна пари от банка в София"}
{"url": "https://www.dnes.bg/zvezdi/2019/02/15/100-kila-gotov-da-stane-bashta-iska-zdravo-semeistvo.402170", "text": "Рапърът 100 Кила не е сред родните звезди, които афишират публично любовните си отношения. Но в никакъв случай не е ерген, дори напротив - замисля се все по-сериозно за семейство.\n\r\nДо себе си има жена, за която хип-хоп изпълнителят споделя, че именно тя е човекът, на когото до голяма степен дължи градивната си промяна, към по-стойностен и здравословен начин на живот.\n\r\n\"Да, това е така и наистина ужасно много държа на жената до себе си, която адски много уважавам и зачитам, и се надявам да й го показвам всеки един ден, че тя е най-специалната жена за мен!\", споделя певецът пред сп. Umbrella Bar Magazine.\n\r\nКатегоричен е, че никога и по никакъв повод не са коментирали темата \"брак\", но се чувства готов да стане баща, когато Бог реши и с колкото деца го дари. \r\n \r\n\"Семейството, което аз искам да изградя е едно сплотено семейство, което има вяра в себе си, изпълнено с огромна любов и на всяка цена ще се стремя да не създам семейство на разведени родители, от каквото бях аз самия.\"", "date": "2019.02.15", "title": "100 Kила готов да стане баща, иска здраво семейство"}
{"url": "https://www.dnes.bg/politika/2019/02/15/borisov-s-nai-visokiia-orden-na-syrbiia-za-zaslugi.402169", "text": "Премиерът Бойко Борисов беше удостоен с  с най-високото държавно отличие в Сърбия.\r\n\"Орденът на Република Сърбия\" му беше връчен от президента на страната Александър Вучич.\r\n\"Позволете ми да приема тази награда от името на всички българи, които  положиха огромни усилия по време на Българското председателство - на  всички, които вярваме, че Сърбия е неразделна част от Европа, че в  най-скоро време ще бъде член на Европейския съюз\", заяви Борисов на церемонията, с която бе отбелязан националният празник на Сърбия - Денят на държавността.\r\nМотивите за връчването на ордена са за изключителни заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Сърбия и България.\r\n                    \n                    \n                Борисов подчерта, че няма по-добро от това съседите да са държави-членки на ЕС, защото така заедно можем да работим по набелязаните инфраструктурни проекти – жп линиите, магистрали, газопроводи, туризъм.\r\n\"Мога да ви уверя, че колкото и труден да е светът, колкото и трудни решения да взехме, особено след война – аз вярвам и виждам, че Сърбия върви по верен път и няма по-хубаво от приятелството, от мира и дружбата между народите\", категоричен беше той.\n\r\n ", "date": "2019.02.15", "title": "Борисов с най-високия орден на Сърбия за заслуги "}
{"url": "https://www.dnes.bg/obshtestvo/2019/02/15/sled-15-chasa-umuvane-ns-reshi-kak-da-izbegne-fenomena-15-15.402161", "text": "Депутатите окончателно гласуваха промените в Изборния кодекс след 15-часово заседание.\n\r\nПрагът на преференцията беше увеличен и ще е валиден, ако броят на гласовете, получени за кандидата, е не по-малък от съответната избирателна квота.\n\nМаксималният брой избирателни секции в страната извън Европейския съюз остава 35, което засяга и Великобритания след Брекзит, предаде БНР.\n\r\nДепутатите подкрепиха цялостно въвеждане на машинно гласуване след местните избори наесен.\n\r\nС гласовете на ГЕРБ и част от “Обединени патриоти“ беше подкрепено предложението ДПС да отпадне сегашното изискване за валидност на преференцията от минимум 7 на сто от гласовете, подадени за кандидатската листа.\n                    \n                    \n                \r\nПротив предложението гласуваха от БСП, ВМРО и “Воля“ с мотива, че така се обезсмисля преференциалният вот. От ВМРО призоваха президента да наложи вето. Кристиан Вигенин от БСП заяви: “Недейте да давате цялата власт на човека от Банкя, на човека от сараите да ви редят листите и да ви пращат тук в парламента“.\n\r\nХамид Хамид от ДПС репликира: “Никой не отнема никакви преференции. Това е европейска практика на изчисляване на преференции“.\n\r\nДепутатите решиха още машинно гласуване да има в най-малко 3 000 секции за евровота и най-малко 6 000 за местните избори.\n\r\nРешенията на Централната избирателна комисия ще се взимат с обикновено мнозинство, а не с 2/3, както досега.\n\r\nНяма да има публичен регистър с избирателите, който да се бори с т.нар. “мъртви души“, реши мнозинството, след като отхвърли предложението на левицата.\n\r\nБеше подкрепено предложението на ГЕРБ номерата пред партиите и преференциите да се различават, за да се избегне феноменът 15/15. Така пред политическите сили в интегралната бюлетина ще има номера до 100, а за преференцията номерът ще е плюс 100.\n\r\nОстана и забраната за оповестяване на социологическите данни в деня за размисъл и в изборния ден.\n\r\nИзцяло отпаднаха предложенията за видеонаблюдение в изборния процес.\n\r\nМнозинството в Народното събрание отхвърли проекта на БСП за откриване на публична процедура за избор на нов състав на Централната избирателна комисия. Социалистите заявиха, че искането им е призив за спазване на закона, тъй като мандатът на Централната избирателна комисия изтича на 21 март. ВМРО и \"Воля\" подкрепиха проекта. \r\nПозицията на ГЕРБ е европейските избори да се проведат със сега действащата Комисия, за да се избегнат опитите за спекулации за манипулиране на вота, след като сега действащият орган е избран по кодекса на Мая Манолова - тогава депутат от БСП.", "date": "2019.02.15", "title": "След 15 часа умуване НС реши как да избегне феномена 15/15"}
{"url": "https://www.dnes.bg/obshtestvo/2019/02/15/bylgarite-ne-viarvat-na-deputatite-si-no-optimisti-za-evropa.402073", "text": "Повечето от половината (53%) от българските граждани декларират, че имат доверие на Европейския съюз, сочат данните от проучване на Евробарометър, проведено в края на 2018 година. \n\r\nРезултатите са с 9 процентни пункта над средната стойност, измерена в целия Съюз. Под една трета (30%) от българите декларират недоверие към ЕС, а останалите нямат мнение по въпроса.\n\r\nСред държавите с най-висока степен на доверие към ЕС са Литва (65%), Дания (60%), Швеция (59%), Холандия (57%), Малта (56%) и Португалия (55%). На средноевропейско ниво се регистрира известен ръст в положителната оценка към ЕС – 43%, ръст с 3 процентни пункта в сравнение с пролетта на 2018 г.\n\r\nСпоред данните българските граждани запазват одобрението си към институциите на ЕС и са склонни да се доверяват повече на тях, отколкото на националните им еквиваленти. \n                    \n                    \n                \r\nНад половината от анкетираните наши сънародници (51%) вярват на Европейския парламент, а в същото време едва 13% имат доверие на Народното събрание. Доверието в Европейската комисия е 45% (ръст от 2% спрямо пролетта на 2018 г.), а това в националното правителство – 22%.\n\r\nСред европейските политики българското обществено мнение традиционно изразява най-висока подкрепа (87%) за възможността за свободно движение на хора, стоки и услуги. Общата политика за отбрана и сигурност се подкрепя от 72%, общата външна политика на ЕС – от 62%, а общата енергийна политика – от 60 на сто от българите. \n\r\nПреобладаващата част от българските (57%) и от европейските граждани (58%) споделят оптимистични възгледи относно бъдещето на Европейския съюз.\n\r\nЩо се отнася до бъдещото разширяване на ЕС, делът на хората у нас, които подкрепят приемането на нови държави-членки (51%), е по-висок от средноевропейското ниво (43%). Традиционно българите споделят положителни възгледи относно идеята държавите от Западните Балкани да се присъединят към Европейския съюз, сочат още данните от изследването.", "date": "2019.02.15", "title": "Българите не вярват на депутатите си, но оптимисти за Европа"}
{"url": "https://www.dnes.bg/index/2019/02/15/ot-tadj-mahal-do-tigri-i-antilopi-bez-budilnik-v-indiia.402069", "text": "\n                \n                \r\nАгломератът Делхи е третият най-голям град в света и приютява 25 млн. души. Никак не е чудно, че това е хаотичен град, пълен с контрасти. Тук се намира впечатляващата джамия Джама Масжид, която е най-голямата в Индия с двете си 40-метрови минарета. \n\r\nЕдна от задължителните туристически спирки е Вратата на Индия – впечатляваща 42-метрова арка, издигната в памет на повече от 90 000 индийски войници, загинали във войните, водени от Британската империя. \n\r\nКулминацията обаче несъмнено е Гробницата на Хумаюн, която е и паметник на световното културно наследство от XVI в. Това е гробницата на могулския император Хумаюн, построена през 1562 г. по поръчка на неговата съпруга и по план на персийски архитект. Тя е първата гробница в Индия и някои от историците смятат, че именно тя е прототипа за построяването на легендарния Тадж Махал. \n\r\nЕдна легенда твърди, че след като Тадж Махал бил привършен очите на строителите били избодени, за да не могат да го възпроизведат отново. \n\r\nТадж Махал е мавзолей на Мумтаз Махал, съпруга на Шах Джахан. Тя обаче починала, давайки живот на 14-тото им дете и шахът не могъл да прежали жена си. На смъртния си одър тя го помолила той да съгради нещо великолепно, с което да я почете. Може да се каже, че е успял. И до ден днешен белите мраморни куполи на Тадж Махал са сред символите на вечната любов, векове след като мавзолеят е построен между 1630-1652 г. \n\r\nСъвсем близо до Тадж Махал е крепостта Агра. Тя ни връща още по-назад в историята, тъй като датира от преди повече от две хилядолетия. Дълго време е била столица на Индия. Строежът й започнал през 1156г. и продължил до 1605г.\n\r\nВеличествените кули, бастиони, крепостни стени и порти на Агра Форт символизирали могъществото на император Акбар. Шах Джахан, който построил Тадж Махал, построил и много от основните сгради вътре в пределите на крепостта. Тя била издигната по протежението на река Ямуна и се простирала на площ с дължина от 2,5 км. Включвала крепостна стена от червен пясъчник и няколко постройки вътре. Стената имала два входа – Портата от Делхи и от Амар Сингх.  Една част от Агра Форт се използва и до днес от индийската армия и не е достъпна за публични посещения. Останалата е отворена за туристи и дава възможност на гостите на Агра да се потопят в живота на Могулите от 16 век.\n\r\nОсвен историческите забележителности, в Индия могат да се наблюдават и доста екзотични животни. Особено популярен е националният парк Рантамбор, разположен на високо плато, заобиколен от двете страни от реки. В самия парк пък има няколко езера. Основан е през 1955 г., а през 1973 г. е обявен за един от резерватите по „Проект Тигър”, целящ опазването на тези великолепни животни. Тигрите в парка лесно могат да бъдат видени дори и през деня. \n\r\nОсвен тигри тук живеят леопарди, антилопа нилгау, азиатско диво куче, индийски елен, глигани, хиени, ленивци, както и многобройни птици и влечуги. В парка се намира и едно от най-големите бананови дървета в Индия.\n\r\nОтправяме се към град Пушкар, един от най-древните в Индия и едно от петте свещени места за индусите. Тук е издигнат храм на Бог Брахма, който, според легендите е създал старинното селище. Според вярванията Бог Брахма е богът на сътворението на Вселената, на целия човешки род и древните философски трактати Веди. Друга легенда твърди, че близкото езеро Пушкар, което е свещено, е образувано от Бог Шива, които той изплакал, когато съпругата му Сати починала. \n\r\nВ Раджастан е и град Джайпур, наричан Розовия град, заради цвета на камъка, използван в строителството. Според една легенда, през 1876 г., преди пристигането на принца на Уелс, било наредено да се нарисуват всички сгради в розов цвят и по този начин да се покаже дружелюбността и гостоприемството на местното население.\n\r\nНай-впечатляващ тук определено е Градският дворец, чиято конструкция съчетава няколко стила. Тук ясно си личи британското влияние в Индия, защото градините на двореца напомнят на английските паркове. \n\r\nВ Джайпур можете да видите и Джал Махал (Водният дворец) и Хава Махал (Дворецът на ветровете). Верен на името си, Водният дворец се намира по средата на спокойно езеро, далеч от шума на Джайпур. Дворецът е служил за нещо като ловна хижа на махараджите. Хава Махал пък е бил построен, за да може жените от кралското семейство да наблюдават от стаите си ежедневието и шествията в града. \n\r\n ", "date": "2019.02.15", "title": "От Тадж Махал до тигри и антилопи: Без будилник в Индия!"}
{"url": "https://www.dnes.bg/stranata/2019/02/15/shest-sa-veche-zarazenite-s-morbili-ima-symneniia-za-oshte.402142", "text": "Шест са вече потвърдените случаи на болни от морбили деца в Благоевградска област. Има съмнения за още два случая. Най-много – четири, са констатирани в ромската махала в Разлог. Според лекарите състоянието им е добро.\n\r\nЗаразените с морбили деца са от населени места по поречието на река Места, на възраст между 1 и две години. Те са били приети в болницата в Гоце Делчев със съмнения за усложнения след грип, предаде .\n\r\nПо-късно обаче изследванията показали морбили. Най-тежко се оказало състоянието на две от тях. Те са приети с температура и обрив по тялото.\n\n\n\n                    \n                    \n                \r\nДимитър Симеонов е баща на едно от заразените с морбили деца. Мъжът твърди, че то е било ваксинирано, но не е сигурен срещу какво точно. Сега се надява момиченцето му да оздравее.\n\r\nЗдравните специалисти твърдят, че в района има много деца , които не са ваксинирани.\n\r\nПо клинична пътека болните от морбили деца могат да останат в болница само три дни. От здравното заведение в Гоце Делчев, обаче са категорични, че лечението им ще продължи и след това.\r\nОчаква се днес (15 февруари) да бъдат готови резултатите на 12-е деца в Гоце Делчев, които са със симптоми на морбили. Те са на възраст от 5 месеца до 9 години. Състоянието им е добро. Общо 145 души са поставени под медицинско наблюдение, защото са били в контакт с болните.\r\nЗа морбили в региона на Гоце Делчевско се заговори и през 2010 година. Болестта преминава тежко и са възможни усложнения.\n\r\nИма съмнения за още 12 заразени от морбили. В момента се правят изследвания. От Здравното министерство увериха, че няма опасност от епидемия. Експертите призовават за имунизиране на децата, тъй като това е единственият начин, по който можем да се предпазим.\n\r\n ", "date": "2019.02.15", "title": "Шест са вече заразените с морбили. Има съмнения за още"}
{"url": "https://www.dnes.bg/snimka-na-denia/2019/02/15/i-dnes-shte-e-studeno-maksimalnite-temperaturi-do-6-gradusa.402140", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ще преобладава облачно време. Превалявания от сняг ще има главно през нощта и до обяд, ще са предимно слаби, по-обилни и на повече места ще са в планините, предаде БТА.\r\nПо Черноморието и покрай Дунав преваляванията ще са от дъжд и мокър сняг. С умерен, в Източна България - до силен, вятър от север-североизток ще нахлува студен въздух. Минималните температури ще са предимно между минус 3 и 2 градуса, максималните - между 1 и 6 градуса, по-високи - по долното поречие на Струма.\r\nНад Черноморието ще е предимно облачно и главно в часовете преди обяд ще има превалявания от дъжд. Ще духа умерен и силен вятър от север-североизток. Максимални температури: между 4 и 6 градуса. Температурата на морската вода е 6-7 градуса. Вълнението на морето ще е 3-4 бала.\r\n                \n                Над планините ще е предимно облачно, мъгливо и ще превалява сняг. Със силния североизточен вятър ще има условия и за снегонавявания. Максималната температура на височина 1200 метра ще е около минус 4 градуса, на 2000 метра - около минус 10 градуса.\r\nАтмосферното налягане ще се задържи без съществена промяна; ще е по-високо от средното за месеца.\r\nВ събота над източните райони все още през по-голямата част от деня облачността ще е значителна, но вече без валежи, а вятърът ще остане умерен. Над Западна и Централна България облачността ще намалее до предимно слънчево.\r\nВятърът ще отслабне и ще се ориентира от запад-северозапад. Дневните температури ще се повишат.\r\nВ неделя ще бъде предимно слънчево. Вятърът и в източните райони ще отслабне. Температурите ще се повишат още и максималните ще са между 8 и 13 градуса.", "date": "2019.02.15", "title": "И днес ще е студено. Максималните температури - до 6 градуса"}
{"url": "https://www.dnes.bg/notifikacii/2019/02/15/turciia-ni-predava-dimityr-jeliazkov-ochite.402150", "text": "Турция ни предава Димитър Желязков, известен като Митьо Очите. Той ще бъде екстрадиран от Истанбул при засилени мерки за сигурност, предаде .\n\n\r\nТурските власти ще го предадат на българските в полицейския участък на летище \"Ататюрк\" край Босфора. След което, с редовен полет, Димитър Желязков ще пристигне в България.\r\nОчаква се да кацне на летище София в 20:25 часа. 72 часа, след като Желязков стъпи на българска земя, би трябвало да се гледа мярката му за неотклонение.\r\nДимитър Желязков е с повдигнато обвинение за лидер на престъпна банда за рекет, изнудвания и палеж.\r\nМитьо Очите беше арестуван в хотел Истанбул в компанията на бившия депутат от ДПС Несрин Узун и общинския съветник групата на БСП в Бургас Бенчо Бенчев.\r\n ", "date": "2019.02.15", "title": "Турция ни предава Димитър Желязков - Очите"}
{"url": "https://www.dnes.bg/akoshtete-vqrvaite/2019/02/15/andjelina-djoli-sysipana-ot-sreshta-s-bejanci.401787", "text": "Анджелина Джоли призна, че се е разчувствала много при посещението си на бежански лагер в Текнаф, Бангладеш. Звездата се е разстроила дълбоко, когато е видяла семейства от етническата група Рохинджа, които е трябвало да напуснат домовете си в щата Ракхайн в Мианмар.\r\n\"Начинът, по който са се отнасяли с вас, засрамва всички ни. Най-трагичното в тази ситуация е, че не може да кажем, че не са ни били предупредили какво се случва\", казала е актирсата пред бежанците.\r\n \r\nПред медиите Анджелина обясни, че за нея е било много тежко да се запознае с хора, чийто живот е свързан единствено с преследвания и напускане на дома. Тези хора са били третирани като скотове, посочила е тя.\r\n \r\n", "date": "2019.02.15", "title": "Анджелина Джоли съсипана от среща с бежанци"}
{"url": "https://www.dnes.bg/politika/2019/02/15/preferenciite-umyrtveni-vzima-li-vlastta-prava-na-grajdanite.402163", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНова бюлетина ще имаме за евровота, като ЦИК ще представи как точно ще изглежда тя около месец преди изборите. Самата комисия няма да се сменя, въпреки че мандатът ѝ изтече. Знае се обаче, че номерата на партиите в самата бюлетина ще останат - ще започват от 1 и ще са толкова, колкото са кандидатите на въпросния избор. \n\n\nНомерата на преференциите ще започват от 100 нагоре. Повече са и гласовете, които са необходими на определен кандидат за преференция и минаване напред в листата. Депутатите решиха още, че след местния вот през есента избори да се провеждат вече само с машинно гласуване.\n                    \n                    \n                \r\nПолитологът , че с гласуването на промените в Изборния кодекс снощи, ДПС отново е доказала, че е част от управляващото мнозинство.\n\r\n\"Българските граждани разпознават преференцията като много важен демократичен инструмент. С вчерашното окончателно гласуване в Народното събрание, този инструмент беше умъртвен, остава проформа\", категоричен беше той.\n\r\nКолегата му Цветанка Андреева пък добави, че когато властта отнема права на гражданите, какъвто според нея е този случай, за това няма оправдание. \"В случая статуквото гарантира себе си. В това число аз включвам и БСП\", настоя тя пред Bulgaria ON AIR.\n\r\nПолитолозите бяха категорични, че промените в изборните правила помагат на партиите, в които липсва демокрацията вътре в тях и всичко се решава от лидера. По този начин сега е гарантирано, че няма как преференциите да разбъркат вече наредените партийни листи.\n\r\nАндреева допълни още, че сега всички граждани, които желаеха мажоритарни избори, ще се отдръпнат още повече от избирателните секции и няма да гласуват.\n\r\n\"Остава едно голямо мнозинство, което все повече ще се радикализира към цялата партийна система и това ще доведе не само до недоверие към институциите, а легитимността на цялата система ще пострада\", категорична беше тя.", "date": "2019.02.15", "title": "Преференциите - умъртвени: Взима ли властта права на гражданите?"}
{"url": "https://www.dnes.bg/redakcia/2019/02/15/blogyrka-opisa-veganstvoto-kato-opasno-posledvali-smyrtni-zaplahi.402118", "text": "По-рано тази година Бионсе обяви, че всеки, който стане веган, ще получи безплатни билети за концертите й до живот. На пръв поглед изглежда звездата се опитва да спаси света, правата на животните и така нататък. Но ако се замислим, безопасна ли е веган диетата?\r\nАко питате хората, които я спазват, те ще ви извадят тонове аргументи, защо е така. Ако се опитате да оспорите вярванията им, може и да получите вълна от гняв.\r\nНай-честото твърдение, което използват в своя защита веганите е, че човекът не е създаден да яде месо. Ако ги попитате знаят ли каква е функцията на всички зъби в устата им и защо хората имат кучешки зъби в такъв случай, едва ли ще ви дадат адекватен научен отговор.\r\n                \n                Истината е, че подобна стъпка може и да не доведе до нищо хубаво.\r\nТочно това опитва да докаже в своя блог холандката Kasumikriss. Тя започва веган диета, която продължава четири години. Причината е, че иска да изчисти лицето си от силно акне. Планът й сработва, ала донякъде.\r\nТози ефект обикновено се наблюдава от три до шест месеца след преминаване към веган диета. Но тогава започват и истинските проблеми. Заради спирането на рибата и млечните продукти, тялото започва да губи жизненоважния витамин D, който се грижи за здравето на костите, зъбите и мускулите. Недостигът му често води до рак, сърдечни заболявания, мигрени и депресия.\r\n\r\nСлед шест месеца и след почти година се изчерпва и витамин B12, който е жизненоважен за здравословното функциониране на кръвните и нервните клетки. Симптомите на недостиг на витамин B12 включват задъхване, изтощение, слаба памет и изтръпване на ръцете и краката.\r\nТъй като  Kasumikriss е млада, няма да продължаваме с това, което подобна диета може да причини на тялото на човек след 30 години, ако не я изпълнява правилно.\r\nНедостигът на тези витамини винаги може да бъде заменен с хранителни добавки, за да се компенсира липсата им. Но това значи, да предадем \"нездравословното“ месо в името на \"здравословната“ химия.\r\nИменно тези недостатъци показва в своите снимки Kasumikriss. Две години след началото на диетата, кожата й станала суха, акнето се появило отново, ноктите й изтънели, косата й започнала да изсветлява и да пада. Дори цикълът й спрял за 4 месеца. Момичето започнало да получава депресивни епизоди и да се чувства унила и изтощена.\r\nЕдин ден толкова много й се прияли яйца, че тя си сварила едно и го изяла. Почувствала се толкова добре, че след 4 години на пълно веганство, решила да прекрати това и да се отдаде на ядене на чисто месо. Понякога дори и почти сурово.\r\nСамо три месеца по-късно, тялото й започнало да се чувства по-добре и най-вече – настроението й да се подобрява.\r\n\"Чувствам се отново жива“, казва момичето в едно от видеата си.\r\nТо публикува своя път в социалните мрежи, за да предупреди другите тийнейджърки, които са решили да започнат подобна диета. Уж кротките вегани, които обикновено искат да спасят живота на прасенцата и норките, започват да изпращат на момичето смъртни заплахи. Стига се дори до съд.\r\n\"Ти си проклет боклук. Когато станеш дебела и развиеш диабет, кого ще обвиняваш?“,  това гласи едно от писмата, което момичето получава. Продължението е още по-фрапиращо: \"Ти си убийца и се надявам някой да убие теб или поне, ако продължаваш тъпата си диета да страдаш, страдаш, страдаш точно като тези 1000 животни, за чиято смърт и разпаднати семейства ти лично си отговорна.“\r\nПодобен е и случая на Дафни Релодед, която в своето видео обяснява, че наистина е вярвала в идеята на веганите за спасяването на планетата и се е борила за социални права, но в един момент е осъзнала, че мозъкът й е промит. Подобно на останалите върли привърженици на диетата, тя не приемала чуждо мнение в спор. Отказвала да чуе научните факти и това, което хората, хапващи си месо й казват.\r\n\r\nДафни била веган почти десет години. И приключила тази авантюра след като кожата й станала суха, получила екзема, органите й спирали да работят, имала камъни в бъбреците и още много, много диагнози. Няколко пъти влизала в болница и накрая отново се върнала към месото.\r\nМного от коментарите под видеото й в YouTube разказват историите на други хора, които са пострадали по подобен начин.\r\nИма и такива, които обясняват, че заради здравословното си състояние, просто не могат да ядат месо. Те за пореден път доказват, че човек трябва да яде това, от което организмът му има нужда, а не това, което обществото му налага. \r\n ", "date": "2019.02.15", "title": "Блогърка описа веганството като опасно. Последвали смъртни заплахи!"}
{"url": "https://www.dnes.bg/football/2019/02/15/kralev-var-dava-spravedlivost-skoro-zadyljitelna.402174", "text": "Министърът на младежта и спорта Красен Кралев отговори на журналистически въпроси по актуални теми веднага след откриването на 70-ото издание на международния боксов турнир за Купа \"Странджа\".\r\nЕто какво коментира министър Кралев:\r\n \r\n\r\n \r\nНадявам се съдийските грешки да бъдат по-малко. През последната година много критикувах реферите. Това не беше случайно, тъй като допуснаха малко повече фрапиращи грешки от нормалното. Виждаме, че все повече и футболните ръководители, и цялата общественост се насочва към това, че системата VAR е абсолютно необходима. До две години тя да бъде въведена в България. Не само защото такива ще бъдат изискванията на УЕФА и ФИФА, но и защото смятам, че това ще помогне да бъде намален натискът срещу съдиите. Мисля, че когато всичко се вижда ясно на екрана и може да се проследи всяка спорна ситуация, никой няма да си позволи грешни отсъждания. Виждаме, че още преди да започне шампионатът има много приказки и обстановката се нагнетява. Реферите трябва да знаят, че съдбата на спорта зависи от тях. Ако хората виждат умишлени грешки, няма да идват на стадионите, няма да водят децата си, няма да ги карат да тренират футбол. Защото никой няма да иска детето му да попадне в една система, в която има поръчково съдийство. Това е най-елементарното нещо. Да не говорим, че е ставало въпрос и за много пари - кой ще бъде шампион, кой ще изпадне, кой ще влезе в евротурнирите. Ако бъдем честни, винаги има натиск от страна на клубовете, на медиите, на феновете. По време на награждаването на най-добрите съдии, пожелах на реферите да стоят по-мъжки и по-отговорно. Мисля, че ако го сторят, няма да има проблем.\r\n \r\nИначе, според мен първенството се провежда по една много успешна формула, която гарантира феърплей до последните кръгове. Всеки има интерес да играе, всеки може да изпадне или да влезе в зона Европа. Така че очаквам да има повече публика и хората да се забавляват от това, което се случва на терена.\r\n \r\n\r\n \r\nВъв футбола всеки има право на мнение. Винаги е имало хора, които са били привърженици на старото, на статуквото, и хора, които са привърженици на новото. Целият свят признава, че VAR намалява възможността за съдийски грешки. VAR дава справедливост! Това е най-важното. Защото това е ролята на реферите - да дават справедливост на терена. Когато те не могат да я гарантират, защо да не въведем технология, която да им помогне? Още повече, че тя ще бъде задължителна. Тук не става въпрос дали някой от президентите на футболните клубове го иска. Това ще стане задължително изискване от ФИФА и УЕФА. Подобни изисквания ще има и за стадионите, на които отборите ще играят мачове в евротурнирите. Това е неизбежно. Големият въпрос е дали системата да бъде закупена или да бъде взета под наем, защото нещата са много динамични. Още сме в началото и никой не знае как ще се изменят технологиите, как ще се изменят изискванията на УЕФА. Така че в един момент, ако си направил инвестиция да закупиш техниката, след 5 години може да се окаже, че тя вече е неадекватна. Водил съм разговори по темата. Например колегите от Гърция са наели системата за 10 години в първа и втора дивизия. Те предпочитат този вариант, който е по-сигурен от гледна точка на инвестицията. Има много варианти, така че да не бързаме. Разбира се, държавата ще се опита да помогне. Мисля, че няма как да не ползваме технологиите, които са само в помощ на съдиите и справедливостта. Това е в интерес на всички - и на футболисти, и на собственици на клубове, и най-вече на феновете.\r\n \r\n", "date": "2019.02.15", "title": "Кралев: VAR дава справедливост, скоро – задължителна"}
{"url": "https://www.dnes.bg/obshtestvo/2019/02/15/pette-deca-s-morbili-v-sofiia-nito-edno-ne-bilo-vaksinirano.402184", "text": "Пет деца от Разлог, на възраст от 8 месеца до 3 години, заразени с морбили, са хоспитализирани в Инфекциозното отделение на УМБАЛ \"Св. Анна\".\n\n\n\r\nДецата са леко, до средно увредени от болестта, заяви д-р Петър Петров, началник на \"Инфекциозно отделение\" в болницата. Лекарят уточни, че им предстои  лечение с продължителност поне пет дни, преди да бъдат \r\nизписани. Също така добавя, че нито едно от децата не се било ваксинирани.\r\nБроят на заразените с морбили до този момент са шест, като се изследват още 12 деца в Гоце Делчев със симптоми на болестта. Общо 145 души са поставени под медицинско наблюдение, защото са били в контакт с болните.\n                    \n                    \n                \r\nЗа морбили в региона на Гоце Делчевско се заговори и през 2010 година. Болестта преминава тежко и са възможни усложнения.\n\r\nВ момента се правят изследвания. От Здравното министерство увериха, че няма опасност от епидемия. Експертите призовават за имунизиране на децата, тъй като това е единственият начин, по който можем да се предпазим.\n\r\n ", "date": "2019.02.15", "title": "Петте деца с морбили - в София. Нито едно не било ваксинирано!"}
{"url": "https://www.dnes.bg/stranata/2019/02/15/jena-napravi-klada-ot-stari-drehi-i-se-samozapali.402187", "text": "52-годишна жена се самозапали в двора на къщата си в стражишкото село Камен. Трагедията се разиграла в четвъртък сутринта, пише ЯнтраДнес. \n\n  \r\nЖената станала рано, направила клада от стари дрехи и драснала клечката, а после влязла в пламъците. Жената веднага лумнала като факла,но за щастие съседи се притекли светкавично на помощ и успели да я изгасят като мятали върху нея одеяла. \r\nСъпругът на жената през това време бил отишъл до магазина, но тя по-рано му казала, че ще сложи край на живота си по този начин. \r\nСлавка била отчаяна от живота и нямала пари за осигуровки и лекарства. Преди време също опитвала да си отиде от този свят, но все не успявала. \r\nОбгорената е откарана в болницата във Велико Търново, но без опасност за живота. Полицията разследва случая.", "date": "2019.02.15", "title": "Жена направи клада от стари дрехи и се самозапали"}
{"url": "https://www.dnes.bg/politika/2019/02/15/deputatite-glasuvat-dali-severna-makedoniia-da-stane-chast-ot-nato.402183", "text": "Ратификацията на протокола към Северноатлантическия договор за присъединяването на Република Северна Македония към НАТО стигна до депутатите.\n\n\n\r\nТе са последната инстанция, която трябва със закон да даде съгласието си югозападната ни съседка да стане част от Алианса.\r\nНатовските държави подписаха протокола за приемането на Република Северна Македония на 6 февруари, с което беше даден старт на процедурите за национална ратификация.\r\nОчаква се процесът да отнеме около една година, след което Македония ще стане 30-ия член на Северноатлантическия пакт.\r\nСпоред условията на Преспанския договор Гърция първа трябва да ратифицира протокола на 8 февруари.\r\nРепублика Северна Македония ще бъде 30-ият член на НАТО.", "date": "2019.02.15", "title": "Депутатите гласуват дали Северна Македония да стане част от НАТО"}
{"url": "https://www.dnes.bg/balkani/2019/02/15/mvnr-veche-niama-makedoniia-a-severna-makedoniia.402182", "text": "Република Северна Македония уведоми държавите-членки на ООН и страните със статут на наблюдател в световната организация за новото си конституционно име. То влиза в сила автоматично като резултат от сключването и ратифицирането от двете страни на Договора от Преспа, съобщи външното ни министерство.\n\r\n„Официалното име на държавата ще бъде Република Северна Македония, което е конституционното наименование на страната. Краткото име ще бъде Северна Македония“, се казва във вербална нота, получена в Постоянното представителство на България към ООН в Ню Йорк.\n\n\n\r\nСтраната запазва досегашните си кодове MK и MKD, дадени ѝ от Международната организация по стандартизация (ISO), с изключение на регистрационните табели на превозните средства. Занапред те ще носят сигнатурата NMK.\n                    \n                    \n                \r\nПрилагателното, което следва да се използва за държавата, нейните официални органи и други държавни институции, както и за частни институции, които са свързани с държавата, учредени са със закон и се ползват с финансова подкрепа от държавата за дейности зад граница, трябва да бъде съобразно официалното наименование или кратката му форма, т.е. „от Република Северна Македония“ или „от Северна Македония“. Прилагателни като „северномакедонски“ или „македонски“ не може да се използват в гореизброените случаи, уточнява документът.\n\r\n„Македонски“ може да се използва за частни субекти, които не са свързани с държавата и държавните институции, не са учредени със закон и не се ползват с финансовата подкрепа на държавата за дейности зад граница.\n\r\nОписаните наименования следва да се използват от държавите-членки и от страните със статут на наблюдател в ООН за всякакви цели, включително в двустранните отношения, посочва още документът.\n\r\nС внасянето на официалното уведомление престава да се използват наименованията „Македония“, „Република Македония“, „Бивша югославска република Македония“, както и акронимът FYROM/БЮРМ, посочва още МВнР.\r\n ", "date": "2019.02.15", "title": "МВнР: Вече няма Македония, а Северна Македония "}
{"url": "https://www.dnes.bg/cars/2019/02/15/bentley-bentayga-stana-nai-byrziia-krosouvyr.402166", "text": "Компанията Bentley представи \"напомпана\" версия на модела си Bentayga - Speed. Производителят обяви автомобила за \"най-бързия кросоувър в света\", като максималната му скорост е 306 км/ч. Това е с един километър повече от постижението на Lamborghini Urus.\n\r\nНай-мощната Bentayga е оборудвана с 6,0-литров туин-турбо W12 двигател, чиято мощност е увеличена от 608 на 635 к.с. Максималният въртящ момент обаче си остава същият - 900 Нм.\r\nУскорението от 0 до 100 км/ч отнема 3,9 секунди, което е с 0,2 секунди по-бързо от стандартния всъдеход с W12 двигател. Максималната скорост при версията Sport е увеличена с 5 км/ч.\r\nЗа сравнение, Lamborghini Urus (640 к.с.) ускорява от 0 до 100 км/ч за 3,6 секунди, Porsche Cayenne Turbo (550 к.с.) - за 3,9 секунди (максимална скорост - 286 км/ч), Mercedes-AMG GLC 63 S (510 к.с.) - за 3,8 секунди (250 км/ч), а Jeep Grand Cherokee Trackhawk (717 к.с.) - 3,7 секунди.\r\n                    \n                    \n                ", "date": "2019.02.15", "title": "Bentley Bentayga стана най-бързия кросоувър"}
{"url": "https://www.dnes.bg/notifikacii/2019/02/15/policiiata-razsledva-bankoviia-grabej-vzeti-okolo-12-000-lv.402195", "text": "\n\r\nПолицията продължава разследването на банковия обир в София, който стана тази сутрин, видя репортер на Dnes.bg. \nИзвършителят все още не е задържан.\r\nЗнае се, че мъжът е отмъкнал между 10 и 12 хил. лева, съобщи главният секретар на МВР гл. комисар Ивайло Иванов. \r\nТой уточни, че обирджията е носил със себе си пистолет, който обаче не е използвал. \r\nМъжът е бил с маска, напръскал е с лютив спрей охраната и след това е отмъкнал парите. След това е избягал пеш от местопрестъплението. \r\nКакто е известно, инцидентът стана малко след 8.30 в кв.\"Сухата река\", на ул.\"Ал.Екзарх\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.02.15", "title": "Полицията разследва банковия грабеж, взети около 12 000 лв."}
{"url": "https://www.dnes.bg/stranata/2019/02/15/shte-vzemat-li-bebeto-na-simona-sydyt-dade-nadejda-na-maikata.402188", "text": "3-месечното бебе, което бе отнето от своята майка Симона малко след раждането, няма да бъде настанено в приемно семейство. Това реши Районният съд в Смолян, който отхвърли молбата на Дирекцията за социално подпомагане детето да бъде дадено на временни родители, съобщава сайтът \"\".\n\r\nРешението на съда подлежи на обжалване в 7 дневен срок, а ако такова не последва, момченцето ще бъде върнато на своята майка. \n\nКакто Dnes.bg съобщи, историята на Симона, чието дете бе отнето след раждането, трогна стотици хора в България и чужбина. Много хора изявиха готовност да помогнат на 26-годишната майка от смолянското село Арда да върне бебето си. \n                    \n                    \n                \r\nЗа целта стартира и онлайн подписка, която набира популярност. \n\r\nМотивът на социалните за отнемането на детето е постъпил устен сигнал от неонатолозите от МБАЛ \"Братан Шукеров\" за дете в риск. Повод за подаване на сигнала е бил, че медицинският персонал в отделението е установил, че при майката на детето се наблюдава интелектуален дефицит – отговаря мудно и неточно на задаваните въпроси.\r\nДругият довод на социалните е, че в дома на Симона и бабата Ана Хаджийска в селото липсват елементарни жилищни условия за отглеждане на детето.\r\n ", "date": "2019.02.15", "title": "Ще вземат ли бебето на Симона? Съдът даде надежда на майката"}
{"url": "https://www.dnes.bg/sofia/2019/02/15/bsp-izbornite-promeni-ni-vyrnaha-10-godini-nazad.402167", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бурни дебати държаха народните представители в Народното събрание до късно през нощта. От БСП се заканиха, че ще сезират Конституционния съд и ще настояват за вето, ако промените бъдат приети.\n\n\n\r\nДепутатът Тодор Байчев от БСП коментира пред , че дебатите са били необходими, но не е имало смисъл да бъдат толкова дълги. По думите му благодарение на ГЕРБ и ДПС са се направили промени, които са ни върнали 10 години назад.\n\r\nОсновният спор се породи от преференциите. С промените, които ДПС предложи, прагът скача драстично, а пренареждането на листата става почти невъзможно.\n                    \n                    \n                \r\n\"Беше отнето право на избирателя, беше въведена такава граница, която няма как да бъде постигната, а именно квотата за съответния район. Например в Бургас народен представител се избира с около 11 500 гласа, тоест, за да размести някой преференцуално листата, трябва да получи минимум 11 5000 плюс една преференция, на практика е невъзможно\", заяви в \"България сутрин\" депутатът от БСП Тодор Байчев.\n\r\nСлед бурни дебати по Изборния кодекс депутатите решиха след местния вот през есента изборите вече да се провеждат само с машинно гласуване. Като за евровота през май трябва да се осигурят 3000 машини. По думите на народния представител законът трябва или да се прилага изцяло, или да не се прилага изобщо.\n\r\nКато положителна промяна депутатът посочи промяната по отношение на протоколите - оригиналът им вече ще е един и комисиите ще трябва да бъдат по-внимателни.", "date": "2019.02.15", "title": "БСП: Изборните промени ни върнаха 10 години назад"}
{"url": "https://www.dnes.bg/obshtestvo/2019/02/15/shte-izpylniat-li-firmite-v-srok-iziskvaniiata-na-nap-za-softuera.402154", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n1500 касови апарати вече работят според новите изисквания на Наредба Н-18/2006 г., съобщиха от НАП преди около месец. Всеки фискален бон вече се предава в реално време към сървърите на НАП и съдържа данни в специален QR код. От приходната агенция вчера отново напомниха, че срокът за смяна на софтуера за управление на продажбите в търговските обекти и касовите апарати за регистрираните по ДДС търговци изтича на 31 март, а за фирмите без ДДС регистрация - до края на юни 2019 година. \nБизнесът и IT сектор обаче са категорични, че няма как всички фирми да са готови до тогава.\n\r\n\"Над 75% от бизнеса, регистриран по ДДС, ползва софтуер за управление на търговски обекти. Другата част ползват само касов апарат. Това, което ние направихме като предложение беше, че фирмите, които ползват само касов апарат, няма проблем да бъде спазен този срок. За всички други фирми обаче, които са със софтуер за управление и касов апарат, ще трябва да бъде удължен срокът\", отбеляза Ричард Алибегов, председател на Българската асоциация на заведенията.\n                    \n                    \n                \r\n от Асоциацията за развитие на бизнес софтуер каза, че подмяната на устройствата е най-лесната част, но по думите му компютърните система са сложни и включват търговски процеси, логистични, финансови, производствени понякога, всички те трябва да са обособени, за да може да бъде всичко вкарано в сертификационен режим.\n\r\nПасков допълни, че времето за подмяната на софтуера зависи от размера на фирмата. \"Минимумът, който сме на мнение с колегите, е пет месеца, понякога година\", каза той.\n\r\nПасков предупреди още, че ако не се промени този срок за смяна на софтуер и касови апарати, голяма част от бизнеса няма да бъде готов на време.\r\n ", "date": "2019.02.15", "title": "Ще изпълнят ли фирмите в срок изискванията на НАП за софтуера?"}
{"url": "https://www.dnes.bg/notifikacii/2019/02/15/piian-shofior-blysna-i-ubi-chovek-krai-levski-posle-izbiaga.402180", "text": "Камион блъсна и уби 50-годишен мъж, а водачът му избяга от мястото на инцидента край град Левски.\r\nСигналът в полицията е постъпил вчера около 20.00 часа.\r\nНа около 700 метра от град Левски, в посока село Козар Белене, в дясно  от пътя униформените намерили тяло на мъж. Лекари са констатирали смъртта  му. \r\nОбразувано е досъдебно производство, а под ръководството на прокуратурата са организирани бързи оперативни действия.\r\nУстановен е паркиран в града товарен автомобил с водач 50-годишен местен жител. Проверката е установила наличие на алкохол в кръвта му - 0,74 промила. Той е задържан за 24 часа, разследването продължава.", "date": "2019.02.15", "title": "Пиян шофьор блъсна и уби човек край Левски, после избяга"}
{"url": "https://www.dnes.bg/notifikacii/2019/02/15/v-metroto-v-parij-myj-zaliat-s-technost-s-tejki-izgarianiia-e.402193", "text": "Мъж е получил тежки изгаряния, след като бил залят с неидентифицирана течност на перона на метростанция в Париж тази сутрин, предаде Франс прес, като се позова на добре осведомени източници.\r\nНе е изключено той да е бил залят с киселина, съобщи полицейски представител. В същото време той направи уговорката, че все още не е установено какво вещество е било използвано.\r\nПо случая има заподозрян, който е избягал.\r\nПожарникари са се притекли на помощ на пострадалия, който има изгаряния по лицето и предмишниците. Човекът е бил в съзнание, когато е бил откаран по спешност в болница.\r\nВ сряда вечерта по друга линия на метрото във френската столица мъж и жена получиха изгаряния от сярна киселина, след като са били в контакт с оставена на седалка във влак малка бутилка, съдържаща този химикал, пише БТА.\r\n ", "date": "2019.02.15", "title": "В метрото в Париж: Мъж залят с течност, с тежки изгаряния е"}
{"url": "https://www.dnes.bg/obshtestvo/2019/02/15/poletite-sa-poevtineli-no-pyk-sa-poskypnali-pochivkite.402192", "text": "Месечната инфлация за януари е 0.5%, по предварителни данни на НСИ. Годишната инфлация за януари 2019 г. спрямо януари 2018 г. е 3.0%.\n\r\nПрез първия месец от годината спрямо декември има увеличение при цените на хранителни продукти и безалкохолни напитки - с 1.6%, развлечения и култура - с 5.6%, ресторанти и хотели - с 0.3% и др.\r\nНамаление се отчита при алкохолни напитки и тютюневи изделия - с 0.2%, облекло и обувки - с 4.2%, транспорт - с 2.8% и др.\n\r\nПри хранителните продукти са се увеличили цените на зеле - със 17.4%,  ябълки - с 3.5%, картофи - с 9.4%, гъби - с 4.7% и др.\r\nПоевтинели са ориз - с 1.2%, брашно - с 0.2%, месо от едър рогат добитък - с 0.9%, пълномаслено и нискомаслено прясно мляко - съответно с 2.7 и 1.7% и др.\n                    \n                    \n                \r\nВ групите на нехранителните стоки и услугите е регистрирано увеличение при водоснабдяването - с 3.4%, канализационни услуги - със 7.4%, пътнически таксита - с 1.3%, вестници - с 4.1%, пакетни услуги за почивка и туристически пътувания - с 11.7% и др.\n\r\nНамаление има при облекло - с 4.0%, обувки - с 4.7%, газообразни и течни горива за битови нужди - съответно с 2.1 и 3.2%, автомобилен бензин А95H - с 3.5%, автомобилен бензин А98Н - с 3.0%, международни полети  - с 15.2% и др.\n\r\nПрез януари 2019 г. цените на лекарствените продукти и стоматологичните услуги са се увеличили с по 0.1%, а тези на лекарските услуги остават на равнището от предходния месец.\n\r\nЦените на стоките и услугите от малката кошница за най-нискодоходните 20% от домакинствата са се променили в посока нагоре за хранителни продукти - с 2.1% и услуги - с 0.6%. Поевтинели са нехранителни стоки - с 0.1%.\n\r\n ", "date": "2019.02.15", "title": "Полетите са поевтинели, но пък са поскъпнали почивките "}
{"url": "https://www.dnes.bg/notifikacii/2019/02/15/slovenski-deputat-podade-ostavka-otkradnal-sandvich.402202", "text": "Словенски депутат подаде оставка вчера, след като разкри пред колегите си, че \"откраднал\" сандвич от магазин, съобщи частната словенска телевизия ПОП ТВ.\n\r\nДарий Крайчич, на 54 години, разказал за \"кражбата\" пред камерите в парламента, за да илюстрира неефикасността на системите за контрол.\n\r\nТой обяснил, че излязъл от магазина, без да плати сандвича, след като чакал \"цели три минути на касата, докато служителите си говорели\", без да се погрижат за него, и завършил разказа си, подчертавайки, че камерите за наблюдение не предотвратили излизането му от магазина.\n\r\nКрайчич, който е авторитетен експерт по горите и университетски преподавател, уверил, че искал да направи \"социален експеримент\" и че още същия ден се върнал в магазина, за да плати сандвича.\n                \n                \r\nТой все пак призна, че е направил грешка и обявил, че връща мандата си, пише БТА.\n\r\nПартията на Марян Шарец, чийто депутат е Крайчич, осъди този \"неприемлив акт\" и прикани депутата да \"поеме отговорността си в съответствие с високите морални изисквания\" на партията.", "date": "2019.02.15", "title": "Словенски депутат подаде оставка, откраднал сандвич"}
{"url": "https://www.dnes.bg/zvezdi/2019/02/15/gorchivo-keiti-peri-kaza-da-na-orlando-blum.402228", "text": "Кейти Пери се сгоди. След тригодишна връзка, тя най-сетне получи предложение за брак от Орландо Блум.\r\nЩастливата новина за годежа сподели майката на певицата. Тя публикува снимки в своя профил във Facebook.\r\n \r\n\"Вижте кой се сгоди снощи\", е написала Мери Хъдсън в социалните мрежи. На кадрите Кейт е с червена рокля със сърца, изработена специално за Свети Валентин от дизайнера Александра Рич.\r\n \r\nБъдещата тъща на Блум е показала и годежния пръстен в стил винтидж, който е с розов камък.\r\n \r\nПрез годините Пери коментира в интервюта, че ѝ е трудно да си представи да се ожени рано и да бъде с един човек до края на живота си.\r\n \r\nПрез 2010 г. Кейти Пери се омъжи за британския комик, водещ и актьор Ръсел Бранд. Семейството им обаче просъществува само една година. Според таблоидите, тогава тя искала деца и по-сериозни отношения, докато той все още не осъзнавал отговорностите на брака.\r\n\r\n\r\n ", "date": "2019.02.15", "title": "Горчиво: Кейти Пери каза \"да\" на Орландо Блум"}
{"url": "https://www.dnes.bg/stranata/2019/02/15/malkiiat-aleksandyr-se-pribira-vkyshti-simona-si-go-vzima.402233", "text": "3 - месечният Александър няма да бъде настанен в приемно семейство, а още днес майка му Симона може да си го вземе. \n\n\n Дирекция \"Социално подпомагане\" в Смолян няма да обжалва решението на Районния съд, който постанови, че бебето няма да бъде оставено на грижите на приемни родители. \n\r\nСлед като съдът отхвърли искането на социалните, 26-годишната Симона отсече категорично, че иска детето да бъде върнато при нея веднага.\n\r\nСтана ясно, че има подобряване в битовите условия в домът на фамилията в махала Речани, а с майката се работи по програма предложена от \"Социално подпомагане\".\n\r\nМотивът на социалните за отнемането на детето беше постъпил устен сигнал от неонатолозите от МБАЛ \"Братан Шукеров\" за дете в риск. \n                    \n                    \n                \r\nПовод за подаване на сигнала е бил, че медицинският персонал в отделението е установил, че при майката на детето се наблюдава интелектуален дефицит – отговаря мудно и неточно на задаваните въпроси. \n\r\nСъдбата на Симона трогна трогна стотици хора в България и чужбина. Много хора изявиха готовност да помогнат на 26-годишната майка от смолянското село Арда да върне бебето си. \n\r\n\r\n ", "date": "2019.02.15", "title": "Малкият Александър се прибира вкъщи, Симона си го взима "}
{"url": "https://www.dnes.bg/mish-mash/2019/02/15/syvremennata-pokahontas-v-liceto-na-kendyl-djenyr.402235", "text": "Тъмната коса, бадемовите очи и лекият тен на кожата на Кендъл Дженър често ѝ носи оприличаването на Покахонтас.\r\nСупермоделът разкрива точно тази си прилика с героинята в новата рекламна кампания на Longchamp за пролет-лято 2019.\r\n \r\nБрюнетката позира през професионалния обектив на Микаел Дженсън в изобилие от ресни и бохемска стилистика.\r\n \r\nГладиаторски сандали до коляно с многобройни връзки и ресни допълват пола, изцяло в ресни и чанта със същия акцент на дръзката.\r\n \r\nАнималистичният принт е интерпретиран като топ, а комбинацията между къса дължина в горната част и къси панталонки се откроява като любима за предстоящите топли дни.\r\n \r\nБохемското вдъхновение идва с контрастни и многоцветни комбинации, геометрични форми и очевидно – задължителните ресни, които този сезон ще бъдат буквално навсякъде – от якета, през рокли, поли, блузи и чанти.\r\n\r\n\r\n ", "date": "2019.02.15", "title": "Съвременната Покахонтас в лицето на Кендъл Дженър "}
{"url": "https://www.dnes.bg/eu/2019/02/15/briuksel-dava-10-mln-da-izhvyrlim-pechkite.402226", "text": "Европейската комисия одобри финансирането за проект с мерки за подобряването на качеството на въздуха в България и ще отпусне 10 млн. евро от европейския бюджет за него.\n\r\nПроцедурата е насочена най-вече към мерки за намаляване на фините прахови частици от битово отопление и ще се изпълняват в 6 града - София, Бургас, Русе, Стара Загора, Монтана и Велико Търново, в които живеят 1/3 от българите.\n\r\nОбщата стойност на проекта е 16,7 млн. евро - 10 млн. от бюджета на европейската програма LIFE и €6,7 млн. национално съфинансиране.\n\n\n\r\nДо края на 2023 г. с помощта на проекта в частни жилища ще се подменят инсталациите за отопление на твърдо гориво с по-екологични - на газ, ток и пелети, а където е възможно, сградите ще бъдат свързани с топлофикационната система или газоразпределителната мрежа.\n                    \n                    \n                \r\nОбщините ще изберат с търгове изпълнителите, които ще доставят и монтират новите отоплителни системи и впоследствие ще контролират дали собствениците им ги използват.\n\r\nОт проекта става ясно, че всяка от 6-те общини ще сключва договор с всеки краен получател за подмяната, като собствеността на новите отоплителни устройства е на гражданите. \n\r\nВ обосновката на проекта се казва, че замърсяването на въздуха с фини прахови частици, по-малки от 10 микрона (ФПЧ10), е най-големият национален проблем за качеството на въздуха. \n\r\nВ районите, където се осъществява мониторинг, 88,7% от населението или 3,5 милиона души са изложени на прекомерни нива на ПЧ10, което е значително повече от средните европейски нива от 16-42%.\n\r\nПочти 18% от българите са изложени и на дори по-малки частици (PM2.5) на нива, които надвишават нормите. Около 75% от населението диша пари от бензо(а)пирен в сравнение с 20-25% за ЕС.\r\n ", "date": "2019.02.15", "title": "Брюксел дава €10 млн. да изхвърлим печките"}
{"url": "https://www.dnes.bg/stranata/2019/02/15/helpbook-striaskashto-rushashta-se-sgrada-v-kv-zapaden-park-razvydnik-na.402178", "text": "\nВ последно време сме свидетели на десетки нещастни инциденти с изоставени, рушащи се и необезопасени сгради. Отговорността за грижата и поддръжката им е на съответната община или в случай, че е частен имот- на собственика му. \n\r\nВ платформата на Helpbook.info получихме , а авторът се опасява за сигурността на преминаващите и възможните неприятни инциденти: \"До парк Лебеда в кв. Западен парк има пустеещ строеж, който с годините се превръща в опасно място. Оградата му на места падна, а на места изцяло липсва. Достъпът вече е напълно свободен и освен развъдник на бездомни кучета е и място, където децата влизат. Този строеж е свързан и с детската кухня, която също се руши. Всеки ден минават хора около пустеещият строеж, за да отидат на работа, на разходка в парка или идват до кухнята, за да вземат храна. Освен грозна гледка, тази част на парк Лебеда в момента е и опасна. \n                    \n                    \n                \r\nПреминаваме към следващия апел за \". От години се подават сигнали към общината, но пари за ремонт така и не са отделени. Целият квартал е осеян с многобройните дупки и траншеи по цялата ширина на пътя. Улиците са трудно проходими, особено в дъждовно и кално време. \n\r\nВ следващия сигнал се натъкваме на заснета в затревен остров. Изборът на преминаващите пешеходци е или да слязат на булеварда, за да продължат, или да преминат през затревената площ, която в повечето случаи представлява голяма кална локва.\n\r\nПристигна и поредният сигнал за , отново около детска градина. Спирането на автомобилите се извършва ежедневно, а санкции на собствениците до този момент липсват. \n\r\nПолучихме информация за проблем с  в район \"Оборище\". На снимката се вижда липсващо паве, а под паважа трябва да има подложката от пясък, която или не е положена, или подпочвените води са я отнесли, което неминуемо ще доведе до отронване и на другите павета и постепенно на цялата настилка. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.02.15", "title": "Helpbook: Стряскащо рушаща се сграда в кв. Западен парк – развъдник на...?"}
{"url": "https://www.dnes.bg/obshtestvo/2019/02/15/dogovor-za-dostavka-na-f-16-do-kraia-na-iuni-vyzmojno-e.402239", "text": "До края на юни е възможно да има договор за доставка на изтребителите F-16. Това каза днес министърът на отбраната Красимир Каракачанов и обясни, че във вторник официално ще бъде изпратено предложението.\n\nВ Мюнхен, където участва в конференцията по сигурността, Каракачанов е разговарял с най-висши представители на корпорация \"Локхийд Мартин\", която ще произвежда изтребителите за България, предаде БНР.\n\r\n\"Казах, че в нашия проект за инвестиционен разход са предвидени 24 месеца за доставка след подписване на договора. Парламентът ни е дал мандат да увеличим евентуално този срок. Моят въпрос беше какъв може да бъде срокът за доставка. Отговорът беше – 36 месеца е съвсем нормален срок за доставка\", каза Каракачанов.\n                    \n                    \n                \r\n\"Но трябва да има индустриално сътрудничество и то трябва да бъде, дори и частичната поддръжка на самолетите, които желаем да придобием, да може да става в България. Тук имаме възможности – и в завода \"Авионамс\" в Пловдив и чрез \"Терем-летец\", добави министърът на отбраната.", "date": "2019.02.15", "title": "Договор за доставка на F-16 - до края на юни? Възможно е!"}
{"url": "https://www.dnes.bg/stranata/2019/02/15/poveche-slynce-shte-ni-radva-utre-gradusite-trygvat-nagore.402207", "text": "През нощта облачността ще е разкъсана, в планинските райони - предимно значителна и на места там все още ще превалява сняг.\r\nМинималните температури ще бъдат между минус 5 и 0 градуса. В сутрешните часове на места в низините и котловините видимостта ще бъде намалена, според прогнозата на НИМХ-БАН.\r\nУтре ще преобладава слънчево . По-значителна ниска слоеста облачност ще се задържи над източните райони на страната, но по-късно през деня и там ще се разкъса и намалее. Ще духа слаб западен, в Източна България - до умерен, северозападен вятър. Дневните температури ще се повишат и максималните ще бъдат между 5 и 10 градуса.\r\n                    \n                    \n                Над Черноморието облачността ще е значителна - ниска слоеста, но ще е без валежи. След обяд облачността ще се разкъсва и намалява. Ще духа умерен вятър от запад-северозапад, който до края на деня ще стихне. Максималните температури ще бъдат 6-8 градуса. Температурата на морската вода ще бъде 6-7 градуса. Вълнението на морето ще бъде 2-3 бала.\r\nДо сутринта над планините облачността все още ще бъде значителна и на отделни места ще прехвърча сняг. През деня облачността ще намалее до предимно слънчево време. Ще духа умерен, по високите и открити части - до силен, североизточен вятър. Максималната температура на височина 1200 м ще бъде около 2 градуса, на 2000 м - около минус 4 градуса.\r\nВ неделя и в понеделник ще бъде предимно слънчево. Ще духа слаб северозападен вятър. Минималните температури ще бъдат най-често около нулата; дневните ще се повишават още и в понеделник максималните ще бъдат между 10 и 15 градуса.", "date": "2019.02.15", "title": "Повече слънце ще ни радва утре, градусите тръгват нагоре"}
{"url": "https://www.dnes.bg/muzika-drugi/2019/02/15/kralskoto-semeistvo-aplodira-talanta-na-andjela-georgiu.402244", "text": "Само няколко дни остават до пристигането на оперната звезда Анджела Георгиу в България, а екипът ѝ, в координация със Софийска филхармония, изчиства последните детайли по подготовката за предстоящия концерт. На 25 февруари, наричаната \"последна истинска оперна дива\" Георгиу ще представи любими и популярни оперни арии и дуети от Пучини, Бизе, Доницети и други в на НДК. Ще дирижира маестро Найден Тодоров.\n\r\nАнджела Георгиу е явление в класическата музика, призната от кралски особи, актьори и колеги. Нееднократно е специален гост на събития на британското кралско семейство и споделя, че се е срещала лично с представителите му, които винаги са държали да изразят адмирации към таланта й. \n                    \n                    \n                \r\nС Антъни Хопкинс, Джеръми Айрънс и Джуди Денч поддържа приятелски отношения, след като се запознават на нейни представления. Тя е звездата от последния оперен пълнометражен филм \"Тоска\" на режисьора Беноа Жано. Има дует със Стинг, който изпълняват в Петра, Йордания на възпоменателен концерт, посветен на Лучано Павароти.\n\r\nРумънската звезда е делила една сцена с Йонас Кауфман, Андреа Бочели, Масимо Раниери. За Георгиу е чест, че е пяла с българските оперни величия Гена Димитрова, Веселина Кацарова и Орлин Анастасов. В интервю дивата споделя: \"Мисля, че българите са много подобни на румънците, ние споделяме общи мисли и вярвания и когато става въпрос за изкуство и музика, има много талантливи хора, също като в Румъния\".\n\r\nЗа всеки един концерт Георгиу се подготвя дълго и прецизно. Подготовката ѝ е продължителна, а за да излезе на сцената тя трябва да знае всяка нота, всяка дума, всеки малък елемент от произведението, да улови всичките му емоции и внушения и да ги интерпретира по своя уникален начин. Всеки детайл има значение за голямата оперна звезда, а българската публика ще има привилегията да се наслади на таланта ѝ на мащабното събитие, в което участват и американския тенор Стивън Костело, Софийската филхамония и Националният филхармоничен хор \"Светослав Обретенов\".\n\r\nБилети за концерта на Анджела Георгиу в зала 1 на НДК са все още налични в мрежата на Ивентим, на касата на зала \"България\", а цените са от 60 до 150 лв. ", "date": "2019.02.15", "title": "Кралското семейство аплодира таланта на Анджела Георгиу"}
{"url": "https://www.dnes.bg/world/2019/02/15/belgiiski-top-shpionin-donasial-na-rusnacite.402212", "text": "Белгийски топ разузнавач е отстранен от работа по подозрение, че е издал секретна информация на руснаците. За това съобщава белгийският вестник “Де Морхен”.\n\r\nМайор от отдела за външна сигурност на белгийското военно разузнаване ADIV е обвинен в предаването на секретна информация на сръбкиня, за която се смята, че работи за руското разузнаване. \n\r\nАко подозренията срещу майора, чието име не се споменава, бъдат доказани, това ще означава, че не само сигурността на Белгия е изложена на риск, но и сградите на европейските институции и щабквартирата на НАТО в Брюксел, за чиято сигурност се осигурява от белгийските служби за сигурност, пишат медиите.\n\r\nСпоред “Де Морхен” аферата с белгийския топ разузнавач напомня на случая с естонския служител на министерството на отбраната, за който беше доказано, че е сътрудничил 10 г. на руското разузнаване, преди да бъде открит. Той предаде на руснаците 386 документа на ЕС и НАТО, част от които конфиденциални или секретни.\n                    \n                    \n                \r\nВластите разследват и информация, че шпиони от същата служба, но от разузнавателния й отдел, са пътували два пъти до Дамаск след 2016 г. за разговори с представители на режима на сирийския президент Башар Асад. Подозренията са, че преговорите са водени без знанието на тогавашния военен министър.\n\r\nСпоред телевизия VRT различните култури на работа в разузнаването и военното разузнаване затрудняват сътрудничеството между службите, които се дебнат и си крият информацията една от друга. Телевизията уточнява, че в момента се прави реформа на секретните служби, която е насочена тъкмо към преодоляването на търканията между тях. Промените обаче се посрещали със съпротива от старата гвардия, съобщава VRT.\r\n ", "date": "2019.02.15", "title": "Белгийски топ шпионин донасял на руснаците"}
