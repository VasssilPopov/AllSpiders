{"url": "https://www.dnes.bg/sofia/2018/12/27/ot-sybota-zatvariat-ploshtad-kniaz-aleksandyr-i.397659", "text": "От събота вечерта затварят за паркиране района около площад \"Княз Александър Първи\" в София заради концерта в новогодишната нощ, информира МВР.\r\nДо 18 часа на 1 януари няма да може да се паркира и на ул. \"Дякон Игнатий\" между бул. \"Цар Освободител\" и ул. \"Аксаков\".\r\nОт полицията отчитат, че на концерта в новогодишната нощ няма да бъдат допускани хора във видимо нетрезво или неадекватно състояние, както и лица, носещи оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, застрашаващи обществения ред, живота и здравето на присъстващите.\r\nЗа да се гарантира сигурността ще бъдат изградени контролно-пропускателни пунктове.", "date": "2018.12.27", "title": "От събота: Затварят площад \"Княз Александър I\""}
{"url": "https://www.dnes.bg/obshtestvo/2018/12/27/noi-vse-poveche-myje-izlizat-v-otpusk-po-bashtinstvo.397658", "text": "Все повече мъже излизат в отпуск по \"бащинство\" - броят им се е увеличил с 20 процента за периода от 2014-а до 2017-а година и по последни данни са над 21 000, сочи анализ на Националния осигурителен институт. \n\n\n\r\nРазходите за обезщетения за бременност и раждане се увеличават с близо 28 процента за периода от 2014-а до 2017-а година, и достигат 368 милиона лева - това сочи анализ на Националния осигурителен институт. Расте и броят на получаващите обезщетения за майчинство за срок от 410 дни-  по последни данни те са малко над 88 000.\n\r\nПо предварителни данни, живородените деца в България през 2017-а са малко под 64 хиляди, докато през 2014-а са над 67 хиляди. Въпреки това получаващите обезщетения за бременност и раждане се увеличават с пет хиляди души.\n                    \n                    \n                \r\nЕкспертите от НОИ обясняват, че това се дължи на факта, че са повечето осигурени за болести, майчинство, а влияние оказват и направените законодателни промени, с които се е разширил кръгът на хората с право на този вид парични обезщетения.\n\r\nВсяка трета от жените, които го получава е на възраст между 30 и 34 години. Средно на ден обезщетението е малко над 24.60 лв. при 23 лева за 2014-а.\n\r\n662 са пък жените, които са се възползвали от дадената от юни 2017-а година възможност да се върнат по рано на работа и да получават половината си обезщетение за майчинство.\r\nУвеличава се броя на получаващите обезщетение за гледане на малко дете от една до двегодишна възраст и през 2017-а се над 76 хиляди души. Това обезщетение от 340 лева е за целия период.", "date": "2018.12.27", "title": "НОИ: Все повече мъже излизат в отпуск по бащинство "}
{"url": "https://www.dnes.bg/eu/2018/12/27/nejelanite-migranti-daniia-gi-prashta-na-neobitaem-ostrov.397647", "text": "За Дания чашата е преляла: тази скандинавска страна, преценявайки, че не може да приема повече мигранти, без да застраши социалния си модел, умножава пречките за влизане и постоянно пребиваване на чужденци.\n\r\nПоследната новост: задържането на \"нежелани\" мигранти на необитаем остров.\r\nОткакто мигрантската вълна през 2015 г. я накара да възстанови контрола по сухопътните си граници, Дания, управлявана от десноцентристко коалиционно правителство, подкрепяно от дясната популистка антиимиграционна Датска народна партия, може да се похвали, че е приела близо 100 законодателни поправки, ограничаващи правата на чужденците, пише Франс прес.\n\r\n\"Датчаните са по-скоро гостоприемни, но системата е съвсем друго нещо: правителството заяви ясно и силно, че не ни иска\", негодува Дьожене, 30-годишен етиопец, кандидат за убежище, с когото се запознаваме в една асоциация за подпомагане на новопристигнали мигранти, наречена \"Къщата трамплин\".\n                    \n                    \n                \r\nМинали са почти четири години, откакто той е пристигнал в тази малка държава с 5,8 милиона жители, от които 8,5 процента са от \"незападен\" произход, според националния статистически институт.\n\r\nЦелта за управляващото мнозинство през изборната 2019 г. е ясна: да накара бежанците да разберат, че могат да останат само временно. То предложи на парламента ограничаване на събирането на семейства и намаляване на социалните помощи. Всеки месец несемейните лица ще губят по 150 от 1600-те евро, които получават, а двойките - 270 от 2200 евро. Сумите, които изглеждат щедри на хартия, рядко са достатъчни в тази страна, която е една от най-скъпите в Европа.\n\r\n\"Те трябва да се върнат в родните си страни и да помогнат за възстановяването им възможно най-бързо\", оправдава решението Мартин Хенриксен, говорител по миграционните въпроси на Народната партия.\n\r\nЗа Мортен Гол, който ръководи \"Къщата трамплин\", това е порочен кръг. \"Новопристигналите губят желание да станат датчани\", негодува той.\n\r\nПоради приемането на все по-строги изисквания от 2015 до 2017 г. броят на молбите за убежище е спаднал драстично - със 75 процента.\n\r\nСпоред изследователя Деметри Пападеметриу, основател на Европейския институт за миграциите, датската миграционна политика е \"случай, уникален по своята твърдост и нетолерантност\" за Европа и за света, където вече преобладава по-благосклонен към мигрантите климат.\n\r\nПрез последните три години Дания не се поколеба в избора на средства, за да разубеди кандидатите за убежище: съобщения в ливанската преса, които предупреждават кандидат-емигрантите за затягането на условията за настаняване на нейна територия; конфискация на ценните вещи на мигрантите при граничната проверка. И от края на 2017 г. квотата на бежанците по програмата на ООН е оставена на преценката на министерството на имиграцията и интеграцията, което тази година отказа да я приеме.\r\nТези ограничения се дължат преди всичко на Датската народна партия, изтъква Пападеметриу.\n\r\n\"В Европа никоя друга партия, противник на имиграцията, не е успявала да формира толкова дълбоко и толкова продължително националната политика към мигрантите\", твърди той.\n\r\nПоследният успех на антиимигрантската партия: да концентрира на необитаем остров отхвърлените кандидати за убежище и тези, които имат криминално досие, докато чакат да бъдат депортирани, както и онези, които не може да бъдат върнати в страната им.\n\r\nНастанен в бивш изследователски център за животински заразни болести на остров Линдхолм, този център за задържане до 2021 г. ще приеме до 125 души, някои от които бързо ще напуснат страната, но други ще бъдат принудени да останат за неопределено време.\n\r\nПредложеният от Народната партия проект бе приет без възражения от правителството. На 21 декември депутатите одобриха финансиране на плана в размер на 759 милиона крони (116 милиона долари). Парламентът също така одобри с 55 срещу 23 гласа и 30 \"въздържали се\" закон, който изисква всеки, който иска да стане датски гражданин, да се ръкува на церемонията по натурализирането. Смята се, че стъпката е насочена към някои мюсюлмани, които по религиозни причини отказват да докосват лица от другия пол.\n\r\n\"Щом са нежелани за датското общество, не трябва да притесняват обикновените датчани\", оправда решението във Facebook Ингер Стьойбер, популярната, но и спорна министърка на имиграцията и интеграцията.\n\r\nНяколко хиляди датчани излязоха на улицата, за да протестират срещу този проект и новия удар за имиграцията.\n\r\n\"Датчаните рядко демонстрират толкова масово, но те усещат, че политическата класа е отишла твърде далеч\", обяснява генералният секретар на \"Амнести интернешънъл\" за Дания Трине Кристенсен.\n\r\nДатчаните? Не всички. Според последните сондажи Народната партия може да остане втората политическа сила в страната. Няколко месеца преди изборите тя получава 18 процента от гласовете - наравно с Либералната партия (Венстре), която е начело на сегашното правителство.\r\n/БТА/ ", "date": "2018.12.27", "title": "Нежеланите мигранти: Дания ги праща на... необитаем остров "}
{"url": "https://www.dnes.bg/zvezdi/2018/12/27/shtastlivi-zaedno-haidi-i-tom-se-sgodiha.397677", "text": "Супермоделът Хайди Клум се е сгодила за приятеля си, музиканта Том Каулиц, предадоха световните агенции.\r\n45-годишната германка Клум и двадесет и девет годишният Каулиц, който е неин сънародник, излизат от почти година.\r\nДвойката обяви годежа си в пост в социалната мрежа Инстаграм. Постът включва чернобяла снимка на двамата, на която Клум показва годежен пръстен с диамант и под която пише: \"Казах: Да\". \r\nХайди Клум има три деца от брака си с певеца Сийл и още едно дете от връзката си с Флавио Бриаторе. Каулиц е китарист на бандата Токио Хотел.\r\n\r\n", "date": "2018.12.27", "title": "Щастливи заедно: Хайди и Том се сгодиха!"}
{"url": "https://www.dnes.bg/obshtestvo/2018/12/27/neshka-robeva-praznikyt-se-komersializira.397688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Треньорката по художествена гимнастика Нешка Робева коментира в студиото на \"Денят ON AIR\", че християнските празници са станали силно комерсиализирани.\r\n\"Семейството се разпада. Говорим колко хиляди са отишли на почивка. Разпадът е световен - той е разпад на цивилизацията, когато всичко виждаме в пари и се съизмерваме. Народът се сравнява един с друг и такова огромно разделение не знам дали изобщо светът е преживявал\", заяви Робева.\r\nПред тя коментира, че една голяма част от народа вегетира и се старае, за да удължи периода на тази вегетация. Според нея образование няма, а има умишлена програма за \"заглаждане на мозъците\". \r\nТреньорката по художествена гимнастика заяви, че пропагандата е \"обидно тъпа\", но още по-обидно е, че младите хора я приемат.\r\n ", "date": "2018.12.27", "title": "Нешка Робева: Празникът се комерсиализира!"}
{"url": "https://www.dnes.bg/science/2018/12/27/s-tri-kilometra-v-chas-po-techenieto-s-kapsulata-na-mechtite.397615", "text": "С три километра в час 71-годишният французин Жан-Жак Савин ще се опита да прекоси Атлантическия океан. А крайната дестинация на мъжа са Карибите.\r\nТой няма скъпа яхта или модерна лодка, а само огромна оранжева капсула, която разчита единствено и само на океанските течения.\r\nПреди няколко дни Жан-Жак напусна Канарските острови в приличащия на оранжев ковчег плавателен съд. Той е оборудван с легло, кухня и склад. Дълъг е три метра, широк – 2,10 м и има общо 6 квадратни метра, в които французинът ще живее в следващите три месеца.\r\nНеговото смело пътуване има цел – да изследва теченията, които носят капсулата, за да помогне на океанолозите да ги опишат по-добре.\r\n                    \n                    \n                Разбира се, морските води са опасни. За това плавателният съд е сглобен от специално подсилен шперплат, който би трябвало да оцелее дори след нападение на кит.\r\nНа дъното на 450 килограмовата капсула има малко прозорче, което се оказва единственото забавление на Жан-Жак Савин. През него той ще може да вижда рибата, която плува около него.\r\nВ склада му пък се намират две специални бутилки. Първата е бяло вино Sauternes, което французинът да отвори на Нова година, а втората – червено вино Saint-Emilion, с която ще полее 72-ия си рожден ден на 14 януари.\r\nСпоред изчисленията на Савин, теченията трябва да го отведат до Карибите без да има нужда от допълнително гребане.\r\nТвърди, че ще акостира в Барбадос, но повече се надява да стъпи на френска земя, като например остров Мартиника.\r\n\"Ще е по-лесно за документиране. А и доста по-лесно ще върна варела обратно у дома\", обяснява французинът.", "date": "2018.12.27", "title": "С три километра в час, по течението... С капсулата на мечтите"}
{"url": "https://www.dnes.bg/notifikacii/2018/12/27/protestite-stignaha-i-do-mongoliia-ne-na-korupciiata.397671", "text": "Десетки хиляди монголци излязоха на улицата, за да протестират срещу корупцията във висшите ешелони на властта, пренебрегвайки температурите под минус 20 градуса в столицата Улан Батор, предаде Ройтерс.\r\nПротестиращите, които според организаторите са били 25 000, фокусираха гнева си върху председателя на парламента Миегомбийн Енхболд и двете основни управляващи партии - Монголската народна партия и Демократичната партия на Монголия.\r\nВ обществото има постоянно нарастващ гняв заради отдавнашни обвинения в корупция, според които Енхболд и други политици са искали да получат 60 милиарда тугрика (23 милиона долара), \"продавайки\" държавни длъжности. Енхболд отрича твърденията.\r\n                \n                Група депутати от различни партии, които бойкотират пленарните заседания, са подписали писмо с искане за оставка на председателя на парламента. Групата, наречена Монголски народен съюз, представлява опозиция срещу двете основни управляващи партии, известни с общото име МАНАН, пише БТА.\r\n\"Няма да допуснем ситуация, при която МАНАН получава цялото богатство и ресурси, докато за народа не остава нищо. Замърсяването на въздуха, бедността на хората, икономическото неравенство, всичко това започна с Енхболд, още когато беше кмет на Улан Батор\", каза един от депутатите.", "date": "2018.12.27", "title": "Протестите стигнаха и до Монголия: \"Не\" на корупцията!"}
{"url": "https://www.dnes.bg/obshtestvo/2018/12/27/prioritet-li-e-naukata-u-nas-i-stigat-li-parite.397689", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В края на месец ноември парламентът прие рамката на държавния бюджет за 2019 г. За БАН догодина ще отидат 94 млн. лева. Приоритет ли е науката в България? И достатъчно ли са тези пари?\n\r\n\"Отделените пари за наука този път са доста. За първи път от десетилетия насам от държавния бюджет е отделена толкова голяма сума. И в този си вид, разпределена по центрове, е достатъчна, за да стигне за планираните цели\", коментира в студиото на \"Денят ON AIR\" по директорът на Института по роботика към БАН акад. Чавдар Руменин.\n                    \n                    \n                \r\nПо думите му тези центрове са важни за развитието както на националната индустрия, така и за приоритетите на европейската.\n\r\n\"Важно е да отбележим, че съществуват фундаментална и приложна наука. И за фундаменталната наука трябва да има специално финансиране. Няма фундаментален научен резултат, който със съответната доза въображение да не може да бъде доведен до конкретни инженерни решения, които да се защитят с патенти за изобретения. И в този контекст може да се говори за комерсиализация на науката\", отбеляза още акад. Руменин.\n\r\n\r\n ", "date": "2018.12.27", "title": "Приоритет ли е науката у нас и стигат ли парите?"}
{"url": "https://www.dnes.bg/akoshtete-vqrvaite/2018/12/27/angelyt-na-dobroto-zil-koito-plashta-smetkite-na-pacientite.397623", "text": "\r\n\n\r\nМайка и въздъхна тежко. \n\r\n- Ангелите, мило дете, имат големи бели криле. Винаги са усмихнати и помагат на малките деца като теб, когато имат нужда.\r\n\r\n                    \n                    \n                \r\n\r\nИ тогава в живота на подобни хора се появява Зил Акаравай – мъжът от Нигерия, който се превръща в истински ангел и плаща съвсем тайно сметките на пациентите в болницата, за да покрие разходите по лечението им и те да се приберат у дома.\r\nНигерия е държава, в която много малко медицински услуги са безплатни. Ако няма възможност пациентът да плати разходите по своето лечение, много е възможно да не му позволят да си тръгне.\r\nОбществото в държавата е силно религиозно и много от пациентите се надяват, че подобна помощ ще им дойде свише. Тя, обаче, идва от съвсем друго място.\r\nЗил Акаравай няма криле. Има черен \"Мерцедес\" с мощен двигател и кожен салон. Той е 40-годишен финансов консултант. Излиза от колата си, паркирана върху разбития асфалт край държавната болница в нигерийската столица Лагос. Група социални работници топло посрещат мъжа преди да се захванат за работа - той ги моли за \"списъка\".\r\nБял лист, на който прилежно са написани имената на пациентите, които са в достатъчно добро състояние, за да се приберат у дома. Могат, но нямат достатъчно пари, за да си го позволят. Някои нигерийски болници предлагат схеми за разсрочено плащане, но дори първата вноска понякога е твърде голямо бреме за хора, които получават изключително малко пари – или изобщо ги нямат. Самият Зил се е срещал с подобни пациенти, които са били принудени да останат в болничното заведение в продължение на 2 месеца, след като са били изписани.\r\nСоциалните работници и Зил се отправят до една от болничните стаи, които се намират в дългия коридор. В мъжкото отделение плочките отдолу са протрити, боята се лющи от стените и 20 легла са подредени край стените  На едно от тях лежи мъж, който е с бинтовано бедро.\r\n- Какво се е случило с теб? - попитал Зил.\r\nМладият мъж в болничното легло работил като бръснар. Бил прострелян от неизвестен човек. Оцелял. Не можел да уреди сметката си с болницата. Затова се молил на Бог – да му прати помощ свише.\r\nСметката била 250 долара. Зил решава да я плати. Бръснарят ще си отиде вкъщи, а дори не подозира за това, защото финансовият консултант няма да го попита нищо. Без имена, без обяснения. Просто едно тихо добро дело. Така правят ангелите.\r\nСамият Зил не иска благодарности. Не поддържа контакт с пациентите, на които е помогнал. Малцина от тях дори знаят кой е ангелът хранител, който бил така добър да плати сметката им в болницата напълно безвъзмездно.\r\nИска едно единствено нещо – един ден тези хора да разкажат историята – как един ангел е отишъл в болницата, платил е сметката им, а след това си е тръгнал.\r\nВсъщност това не е никак случайно. Зил стартира \"Проект Ангел\". Целта му е да вдъхнови хората да правят добро. Мотото е: \"Бъди ангелът, който искаш един ден да срещнеш\". Обикновено идеята на Зил е да помага на онези, които са в достатъчно добро здраве, за да се приберат у дома. Една среща, обаче, го кара да направи компромис.\r\nПо време на посещението си в женското отделение Зил попада на 60-годишна жена, която все още е в безсъзнание. Претърпяла е много сериозен инсулт. Социалните работници в здравното заведение искат от 40-годишния финансов консултант да плати сметката до момента, за да може възрастната жена да бъде преместена в специално отделение, където медиците да се грижат за нея.\r\nЗил се отдръпнал от леглото. В коридора на болницата стояла дъщерята на 60-годишната жена. Вероятно майка й няма да доживее още много, дори да бъде преместена в друго отделение. Въпреки това Зил платил сумата.\r\nМъжът си спомня и сблъсъкът си с друга жена, която кърви в продължение на 11 месеца, защото няма достатъчно пари за хистеректомия – операция за отстраняване на матката. Зил платил 400 долара, разказват от BBC.\r\n\r\n\r\n\r\n", "date": "2018.12.27", "title": "Ангелът на доброто: Зил, който плаща сметките на пациентите!?"}
{"url": "https://www.dnes.bg/notifikacii/2018/12/27/oficialno-prandi-poema-voleibolnite-ni-nacionali.397686", "text": "Силвано Пранди е новият селекционер на мъжкия национален отбор по волейбол. Днес известният специалист подписа договор с българската федерация, като ангажиментът му е до края на януари 2020 година, когато ще е преминала и европейската олимпийска квалификация.\r\nПри класиране за игрите в Токио контрактът автоматично ще бъде продължен.\n\r\nВ следващите седмици ще бъде уточнен щабът, с който ще работи Пранди при завръщането си. 71-годишният наставник на френския \"Шомон\" пое националния през 2009 г. и още същата година го изведе до бронзовите медали на европейското първенство. \n\r\n\"За мен е голямо удоволствие и чест да се завърна начело на българския отбор, който ми донесе много позитивни спомени. Приемам с голям ентусиазъм задачата да класирам отбора за олимпийските игри. Предстои и европейско първенство, което също представлява голям стимул за мен. Давам си сметка, че пътят към Токио ще бъде много труден, но вярвам, че с усилията на треньорския щаб, състезателите и българската федерация тази цел може да бъде постигната”, коментира Пранди за официалния сайт на БФВ.\r\n                \n                \n\r\n ", "date": "2018.12.27", "title": "Официално: Пранди поема волейболните ни национали"}
{"url": "https://www.dnes.bg/stranata/2018/12/27/v-uchilishtna-lavka-medenki-s-hidrogenirani-maznini.397673", "text": "Приключи проверката на Областната дирекция по безопасност на храните в Ловеч за това какво ядат децата в едно от местните училища. Инспекторите установиха, че в закуски, които се дават в ОУ \"Професор Димитър Димов\", има хидрогенирана мазнина, предава БНР.\r\nВ началото на ноември той предостави такива закуски на министъра на образованието Красимир Вълчев, а няколко седмици по-късно – и на кмета на община Ловеч Корнелия Маринова и на началника на Регионалното управление на образованието Еленко Начев.\r\nМаринова разпореди проверки, но не бяха констатирани нарушения и заявиха, че ОДБХ отговаря за качеството на храните.\r\nОт началото на годината инспекторите са извършили 69 проверки в училища и детски градини. 18 от тях са били в училищни столове. Не са били установени нарушения в ОУ \"Професор Димитър Димов\".\r\n                    \n                    \n                При нова проверка след друг сигнал е установено, че в зеленчуковата пица например са използвани суровини по стандарт. Открити са меденки с хидрогенирана мазнина.\r\nДали ще бъде съставен акт за административно нарушение, зависи от директора на Областната дирекция по безопасност на храните в Ловеч Росен Федерчев.", "date": "2018.12.27", "title": "В училищна лавка – меденки с хидрогенирани мазнини!"}
{"url": "https://www.dnes.bg/akoshtete-vqrvaite/2018/12/27/uchenite-videoigrite-praviat-horata-po-umni.397624", "text": "Учени установиха, че екшън видеоигрите правят хората по-умни, като повишават качеството на тяхната мозъчна активност, съобщава престижното научно списание \"Нейчър\". \n\n\n\r\nВ него е поместена съвместна публикация на екипи от китайския Университет за електронни науки и технологии в гр. Чънду и на техни австралийски колеги от университета \"Маккуори\".\r\nНаучните колективи съпоставили данните на 27 активни играчи с добри резултати и на 30 любители. Последните играели по-рядко и не достигали до значителни успехи, пише БТА. \n\r\n\"Отличниците\" били организирани в група, в която участвали национални и регионални шампиони на екшън видеоигрите League of Legends и Defence of the Ancient 2.\n                    \n                    \n                \r\nВ резултат на проведените наблюдения специалистите могли да установят корелацията между нивото на игровите навици на участниците и количеството на сиво вещество и качеството на мозъчната им активност. Колкото по-тренирани били геймърите, толкова по-добре работел техният мозък.\r\nИзследователите също отбелязаха, че прекомерното пристрастяване към видеоигрите не се отразявало обезателно отрицателно на мисловните навици на участниците, тъй като това била просто една дейностите, помагаща за развитието на невронните връзки в мозъка им.", "date": "2018.12.27", "title": "Учените: Видеоигрите правят хората по-умни! "}
{"url": "https://www.dnes.bg/obshtestvo/2018/12/27/300-973-leva-sybra-api-ot-e-vinetki-za-10-dni.397668", "text": "От АПИ се похвалиха, че само за първите 10 дни от пускането на сайта www.bgtoll.bg са продадени 3240 винетки и са конвертирани 30 400.\r\nКакто се и очакваше, най-много на брой са годишните електронни винетки – 3025, а тяхната обща цена е 293 425 лв.\r\nПродадени са само 32 от нововъведените електронни винетки уикенд, 100 седмични и 36 месечни и 7 тримесечни.\r\nШофьорите на тирове още не са се засилили в купуването на винетки. За автомобили с максимална допустима маса над 12 тона са продадени едва 31 електронни винетки, като 20 от тях са месечни.\r\nПо 8 винетки за ремаркета и автомобили от 3,5 тона са били закупени през тези 10 дни.\r\nОбщата сума на всички продадени до момента винетки е 300 973 лева.", "date": "2018.12.27", "title": "300 973 лева събра АПИ от е-винетки за 10 дни"}
{"url": "https://www.dnes.bg/akoshtete-vqrvaite/2018/12/27/celuvka-v-polunosht-na-nova-godina-za-3-zodii-koi-sa-te.397636", "text": "Всеки се вълнува за посрещането на Нова година. Навсякъде е пълно със светлини, настроението е приповдигнато, шампанското се разлива и обикновено прекарваме този празник с любимите хора. Ето и за кои зодии новогодишната нощ ще е още по-специална и романтична, и те ще получат целувка в полунощ. \r\n\r\nЛюбовта е с вас по време на целия празничен и зимен сезон. Телците са изключително чаровни и впечатляват всички в последно време. Но за тях има един по-специален човек, с когото ще прекарат 31 декември и 1 януари. Независимо дали са в сериозна връзка, дали от скоро излизат с някого или са необвързани, тези знаци ще се чувстват много обичани на Нова година. Ще си прекарат незабравимо и не само един човек ще поиска да ги целуне. Този, който заслужи целувката им, е човек, с когото или вече са заедно и вероятно ще прекарат живота си, или такъв, с когото им предстои емоционална, стабилна и много истинска връзка. \r\n \r\n\r\nНякои целувки са продължителни, страстни, главозамайващи. Други са игриви, сладки, пленителни. Раците може да получат всякаква целувка в новогодишната нощ. Важното е, че каквато и да е тя, ще прехвърчат искри. Необвързаните Раци ще са в настроение за флиртове и ще са като магнит за околните. Толкова ще са очарователни, че и при тях ще има не само един кандидат за целувка на партито. Обвързаните ще се чувстват обичани и ще получат страхотна изненада от половинката.\r\n \r\n", "date": "2018.12.27", "title": "Целувка в полунощ на Нова година за 3 зодии! Кои са те?"}
{"url": "https://www.dnes.bg/obshtestvo/2018/12/27/koi-biaha-sybitiiata-na-2018-a-i-kak-shte-ia-zapomnim.397687", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изминаващата 2018 г. беше съпътствана от много скандали. И почти всички бяха лошо комуникирани, каза PR експертът д-р Александър Христов от Центъра за анализи и кризисна комуникация.\r\nЧумата по животните, оставката на Валери Симеонов, фалитът на “Олимпик” и фалшивите новини са събитията, които ще бъдат запомнени, каза Христов.\r\nВ специално интервю за Bulgaria ON AIR ,15 години след атентата в база “Индия” говори д-р Александър Парашкевов.\r\n ", "date": "2018.12.27", "title": "Кои бяха събитията на 2018-а и как ще я запомним?"}
{"url": "https://www.dnes.bg/stranata/2018/12/27/diriat-kradec-pribral-500-lv-ot-magazin-vyv-varna.397684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Варненската полиция търси съдействие от свидетели, за да може да идентифицира крадец, задигнал 500 лева оборотни пари от магазин за хранителни стоки. \r\nСлучаят е от 23 ноември, около 20.35 часа. \r\nРазследването е започнало веднага след като е бил подаден сигналът, но прокуратурата сега е разрешила записът от охранителните камери да бъде разпространен, за да може извършителят да бъде разпознат. \r\nКрадецът е на възраст около 24 години, висок е около 165 см, със слабо телосложение, предаде .\r\nМъжът е имал и съучастник, който минути преди обира е влязъл в магазина, за да пазарува.\r\n ", "date": "2018.12.27", "title": "Дирят крадец, прибрал 500 лв. от магазин във Варна"}
{"url": "https://www.dnes.bg/index/2018/12/27/godinata-v-snimki-avgust-2018.396995", "text": "\n\r\nDnes.bg продължава да ви показва най-интересните и любопитни снимки от отминаващата си година.\r\nВ третия ден на Коледа, на Стефановден, ви предлагаме да видите най-красивите кадри от любимия, летен и отпускарски август. А там определено има какво да се види!\r\nА ако сте пропуснали някоя от предишните ни галерии с най-добрите снимки от годината, .", "date": "2018.12.27", "title": "Годината в снимки: Август 2018"}
{"url": "https://www.dnes.bg/stranata/2018/12/27/skandal-za-stefka-chicho-i-plemennik-vadiat-nojove.397660", "text": "Свада между семейство роми се разигра на улица в град Чирпан на последния ден от коледните празници. \r\nНа 26 декември двама мъже от една фамилия започнали да се карат за жена.\r\n32-годишен мъж, който наскоро напуснал затвора, се сдърпал 25-годишния си племенник, а скандалът привлякал вниманието и на десетки съседи.\r\nВидимо пияните роднини извадили ножове, свадата завършила с прободна рана в дланта на дясната ръка на младия Али М., който по спешно бил отведен в местната болница, съобщават от \"Монитор\".\r\nСлед подаден сигнал до полицията, пристигналите на място служители на МВР задържали чичото на младежа, който през цялото време твърдял, че свадата била започната от пострадалия 17-годишен младеж. Причината била жена - 17-годишната Стефка.\r\nПо случая е образувано досъдебно производство, а 32-годишния Селим Б. е бил отведен в ареста за 24 часа.\r\nВ ромската махала в Чирпан са изпратени допълнително полицаи с цел потушаване на напрежението.", "date": "2018.12.27", "title": "Скандал за... Стефка. Чичо и племенник вадят ножове"}
{"url": "https://www.dnes.bg/akoshtete-vqrvaite/2018/12/27/indiiski-milioner-plati-svatbite-na-261-bulki.397650", "text": "Индийски милионер плати сватбите на 261 булки, останали без бащи, като им организира масова венчавка, съобщава в. \"Метро\", цитиран от БТА.\n\n\r\nСпоред индийските традиции бащата е този, който трябва да плати сватбата на дъщеря си и да предложи зестра на младоженеца.\r\nАко родителят се е споминал, тази отговорност ляга на плещите на братята на булката. Но когато и те не са налице, много индийки остават без човек, който да им заплати венчавката, особено ако не са от заможни семейства.\r\nТака те си остават незадомени. За да промени съдбата на жените с подобни съдби индийският милионер Савани Махеш от години поема разходите на булките. Така беше и при последната му масова сватба в град Сурат. Досега благодетелят е помогнал на 3 172 булки, останали без бащи, да си намерят жених и да се венчаят според местните традиции.", "date": "2018.12.27", "title": "Индийски милионер плати сватбите на 261 булки"}
{"url": "https://www.dnes.bg/obshtestvo/2018/12/27/mvnr-sys-syvet-vnimatelno-v-ukraina.397675", "text": "Въпреки отпадането на военното положение в части от Украйна, от българското външно министерство съветват българите, които ще пътуват в страната, да бъдат внимателни.\n\r\nПо информация на българското посолство в Киев, след отмяната на военното положение в десет области в Украйна, считано от 14:00 ч. на 26 декември 2018 г., може да се смята, че за българските граждани, които преминават или посещават Украйна, отпадат рисковете от ограничаването на техните права и свободи, съобщиха от Външно министерство.\n\r\nОт там все пак уточняват, че по-конкретно може да се приеме, че отпадат рисковете от ограничения на правото на свободно придвижване, на правото на неприкосновеност на кореспонденцията, включително телефонна и електронна, както и ограничения в свободата на мисълта и словото, изразяване на убеждения, неприкосновеност на личния живот и жилище.\n                    \n                    \n                \r\nВъпреки това обстановката в Украйна остава напрегната поради отпадане на ограниченията за организиране на протести, политически митинги и развиващите се църковни протести. В тази връзка Министерството на външните работи на България препоръчва на българските граждани, които се намират на територията на Украйна или планират да посетят страната, да продължат да предприемат редица мерки. \n\r\nБългарите трябва да се регистрират на сайта на МВнР или в българските дипломатически представителства в Украйна като посочат периода, мястото на пребиваване и оставят актуален телефон за връзка. Освен това е хубаво да избягват райони, в които има демонстрации и протестни действия, както и да избягват участие в такива, да следят постоянно обстановката и медиите в Украйна за получаване на актуална информация за случващото се; да следват инструкциите на местните власти, включително полицейски патрули, като проявяват спокойствие и търпение.\n\r\nПри необходимост българските граждани могат да се свържат с българското посолство в Киев на телефоните: +38044 2354389; +380442352202, и на дежурните телефони в извънработно време: +380442467237;+380442467672, както и с Генералното консулство на България в Одеса на телефоните: +38 048 746 65 54; +38 048 746 65 58, за спешни случаи в извънработно време на телефоните: +380 68 293 0048;\n\r\nОт МВнР припомнят, че военното положение беше валидно за десет области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска.", "date": "2018.12.27", "title": "МВнР със съвет: Внимателно в Украйна"}
{"url": "https://www.dnes.bg/obshtestvo/2018/12/27/chudesa-po-koleda-ombudsmaia-nahrani-decata-na-otec-ivan.397663", "text": "Омбудсманът Мая Манолова зарадва децата от дома за сираци \"Св. Николай\" на отец Иван в Нови хан с лакомства, плодове и сладкиши за Коледа и Нова година.\n\n\r\nСлед неин призив в социалната мрежа Facebook, по молба на отец Иван, хранителни, търговски вериги, производители и десетки фирми са дарили  трайни продукти, с които ще се осигури прехраната на 150-те деца в най-студените зимни месеци.\r\nСред дарените храни са 2 тона картофи, 2 тона портокали, 2 тона мандарини, 500 кг. брашно, 250 кг. ориз, макарони, олио, мляко, извара, кашкавал, консерви.\r\nАкцията по набиране на продукти продължава и всеки, който иска и има възможност, може да се включи, като ги занесе в приюта на отец Иван в Нови хан, допълват от пресцентъра на омбудсмана.", "date": "2018.12.27", "title": "Чудеса по Коледа! ОмбудсМая нахрани децата на отец Иван"}
{"url": "https://www.dnes.bg/politika/2018/12/27/parlamentarni-harchove-30-000-leva-za-remont-na-14-koli.397597", "text": "30 000 лв. без ДДС харчи парламентът за поддръжка на 14 коли. В списъка на тези, които се нуждаят от ремонт, са три джипа \"Сузики Витара\", два \"Ситроен\" - а, една \"Шкода\", няколко \"Фолксваген\"-а, \"Тойта\" и УАЗ.\n\n\n Обществената поръчка за ремонта и поддръжката на колите е пусната на сайта на Народното събрание на 21 декември – последният работен ден на законотворците преди дългата им зимна ваканция, която ще продължи до 10 януари.\r\nСред изискванията за кандидатите за ремонт на возилата на депутатите е сервизната база да осигурява 24-часово приемане на аварирали автомобили.\r\nОсвен това ремонтът на кола не трябва да продължава повече от три дни.\r\nАко пък случайно в сервиза липсва нужната резервна част, тя трябва да бъде доставена най-много за 15 дни.", "date": "2018.12.27", "title": "Парламентарни харчове: 30 000 лева за ремонт на 14 коли"}
{"url": "https://www.dnes.bg/obshtestvo/2018/12/27/malko-piene-nikakvo-pushene-hubavo-meso-tainata-na-nai-stariia-stefan.397667", "text": "\n\r\nМного приятели, съседи и близки роднини поздравиха за именния му ден може би най-стария Стефан в страната – 103-годишният Стефан Цонев. \r\nОт сутринта посетителите прекрачваха прага на столетника с цвете в ръка, подарък и пожелания за здраве и още години живот на силистренеца, разказва \"Булфото\".\r\n\"Господ ми дава още години и съм му благодарен за това\", споделя именникът. С бодър дух и в крепко здраве, гръмогласният старец с удоволствие разказва за дългия си житейски път.\r\nРоден през далечната 1915 г. в село Бабук, Стефан от малък се захваща с работа и едва 12-годишен става ратай в румънско стопанство. Там се научава на коларо-железарство, почетна професия по онова време.\r\n                    \n                    \n                След освобождаването на Южна Добруджа от румънска окупация открива собствена работилница, а по-късно започва работа в новите МТС-та. През това време каруците все повече намаляват и бай Стефан се научава да поправя трактори. И така до пенсионирането си през 1970 г.\r\nПостроил три къщи, отгледал и възпитал три дъщери и един син, днес дядо Стефан се радва на петима внуци, 6 правнуци и една пра-пра внучка.\r\nТайната на дълголетието, по думите му, се крие в \"чистия живот\", с много малко пиене, никакво пушене и хубаво месо, а днес с повече мляко и сирене.\r\nНикога не е боледувал, споделиха близките му, освен редки настинки. Но най-важното, сподели столетникът било: \"Всеки да си прави добре сметката\".", "date": "2018.12.27", "title": "Малко пиене, никакво пушене, хубаво месо... Тайната на най-стария Стефан!"}
{"url": "https://www.dnes.bg/akoshtete-vqrvaite/2018/12/27/9-promeni-prez-novata-2019-a-za-poveche-shtastie.396963", "text": "Седите си на канапето, разглеждате социалните медии и мечтаете да направите нещо шеметно с бъдещето си. Наближава краят на тази година. Предстои да дойде новата, а вие все още се чувствате потънали в скука, сякаш животът ви е спрял и нищо интересно не ви се случва. Имате нужда от искра. Бленувате за нови приключения, защото в противен случай имате чувството, че животът ви ще свърши без в него да са се случили всички интересни неща, за които мечтаете.\r\nКъсметът и щастието не идват просто ей така. Понякога човек трябва да направи някаква минимална промяна, за да предизвика ефекта на доминото, който лавинообразно да преобърне живота му и да предизвика нови емоции, нови предизвикателства, нови поводи за радост, палещи искрата на позаспалото ви ежедневие.\r\n                    \n                    \n                Можете да очаквате всичко това от новата година, стига да направите някои малки промени, които да ви донесат големи радости. Промяната винаги е хубаво нещо, дори да не го разберете веднага.\r\nКои са тези малки простички промени, които трябва да направите, за да засияе новата година с нова искра за вас?\r\n\r\nЗабравете за излежаването до обяд, дори когато нямате нищо друго конкретно за правене. От безцелни почивки няма да спечелите нищо. Колкото по-рано станете, толкова по-добре ще организирате деня си, ще имате достатъчно свободно време за нови дейности, които да ви носят успехи, удоволствие или просто да развиват неподозираните ви таланти.\r\n\r\nРеализмът е едно от най-полезните качества, към които трябва да се стремите. Нито безцелното летене в облаците ще ви помогне да израснете като личност, нито потискащото и дърпащо назад вечно хленчене и песимизъм ще ви извадят над повърхността. Златната среда е най-доброто, което можете да преследвате.\r\n", "date": "2018.12.27", "title": "9 промени през новата 2019-а за повече щастие"}
{"url": "https://www.dnes.bg/politika/2018/12/27/op-dps-bili-patrioti-da-no-na-turciia.397669", "text": "Искрен Веселинов от Обединени патриоти нападна ДПС, че не били български, ами патриоти на Турция.\r\nПовод за изказването му станаха думите на лидера на ДПС Мустафа Карадайъ, който пък обвини ОП, че били националисти, които Европа нарича фашисти.\n\r\n\"Патриотите сме ние!\", отсече той вчера на възпоменателния митинг пред паметника на \"Тюркян чешма\", на който симпатизанти на движението отдадоха почит на жертвите от трагичните събития на т. нар \"Възродителен процес\" през 1984 г. в кирковското село Могиляне.\r\nСпоред Искрен Веселинов обаче ДПС не работят в защита на интересите на България.\r\n\"Това се видя за пореден път при гласуването на Закона за вероизповеданията, където ДПС се постара традиционната за България християнска религия да получи само три пъти по-голямо финансиране, отколкото мюсюлманското вероизповедание, въпреки, че у нас православните са поне сто пъти повече\",  мотивира се той.\r\n                    \n                    \n                А за предстоящите еввроизбори, Веселинов обяви, че се надява патриотите да се явят на вота в максимално широка коалиция и да излъчат поне двама депутати.\r\nВъпреки непрестанните раздори сред трите партии в обединението, той смята, че политическите формации в коалицията са обединени от едни и същи морални ценности и вероятно ще продължат заедно да участват в българската политика.\r\nПрез първите дни на новата година ще се проведе политически съвет на \"Обединените патриоти\", където ще се обсъжда точно явяването на коалицията на предстоящия евровот, както и да се номинира водач на листата.", "date": "2018.12.27", "title": "ОП: ДПС били патриоти? Да, но на Турция!"}
{"url": "https://www.dnes.bg/za-da-se-razbirame/2018/12/27/2019-g-idva-kakvo-da-ochakvat-skorpionite.397678", "text": " \r\nЗимата ще даде на дамите много ярки емоции. Според любовния хороскоп, жените Скорпион ще се радват на много ухажори, а някой от тях дори може да се превърне в житейски партньор. През пролетта страстта ще мине на втори план за сметка на една стабилна, хармонична връзка. Важно е да се търсят компромиси в евентуални кавги и да се вземе предвид мнението на партньора по различни въпроси – тогава нищо няма да наруши идилията.\r\n \r\nЩо се отнася до парите, в началото на лятото са възможни големи разходи. Най-вероятно те ще са свързани с покупката на кола или недвижими имоти, просто жените от тази зодия обичат охолния живот. Астролозите обаче съветват да си правите ясна сметка за желанията и възможностите си и да не поемате големи дългове.\r\n \r\nЗдравето ви се нуждае от внимание повече от всякога. Тези, които са мечтали за дете, е време да си направят необходимите изследвания. Възможно е в средата на есента да трябва да посещавате по-често болницата. През студените месеци ще сте податливи на настинки.\r\n \r\n", "date": "2018.12.27", "title": "2019 г. идва: Какво да очакват Скорпионите?"}
{"url": "https://www.dnes.bg/rusia/2018/12/27/ot-rusiia-raketa-avangard-obezsmislia-vsiaka-otbrana.397682", "text": "Новото руско стратегическо оръжие прави всякаква противоракетна отбрана ненужна, каза високопоставен руски служител, цитиран от Асошиейтед прес. \nРуският заместник министър-председател Юрий Борисов каза днес по телевизионния канал \"Россия-24\", че при последните изпитания хиперзвуковата ракета \"Авангард\" е достигнала скорост 27 пъти по-голяма от скоростта на звука, което я прави неуловима за прехващане.\r\n\"При тези скорости практически нито една противоракета не може да свали ракетата \"Авангард\", посочи той.\r\nПринципната разлика при ракетния комплекс \"Авангард\" е в това, че е невъзможно да се прогнозира къде ще бъде той във всеки следващ миг, добави вицепремиерът.\r\n                    \n                    \n                Борисов говори ден след като руският президент Владимир Путин лично наблюдава успешното според съобщенията изпробване на ракетния комплекс и го обяви за надежден гарант на руската сигурност за десетилетия напред.\r\nПри вчерашният опит ракетата бе изстреляна от ракетния полигон \"Домбаровски\" в южната част на Урал. Според Кремъл тя успешно е поразила цел на полигона \"Кура\" на полуостров Камчатка (на разстояние от 6000 км).\r\nРусия съобщи за този опит в момент на сериозно напрежение в руско-американските отношения, отбелязва АП. (БТА)", "date": "2018.12.27", "title": "От Русия: Ракета \"Авангард\" обезсмисля всяка отбрана!"}
{"url": "https://www.dnes.bg/sofia/2018/12/27/katedrala-sv-aleksandyr-nevski-poluchi-sobstven-sait.397662", "text": "Патриаршеската катедрала \"Св. Александър Невски\" вече има свой официален сайт, който беше представен на големия православен празник Рождество Христово от ръководството на храма, съобщиха от Светия синод на БПЦ. \n\n\r\nАдресът на сайта е: , и в него е включена \"360-градусова разходка в храма\", както и основна информация за историята и архитектурата на патриаршеската катедрала.\r\nВ секцията \"Новини\" ще бъдат публикувани съобщения и известия от богослужебния живот в патриаршеската катедрала, а в \"Галерия\" има както архивни снимки, така и актуални фотоси от богослужения и тържества в храма.\r\nОт началото на 2019 г. сайтът на патриаршеската катедрала ще има и английска, и руска версия.", "date": "2018.12.27", "title": "Катедрала \"Св. Александър Невски\" получи... собствен сайт "}
{"url": "https://www.dnes.bg/notifikacii/2018/12/27/napadenie-v-cyrkva-vyv-viena-ima-postradali.397685", "text": "Между осем и петнадесет души са пострадали при нападение в манастирска църква във виенския район Флоридсдорф, извършено от двама неизвестни, информират австрийски медии.\r\nПолицията не изключва в случая да са замесени и други извършители или да бъдат открити още пострадали в комплекса от сгради, който в момента се претърсва.\r\nПолицията изключва терористичен мотив за атаката, при която нападателите са ограбили хората и са избягали, посочва в. \"Клейнецайтунг\".\r\nПострадали са няколко монаси, предаде ТАСС, цитирайки полицията. Започнало е издирване на нападателите, в операцията участват десетина полицейски коли и хеликоптер, допълва \"Курир\". \r\nПо-късно австрийската полиция съобщи, че петима монаси са ранени при нападението, един от тях - тежко.\r\n                \n                Поне единият от нападателите е искал от монасите пари и ценни предмети. Близо три часа по-късно полицията е намерили монасите завързани. \r\nПрестъпниците се издирват. В Туитър полицията съобщи, че мотивите им все още не са ясни, но не става дума за терористично нападение. \r\n(БТА)", "date": "2018.12.27", "title": "Нападение в църква във Виена, има пострадали"}
{"url": "https://www.dnes.bg/rusia/2018/12/27/bylgarinyt-si-ostava-pesimist-1-3-ochakvat-2019-a-da-e-po-losha.397638", "text": "Броени дни ни делят от новата година, а се оказва, че българинът няма да посрещне 2019 г. с позитивни очаквания.\r\nСамо 22% очакват тя да е по-добра от 2018 г. 30%  да е по-лоша, а 31% - същата.\r\n17% не могат да отговорят. Данните са глобалния индекс на надеждата на \"Галъп интернешънъл\".\r\nСпоред анализаторите в България има спад на общия оптимизъм.\r\nОчакванията за по-добро непосредствено бъдеще се увеличават за мнозинството от интервюираните в Африка  - обикновено оптимистичен регион, въпреки условията на живот, в Индия, в европейските страни извън ЕС, в САЩ и в Латинска Америка.\r\nЦели 69 на сто от индийците посрещат с надежда новата година, в Африка 66 на сто вярват, че тя ще им донесе нещо по-добро.\r\n                    \n                    \n                От друга страна, песимизмът владее хората в  Близкия изток, където почти половината очакват още по-лошо година, в Русия - 26 на сто се подготвят за още по-големи беди, а 42% за същата, и до голяма степен в Западна Европа – 29% очакват по-лоша година, а 36 на сто нито по-добра, нито по-лоша.\r\nВъпреки че традиционно оптимизмът за новата година преобладава в повечето държави по света, сега изключение правят Турция, Сърбия, Великобритания, Полша, Чехия, Русия, Босна и Херцеговина, България, Хонконг, Франция, Италия, Ливан, Йордания и Южна Корея.\r\n44% от турците очакват, че през предстоящата година ще са по-зле, 33 на сто от сърбите също, 30% от англичаните дават по-лошо прогноза. Французите масово не очакват по-добро бъдеще – 39%, както и италианците -  55%.\r\n\r\nГлобалното изследване пита хората по света дали очакват следващите 12  месеца да бъдат повече или по-малко мирни.\r\n28% от света очакват 2019 г. да бъде по-мирна, 34% смятат, че ще бъде по-проблемна. Упованието в мира е най-ярко изразено в Индия, Гана, Албания, Нигерия и в Пакистан.\r\nВ другия край на скалата, на фона на продължаващите протести на \"Жълтите жилетки\", във Франция в най-голяма степен (70%) усещат идващата година като по-проблематична. \r\n\"В продължение на десетилетия глобалното изследване отчита парадокс: хората, живеещи в по-богати страни, са настроени по-песимистично към предстоящата година. И обратното. Изглежда, че страхът от загуба на това, което имаш, е по-голям от страха да нямаш\", коментира Кънчо Стойчев, президент на световната асоциация \"Галъп интернешънъл\".\r\nСпоред него хората в Европейския съюз са все по-песимистични. Същата ситуация владее и Русия, докато оптимизмът за следващата година в САЩ е най-високият за последното десетилетие.\r\n\"Традиционно, в предходните десетилетия повечето хора по целия свят очакваха по-скоро мирна нова година, отколкото изпълнена с опасности – с едно обичайно изключение: Близкият изток. Но сега, за първи път през този век, все по-голям брой западноевропейци очакват със страх, че следващата година ще е по-малко мирна. Глобалният политически ред, установен от победителите във Втората световна война, сега бързо се разпада и западноевропейските нации са загрижени какво ще го замести, а също и дали ще имат думата - докато силата в света се измества на изток\", смята Кънчо Стойчев.\r\n15% у нас очакват идващата година да е по-мирна за света от отиващата си, 28% са на обратното мнение, а 38% очакват да е същата.\r\nНа фона на останалите страни от ЕС България изглежда сравнително по-оптимистична за мира.\r\nСпоред 28% от българите 2019 г. ще е по-проблемна, а 38 на сто смятат, че ще е същата. Едва 15% са убедени, че ще е по-мирна.\r\nСравнени с останалите на Балканите обаче, българите изглеждат по-скоро песимисти за това дали годината ще бъде по-мирна.\r\nБългария е по-песимистична на фона на източната част на ЕС, като например Румъния показва много по-сериозен оптимизъм - 45% от румънците са убедени, че през 2019 г. ще има по-малко войни.\r\nБългария показва по-малко оптимизъм от средното и за ЕС като цяло.", "date": "2018.12.27", "title": "Българинът си остава песимист: 1/3  очакват 2019-а да е по-лоша!"}
{"url": "https://www.dnes.bg/politika/2018/12/27/pavlova-za-posledno-v-ms-rabotih-sys-syrce.397654", "text": "Лиляна Павлова участва днес за последен път на заседанието на правителството, защото от 1 януари ресорното й министерство отива в историята.\n\n\n\r\n\"За последен път в качеството ми на министър за Българското председателство на Съвета на ЕС днес участвах в заседанието на Министерския съвет. Благодаря на премиера Бойко Борисов за доверието и подкрепата, които ми даде, за да отговарям за организацията и провеждането на първото Българско председателство. Благодаря му за високата оценка и за топлите думи към мен и екипа ми, с които вложихме сърце и професионализъм в тази отговорна задача\", написа тя в социалната мрежа Facebook.\r\n                    \n                    \n                Според нея благодарение на усилията на служителите в министерството днес България е давана за добър пример за успешна политическа, експертна и организационна работа на председателството.\r\n\"Благодаря на всички мои колеги от правителството, с които денонощно работихме и координирахме срещите, дневния ред и решенията, взети по време на нашето председателство. Всеки един от министрите има своя голям принос за напредъка по досиетата и намиране на компромисните и балансирани решения, важни за бъдещето на Европейския съюз и всички граждани. Благодаря на всички колеги и експерти, с които показахме, че \"Съединението прави силата\", пише още Лиляна Павлова.\r\nНакрая тя пожелава весели и спокойни празници, и здрава и успешна 2019 година.", "date": "2018.12.27", "title": "Павлова за последно в МС: Работих със сърце!"}
{"url": "https://www.dnes.bg/stranata/2018/12/27/45-godishen-se-hvyrli-ot-terasa-pochina-vyv-varna.397645", "text": "45-годишен мъж се хвърли от терасата на апартамента си на ул. \"Тодор Влайков\" 2 във Варна и почина на място. \r\nСигнал за случая е подаден около 2 часа на 26-и декември. На мястото веднага са изпратени екипи на пожарната, полицията и Спешна помощ.\r\nПристигналият лекар само констатирал смъртта. Тялото е откарано за аутопсия, назначени са всички експертизи. \r\nКогато бъдат готови резултатите, ще стане ясно дали мъжът е бил употребил алкохол или някакви наркотици и дали става въпрос за нещастен инцидент или самоубийство.\r\n\"Няма данни за престъпление. Установена е самоличността на мъжа. Знае се кой е. Няма данни да е страдал от психични заболявания. По случая се работи\", коментира за \"\" говорителят на варненската полиция Ивана Милева.", "date": "2018.12.27", "title": "45-годишен се хвърли от тераса, почина във Варна"}
{"url": "https://www.dnes.bg/zvezdi/2018/12/27/gorchivo-liam-i-maili-syprug-i-sypruga.397630", "text": "Майли Сайръс и годеникът ѝ, Лиам Хемсуърт, са сключили брак през уикенда - на 23 декември, съобщават от американския Cosmopolitan. \r\nСнимки от тайната церемония се появиха първо в профилите в Instagram на гости на сватбата.\r\nНа изображенията се вижда, че певицата е с бяла рокля, а Лиам реже сватбената торта. Има и балони - \"Госпожа\" и \"Господин\". \r\nНа 26 декември Майли официално потвърди, че вече е омъжена - тя също публикува снимки от щастливото събитие.\r\nИзпълнителката на \"Wrecking Ball\" е качила снимка, на която двамата с Лиам се целуват, и е написала: \"Това сигурно е нашата милионна целувка\". Тя отбелязва, че двамата вече са заедно цели 10 години.\r\n \r\n", "date": "2018.12.27", "title": "Горчиво! Лиам и Майли – съпруг и съпруга!"}
{"url": "https://www.dnes.bg/obshtestvo/2018/12/27/ekolozi-na-bunt-sreshtu-iulen-ne-iskat-stroeji-iz-pirin.397614", "text": "\n\r\nСтотици еколози се събраха на протест под наслов: \"Не ни пързаляйте за Пирин\" докато правителството заседава за последен път през тази година.\n\n\n\r\nНедоволните, които се разположиха пред Министерският съвет, бяха организирани от Коалиция \"За да остане природа в България\".\r\nПриродозащитниците смятат, че с последните промени в Закона за чистотата на атмосферния въздух, законодателите са дали възможност на концесионера на ски зоната в Банско да разполага свободно с водния ресурс в планината.\r\nСпоред тях гласуваните текстове позволяват в националните паркове да се изменят коритата на реките, за да се осигури достатъчно вода за производството на изкуствен сняг.\r\n                    \n                    \n                Еколозите предупреждават, че ще сезират Европейската комисия по казуса.\r\nТе настояват още правителството да не допуска строителство на територията на националния парк Пирин, както и да прекрати концесионния договор с дружеството \"Юлен\" заради установени нарушения.\r\nПротестната проява се организира дни след като световния шампион по ски Марк Жирардели оповести, че е новият мажоритарен собственик на дружеството-концесионер.\r\nОт екокоалицията настояват, че не може да се говори за реален собственик, докато не се изчисти въпросът с произхода на средствата, с които е осъществена сделката по прехвърляне на акциите.", "date": "2018.12.27", "title": "Еколози на бунт срещу \"Юлен\", не искат строежи из Пирин"}
{"url": "https://www.dnes.bg/stranata/2018/12/27/otkriha-myrtyv-myj-v-hotel-v-pamporovo.397637", "text": "52-годишен мъж е открит мъртъв в хотел в Пампорово, съобщиха от МВР – Смолян.\n\n\r\nНа 26 декември, около 07:15 часа, в РУ-Чепеларе е получено съобщение, че в Пампорово, пред стая в хотел, е починал мъж от село Галиче. \r\nПървоначални данни за насилствена смърт не са установени. Трупът на починалия е транспортиран в МБАЛ \"д-р Братан Шукеров\"  - Смолян за аутопсия. \r\nМестопроизшествието е запазено и посетено от дежурна оперативна група при РУ-Чепеларе. Извършен е оглед и е образувано досъдебно производство.", "date": "2018.12.27", "title": "Откриха мъртъв мъж в хотел в Пампорово"}
{"url": "https://www.dnes.bg/sofia/2018/12/27/opashkata-za-amerikanskite-f-16-slovakiia-bahrein-nie-prez-2023-a.397603", "text": "Проблемът в предложението на специалната комисия да закупим F-16 не е в самолета, а в процедурата. Това заяви пред БНР авиационният експерт и военен журналист Димитър Ставрев.\r\n\"Учудвам се от начина, по който САЩ подходиха към тази процедура, след като през 2017 година стана ясно, че тяхното предложение не се вписва в решението на Народното събрание\", обясни той.\r\n\"Играта\" за българския изтребител е приключила, според Ставрев, който не вижда начин решението на политико-военната комисия от 21 декември да бъде променено: \"Беше ангажирана цялата мощ на американската дипломация, бяхме посъветвани да вземем това решение и аз, за себе си, не виждам вариант то да бъде променено. Към датата на вземане на решението, единственият валиден документ за България е така наречения \"Актуализиран проект за инвестиционен разход за придобиване на нов тип боен самолет\" приет от НС на 8 юни 2018 година\".\n\n\n\n\r\n                    \n                    \n                По думите му офертата на САЩ не отговаря на 4 от 7-те задължителни критерии, които са заложени в този актуализиран план.\r\n\"Според документа, първите два самолета трябва да пристигнат 24 месеца след подписването на договора, а знаем, че в момента завода за сглобяване на F-16 се мести от Тексас в Южна Каролина. Две седмици преди България да вземе това решение, САЩ и Словакия подписаха договор за доставка на 14 изтребители като този, който ние също избираме. Там ясно е записано, че първите им самолети ще бъдат доставени в края на 2022 година, а останалите - през 2023 година. По същото време трябва да бъдат произведени самолети за Бахрейн, който също подписа преди нас. Капацитетът на завода в Грийнвил ще бъде - два самолета на месец. Ако сметнем бройката и на Словакия - общо 30 самолета, това са 15 месеца. Тоест, при най-добро стечение на обстоятелствата, първите самолети могат да бъдат доставени в България в края на 2023 година\".\r\nВторият проблем е цената на новите самолети: \"Първоначалната цена, която е оферирана от САЩ, след като получиха RFP-то, от това, което аз знам като информация, е доста по-високо от 1,5 милиарда без ДДС, които гласува Народното събрание. Когато беше стана така наречената политико-военна комисия, чиято цел беше именно да подобри офертите на САЩ, Швеция и Италия, аз лично очаквах, че ще подобрят значително офертата си. Въпреки, че една заместник министър-председателка публично обяви, че цената е подобна, всъщност се оказа, че не е подобрена, а е дадено обещание, че ако бъдат избрани, за да бъдат водени преговори, има възможност това да се случи - нещо евентуално, някога в бъдещето. На този етап няма документ, който да доказва, че сума, която е оферирана, ще бъде подобрена. Имаме само едни обещания, но обещанията не са документ\".\r\nНачинът на разплащане също не съответства на решението на комисията, в което е предвидено това да стане в период от 10 години - между 2019 и 2028 година, но \"в писмото, което е изпратила американска страна като предложение към България е записано, че плащането трябва да бъде предоставено, в момента в който е подписано писмо за изпълнение на сделката. Тоест, ако се спазва графикът, и самолетите бъдат доставени между трета и пета година от подписване на договора, това означава, че на петата година България трябва да плати цялата сума наведнъж, което очевидно не е възможно – Министерството на финансите не е дало разрешение за водене на такива разговори\", твърди Димитър Ставрев.\r\nДруг голям проблем е това, което беше изтъкнато като аргумент, че ако България избере страна-доставчик, извън САЩ, трябва да води преговори със САЩ за доставката на Link-16 крипто системите и въоръжение.\r\nСпоред него модификацията на Ф-16, която България ще поръча, все още не е произведена.\r\n\"Макар самолетите да идват с обещание за 12 000 часа ресурс, МО на България предвижда нальот между 150 и 170 часа. Това означава, че ние ще можем да разберем отговора на този въпрос след 75 години. Нали си представяте този изтребител след 75 години как ще изглежда?\", коментира експертът.", "date": "2018.12.27", "title": "Опашката за американските F-16: Словакия, Бахрейн... Ние през 2023-а!"}
{"url": "https://www.dnes.bg/football/2018/12/27/krilatite-biseri-na-todor-batkov-ei-bogu.397594", "text": "\r\n \r\n\r\n \r\n\"Живко Миланов трябва да си гледа детето. Питайте жена му за трансфер навън\"\r\n \r\n\r\n \r\n\"Бях бесен на летището в Баку, защото не може всички да се покрият като плъхове. Идва ми някакво секютири и ми каза\r\n \r\n\r\n \r\n\"В съблекалнята казах на футболистите да не настиват. И да не прекаляват с наваксването на сексуалния глад от лагерите.\"\r\n \r\n\r\n \r\n\"Какво друго ми остава освен да извадя Левски от първенството и да отидем да играем в шампионата на Шри Ланка или на Косово.\"\r\n \r\n", "date": "2018.12.27", "title": "Крилатите бисери на Тодор Батков: Ей, Богу..."}
{"url": "https://www.dnes.bg/obshtestvo/2018/12/27/v-plen-na-mrejata-zaradi-kakvo-visim-nai-veche.397642", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПотреблението на интернет и \"висенето\" в социалните мрежи става все по-неизменна част от битието ни. Каква беше изминалата година за един от най-мащабните и потребявани сайтове за видеосподеляне YouTube?\n\r\n\"YouTube беше много интересен през 2018 година. Едни от най-гледаните видеа, бяха с популярното \"KiKi challenge\". Всяка година има един характерен танц, който всички правят. Едно от най-популярните видеа, беше малко момченце, което пееше в един от големите магазини в Щатите. Музиката беше много голяма част от 2018 г. в YouTube. Ревютата на продукти също\", отбеляза влогърът Крис Захариев.\n\r\nСпоред него се забелязва ръст в гледаемостта на детските образователни видеа.\n                    \n                    \n                \r\n\"Видеоиграта \"Fortnite\" стана супер популярна. Киното също имаше своето основно място в интернет. Има огромна разлика между това, което YouTube си мисли, че влогърите искат, и това, което те наистина искат. Годишното видео на YouTube е пълно с възможно най-политическо коректно съдържание, за да привлекат рекламодателите. Но въпреки това е най-нехаресваното видео\", уточни той в \"България сутрин\".\n\r\nГостът на отбеляза, че да си професионален влогър в България е все още трудно, тъй като потреблението на YouTube все още навлиза в различните среди.\n\r\n ", "date": "2018.12.27", "title": "В плен на мрежата: Заради какво висим най-вече?"}
{"url": "https://www.dnes.bg/notifikacii/2018/12/27/agresiven-drogiran-myj-plashi-s-pistolet-jena-na-pytia.397629", "text": "28-годишен мъж е заплашил с пистолет 26-годишна жена на пътя от село Маринка за Бургас, съобщиха от МВР.\r\nСигналът за спречкването е подаден на 25 декември около 14:50 часа.\r\nМъжът е криминално проявен, а пробата му за употреба на амфетамин е положителна.\r\nМежду двамата водачи възникнал скандал, при който мъжът, използвайки автомобила си, направил опити да избута от пътя колата, управлявана от жената. При изравняването на автомобилите мъжът е насочил пистолет към жената през отворения десен прозорец на колата си, отправяйки й обидни думи за физическа саморазправа с нея и спътника й.\r\nБургазлията е задържан от полицейските служители в района на кръстовище \"Трапезица\", сега е в ареста за 24 часа.\r\nИззет е газов пистолет с 45 халосни патрона и пълнител с три патрона.\r\n28-годишният мъж е тестван за употреба на наркотични вещества, като апаратът отчел положителна проба за употреба на амфетамин. По случая е образувано бързо полицейско производство.", "date": "2018.12.27", "title": "Агресивен, дрогиран... Мъж плаши с пистолет жена на пътя"}
{"url": "https://www.dnes.bg/notifikacii/2018/12/27/kralev-ubeden-kandidaturata-ni-za-mondial-2030-e-realistichna.397631", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКандидатурата на България, Гърция, Сърбия и Румъния за Мондиал 2030 година е напълно реалистична. Това мнение изрази спортният министър Красен Кралев в интервю за телевизия .\n\n\n\r\n\"Аз не мисля, че Аржентина и Уругвай са фаворити. Първият и най-силен пункт е политическата и икономическа стабилност на страните, а Аржентина и Уругвай са страни в перманентна икономическа криза\", подчерта Кралев. \r\nТой даде пример и с неуспеха на Аржентина да се справи с реда по време на финала на Копа Либертадорес между местните грандове Ривър Плейт и Бока Хуниорс, като в крайна сметка се наложи мачът да се играе в Европа. \r\n                \n                По думите на спортният министър далеч по-сериозни конкуренти са ни Испания и Португалия и по принцип всички европейски държави.\r\n\"Ако си свършим домашното и си оправим инфраструктурата, имаме всички шансове за успех. Дори и да не успеем, като екип ще имаме всички шансове да кандидатстваме за европейското през 2032 година\", посочи Красен Кралев и добави, че от провеждането на едно такова първенство държавата ще спечели изключително много. \r\nСпортният министър даде добра оценка за случилото се в спорта през отминаващата 2018 година. \r\n\"При толкова много успехи, аз виждам, че тези реформи, които направихме през последните 4 години, дават резултат. Няма начин, след като се обръща толкова внимание на детско-юношеския спорт, да нямаме успехи\", подчерта той.\r\nДо думите му финансирането на федерациите от последните години също дават резултат. \r\n\"Септември беше българският месец – 3 световни първенства, организирани само в рамките на 1 седмица\", заяви още спортният министър. По думите му такава е била и оценката на шефа на МОК Томас Бах, който посети България в средата на септември. \r\nКрасен Кралев посочи, че може би е дошло време за изграждането на нов национален стадион. Според него с проекта за съвместно домакинство на Световното първенство през 2030 година вече се говори не за един, а за цели 4 стадиона.", "date": "2018.12.27", "title": "Кралев убеден: Кандидатурата ни за Мондиал 2030 е реалистична!"}
{"url": "https://www.dnes.bg/balkani/2018/12/27/kosovo-nikakva-razmiana-na-teritorii-sys-syrbiia.397633", "text": "Правителството на Косово заяви, че предложената размяна на територии със Сърбия не може да бъде предмет на преговори, съобщи Асошиейтед прес.\r\nСлед заседание вчера премиерът на Косово Рамуш Харадинай заяви, че ще приветства всякаква идея или предложение за диалога между Косово и Сърбия, но размяна на територии няма да се обсъжда.\n\n\r\nПо-рано тази година президентът на Косово Хашим Тачи предложи корекция на границата, при която Косово да получи южната сръбска Прешевска долина, като в замяна не даде нищо, без да обяснява как Сърбия ще се съгласи на такова нещо.\r\nСръбски и косовски представители смятат, че евентуална размяна на сръбската Прешевска долина срещу Северна Митровица в Косово би могла да помогне за преговорите, пише БТА.\r\nКосово обяви независимост от Белград през 2008 г., но Сърбия отказва да го признае.", "date": "2018.12.27", "title": "Косово: Никаква размяна на територии със Сърбия!"}
{"url": "https://www.dnes.bg/zvezdi/2018/12/27/djosh-diuamel-iska-semeistvo-ne-samo-seks-iska-oshte-deca.397632", "text": "Джош Дюамел има петгодишен син, Аксел, от бившата си съпруга, певицата Фърги, но казва, че няма търпение да му се родят още наследници.\r\nАктьорът сподели, че иска да си намери жена, която е достатъчно млада, за да може да ражда. Той иска отново да е семеен.\r\nЗвездата от сериала \"Лас Вегас\" каза пред \"Armchair Expert Podcast\": \"Вече не съм на 30 г. На 46 години съм. Искам да имам още деца през следващите години. Иска ми се да намеря някоя, която е достатъчно млада, за да може да има деца. Не търся само секс. Опитвам се да намеря момиче, с което да сме заедно и да създадем семейство\". \r\n", "date": "2018.12.27", "title": "Джош Дюамел иска семейство, не само секс! Иска още деца"}
{"url": "https://www.dnes.bg/stranata/2018/12/27/nelepo-myj-zagina-sled-propadane-v-propast.397639", "text": "Нелеп инцидент отне живота на 42-годишен мъж, съобщи \"Фокус\".\r\nМалко след 21 часа снощи в полицията в Дупница е получен сигнал за изчезнал мъж от село Самораново.\r\nТой напуснал дома си в късния следобед, тръгнал към хижа \"Отовица\", но връзката с него се изгубила.\r\nВеднага започнало издирването на мъжа, а тялото му било открито в пропаст, водеща към коритото на река Отовица.\r\nТрупът е откаран за аутопсия. По случая е започнало досъдебно производство.", "date": "2018.12.27", "title": "Нелепо: Мъж загина след пропадане в пропаст "}
{"url": "https://www.dnes.bg/cars/2018/12/27/subaru-iznenadva-s-napompan-forester-i-goreshta-impreza.397634", "text": "Японският производител Subaru постави емблема STI на два свои модели, които смята да представи на автосалона в Токио, стартиращ на 11 януари. Засега, новите версии на Forester и Impreza са само концепции, но се очаква поне един от двата автомобила с добавка STI да се появи в сeрийно производство.\n\r\nКомпанията публикува и снимки на машините, като за Forester STI е избран специален цвят - Fighter Grey, като автомобилът е поставен на специално направени за него 19-цолови джанти. Известно е що, че кросоувърът е получил и мощна спирачна система Brembo.\n\r\nЛипсва обаче информация за подобренията по силовия агрегат. От компанията посочват, че хибридният агрегат e-Boxer е \"значително подобрен\", но не се уточнява как. Серийният вариант се състои от бензинов мотор със 145 к.с. и електрически двигател с 14 к.с.\r\n                    \n                    \n                Най-вероятно за Forester STI мощността ще бъде увеличена, като в Subaru искат първо да видят реакцията на публиката, а след това евентуално да пуснат този автомобил в серийно производство.\n\r\nЩо се касае до Subaru Impreza STI, той ще си остане концепция, чиято цел е да покаже възможностите на заводския тунинг на компанията. Тук доработките се изчерпват с поставяне на черни елементи по предната броня и праговете и на нови джанти. Освен това покривът също е боядисан в черно.\n\r\nТехническите промени включват поставяне на нова изпускателна система, докато 2,0-литровият боксер под капака си остава със 156 к.с., каквато е стандартната му мощност. За салона на тази Impreza са използвани по-качествени и съответно по-скъпи материали.\r\n", "date": "2018.12.27", "title": "Subaru изненадва с \"напомпан\" Forester и \"гореща\" Impreza"}
{"url": "https://www.dnes.bg/politika/2018/12/27/tol-sistemata-glytna-liulin-magistralata-stava-chast-ot-struma.397651", "text": "Завършените магистрали у нас от днес са с една по-малко, след като автомагистрала \"Люлин\" спира да съществува под това си име. Тя става част от магистрала \"Струма\", а пътят Калотина - София става магистрала \"Европа\", която ще включва и Северната скоростна тангента.\n\n\n\r\nТова е предвидено с решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса.\r\nАвтомагистрала \"Люлин\" се присъединява към \"Струма\" поради малката си дължина - 19,6 км, и факта, че се явява естествено начало на определеното за АМ \"Струма\" трасе, уточняват от правителствената пресслужба.\r\n                    \n                    \n                Така аутобаните у нас ще са както следва: \"Тракия\" от София до Бургас (А-1), \"Хемус\" от София до Варна (А-2), \"Струма\" от София до границата с Гърция (А-3), \"Марица\" от Пловдив до границата с Турция (А-4), \"Черно море\" от Варна до Бургас (А-5) и \"Европа\" от сръбската граница до София (А-6). От тях завършени са само \"Тракия” и \"Марица\". \r\nТака участъкът \"София - Перник\" става част от пътя \"София - Перник - Дупница - Благоевград - Симитли - Кресна - Сандански - граница Гърция\".\r\nНа 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел \"Драгоман\", като проектът предвижда и изход към интермодален терминал Драгоман. \r\nПредстои подписване на договор и за още един участък от него - между Драгоман и Сливница. \r\nС модернизацията на пътя между границата със Сърбия и София ще се подобри свързаността на страната със западната ни съседка. \r\nТака ще се намали времето за пътуване и ще се повиши пътната безопасност по трасето, допълват от правителствената пресслужба.\r\nКабинетът реши още, че мостът на Дунав в посока Русе - Гюргево в частта му на нашата територия се определя за съоръжение, за което се събира отделна такса, съгласно разпоредбата на Закона за пътищата, аналогично на сегашното положение. \r\nИзменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея.", "date": "2018.12.27", "title": "Тол системата глътна \"Люлин\" – магистралата става част от \"Струма\""}
{"url": "https://www.dnes.bg/stranata/2018/12/27/myrtviiat-v-pamporovo-mehti-haskov-romski-glavatar.397648", "text": "52-годишният мъж, намерен пред стая в хотел в курорта Пампорово рано сутринта, е Мехти Хасков е от Галиче, общ. Бяла Слатина, потвърдиха от МВР.\n\r\nСъщият ден той се почувствал зле и се обадил на \"Спешна помощ\". Екипът дошъл на място го преглежда и установява, че е с високо кръвно налягане. \r\nДали му медикаменти и преценили, че не е за болница. След 15-на минути обаче мъжът получил мозъчен кръвоизлив, който се оказал фатален за живота му.\r\nПървоначални данни за насилствена смърт не са установени. Извършен е оглед и е образувано досъдебно производство, съобщиха от полицията.", "date": "2018.12.27", "title": "Мъртвият в Пампорово: Мехти Хасков – ромски главатар"}
{"url": "https://www.dnes.bg/sofia/2018/12/27/schupeni-plochki-bokluci-ploshtad-sveta-nedelia-plache-za-remont.397656", "text": "\n\r\nОт гражданската организация \"Спаси София\" настояват за незабавен ремонт на площада около църквата Свeта Неделя.\r\nТе алрамират чрез публикация на своята Facebook страница за текущото състояние на пространството, изпочупените плочи и антипаркинг елементи, пропадналите отводнителни решетки, разхвърляните камъни и боклуци.\r\n\"Добре знаем, че в момента тече организацията на поредния конкурс за реконструкция на цялото пространството, но съдейки по досегашния опит, реализацията ще отнеме още години. Затова не можем да приемем, че това е адекватно оправдание, през останалото време Общината да не полага никакви грижи за площада и да го остави да се разпада\", заяви Андрей Зографски от инициативата и допълни, че в София липсва каквато и да била поддръжка, превантивна дейност и внимание към детайлите.\r\n                    \n                    \n                От организацията настояват, че подобно безотговорно отношение към града е твърде характерно и припомнят изказване на Йорданка Фандъкова, че ул. \"Граф Игнатиев\" е приличала на \"ориенталски битак с кашони навсякъде\", очевидно забравяйки, че именно тя управлява София последните 10 години! \r\n\"Кой, ако не Фандъкова, допусна даже най-емблематичните софийски пространства да бъдат занемарени, а поддръжка да има само по време на ремонта и когато ЕС реши да ни даде едни милиони за усвояване? Какво пречеше 10 години да се сменят счупените плочки по Графа, да се изчистят боклуците, да се въведе ред с книжния пазар, за да няма кашони, да се премахнат изпочупените пейки и антипаркинг елементи?\", допълни Борис Бонев от Спаси София. \r\nОт организацията се надяват, че ще има незабавна реакция от страна на общината, тъй като подобна гледка в центъра на София е срам, както за софиянци, така и пред хилядите туристи, които посещават града.  ", "date": "2018.12.27", "title": "Счупени плочки, боклуци... Площад \"Света Неделя\" плаче за ремонт"}
{"url": "https://www.dnes.bg/sofia/2018/12/27/hlapeta-chupiat-stykla-na-taksita-kradat-tabletite.397646", "text": "Тази сутрин около 2:30 часа в Пето РПУ е получен сигнал, че повече от 10 таксита, паркирани в ж.к. \"Суха река\", са със счупени стъкла на предните врати. В някои от колите липсвали таблети, съобщават от МВР. \n\n\r\nВ резултат на предприети бързи оперативни действия са задържани три момчета – на 11, 12 и 14 години. \r\nКъм момента се установява съпричастността им към деянието.\r\nРаботата по образуваните преписки продължава.", "date": "2018.12.27", "title": "Хлапета чупят стъкла на таксита... крадат таблетите!?"}
{"url": "https://www.dnes.bg/akoshtete-vqrvaite/2018/12/27/shantavata-2018-godina-kuriozite-akuli-i-djaz-panda-macho.396413", "text": "Светът се превръща във все по-шантаво място. Доказателства за това има много, а 2018 година сякаш беше пренаситена с подобни примери. Куриозните случаи през годината никак не бяха малко, а много от тях идват от света на животните. \n\r\nСмайващи прозрения в областта на науката показаха, например, че акулите обичат да слушат джаз. Изследването е на австралийски учени от университета \"Маккуори\", които установиха, че морските обитатели си падат по музиката на легендарни имена като Луис Армстронг и Ела Фицджералд. Рибните меломани изпитват толкова голямо удоволствие от джаза, колкото и от храната. Ръководителят на проучването проф. Калъм Браун твърди, че изследванията са още в начален стадий, но местните морски хищници показвали силни предпочитания към музикалния жанр, зародил се в Ню Орлиънс.\n                    \n                    \n                \r\nПандите пък могат да сложат в малкия си космат джоб всички мъже, които се смятат за мачовци. Съвместна разработка на китайски и американски учени доведе до изводите, че мъжките екземпляри от този вид са възможно най-романтичните любовници. Специалистите установили, че преди и по време на полов акт мъжките панди нашепват любовни песни право в ушите на своите партньорки. \n\r\nДруг случай пък ни доказа, че октоподите са заклети наркомани и опиатите не са проблем само на съвременното ни общество, а и под морското равнище. Учени от университета \"ДЖон Хопкинс\" доказаха, че октоподите стават много по-социални под въздействието на екстази. Един от експериментално понадрусаните октоподи започнал да прави задни салта, а останалите започнали да реагират по-благосклонно на погалванията от страна на изследователите, пишат от БТА.\n\r\n2018 ни показа и какво не бива да правим вкъщи. През годината станахме свидетели на какви ли не куриозни ситуации. Един от случаите ни показва как да не лекуваме запек у дома. 50-годишен китаец, който предпочел да запази анонимност, опитал да излекува своята констипация с помощта на малък, но обемист патладжан, който поставил в ректалната област. В. \"Метро\" цитира и злъчните коментари в китайските социални мрежи. Шегаджии препоръчали на самолекуващия се от констипация да прибави във вътрешностите си към патладжана малко чушки и картофи, така че да се получи традиционното ястие сан сян.\n\r\nНестандартните разкрасителни процедури също не останаха съвсем незабелязани през изминалата година. Американската видеоблогърка Лин Лю залага на изпиването на урината на кучето си, като се хвали със сияйната си кожа. В течността гъмжало от витамините A и E и имало най-малко 10 грама калций. Тя действала чудодейно и срещу акнето. \n\r\nДруга съмнителна козметичка, британката Малдина Шриензанада, посъветва жените да се епилират с обикновена паста за зъби и куркума. При засъхването на пастата върху окосменото място тя се премахва с влажна кърпа заедно с излишните косми. А куркумата служила за смазка и не участвала в епилацията. \n\r\n2018 не подмина и светът на татуировките. Вдовицата на татуиста Крис Уенсъл решила да запази кожата на починалия си сапруг и да я вкара в картинни рамки преди мъртвецът да бъде кремиран. Услугата по консервацията на татусите на мъжа била осигурена от американската компания \"Спаси мастилото ми завинаги!\". \n\r\nОтлитащата 2018-а неочаквано обогати и гражданското право. Приносът като по чудо дойде от столицата на далечно Зимбабве. Съдебен състав в Хараре за пръв път гледа компенсаторен иск за разширена вагина. Двадесет и девет годишната ищца Силиндиле Мангена изправи пред съда свръхнадарения в анатомично отношение Мугове Кирима. С изротичната си мъжественост г-н Кирима безвъзвратно разширил интимната област на пострадалата, за което тя изиска компенсация в размер на 10 хиляди долара за реконструктивна хирургия.\n\r\nУчени в сферата на репродуктивното здраве пък разбраха кое е \"златното сечение\" на мъжкия полов орган. Изследванията показали, че най-голямо удоволствие дамите получавали от еректирал пенис с дължина 13.2 см и обиколка 11.6 сантиметра. Британски статистици веднага обогатиха откритието, като установиха в кои градове на Острова мъжете не се радват на подобно \"златно сечение\" в интимната област и като следствие на това съгражданките им се чувстват най-необгрижвани в постелята. Антикласацията се оглавява от гр.Оксфорд с 58 на сто незадоволени дами, плътно следван от Бристол /56%/, Брайтън /55%/, Глазгоу /53%/ Нюкасъл 52% и Единбург /49%/. \n\r\nКуриозите донесоха и някои иновационни пробиви - в областта на джаджите. За отбелязване са китайските пръчици за храна, които с електрически импулси ни карат да я усещаме като по-солена. Рационализацията на Нимеша Ранасинга от университета на щата Мейн ни спестява неудобството да се тъпчем с ненужен натриев хлорид, вреден за здравето.\n\r\nВ областта на модата и дизайна за отбелязване е колекцията бельо и аксесоари, които със специални филтри ни позволяват да изпускаме необезпокоявано стомашни газове на публично място. Марката първопроходчик в областта е британската \"Шредис\", а патентът е дело на Пол О'Лиъри, който предлага също и антигазова възглавничка за офиса.\n\r\nКуриозите донесоха и някои иновационни пробиви - в областта на джаджите. За отбелязване са китайските пръчици за храна, които с електрически импулси ни карат да я усещаме като по-солена. Рационализацията на Нимеша Ранасинга от университета на щата Мейн ни спестява неудобството да се тъпчем с ненужен натриев хлорид, вреден за здравето.\n\r\nВ областта на фешъна и дизайна за отбелязване е колекцията бельо и аксесоари, които със специални филтри ни позволяват да изпускаме необезпокоявано стомашни газове на публично място. Марката първопроходчик в областта е британската \"Шредис\", а патентът е дело на Пол О'Лиъри, който предлага също и антигазова възглавничка за офиса.\n\r\nИ така 2018 ще бъде запомнена с много - политически събития, исторически срещи, научни открития и неща, които могат съвсем спокойно да те накарат да се запиташ в колко точно шантав свят живееш!\r\n ", "date": "2018.12.27", "title": "Шантавата 2018 година: Куриозите: Акули и джаз, панда - мачо!!! "}
{"url": "https://www.dnes.bg/cars/2018/12/27/13-000-piiani-shofiori-zaloveni-za-11-meseca-kakvo-dokazvame.397582", "text": "13 000 водачи, или средно по около 1180 души на месец, са заловени да управляват с над 0,5 промила алкохол за периода от януари до края на ноември тази година.\r\nЗа същия период е била прекратена временно регистрацията на 4493 МПС, чиито собственици са спипани пияни. Това отчетоха от МВР по повод стартиралата международна полицейска операция по линия на TISPOL, насочена срещу пияни и дрогирани шофьори.\r\nДруги 2964 водачи пък са били заловени след употреба на дрога.\r\nНезависимо от промените в закона броят на пияните водачи остава тревожно голям, а по притеснителното е, че се увеличава и числото на хората, които шофират след употреба на наркотици, алармират от полицията. Най-често водачите посягат към канабиса и амфетамините.\r\n                    \n                    \n                В последните две-три години лекари токсиколози отчитат също ръст на комбинираната употреба, която в почти всички случаи е марихуана плюс амфетаминов стимулант.\r\nВ България има изключително голяма употреба на метадон. Той обаче също не се „хваща“ от тестовете на Пътна полиция, признават медици пред \"Труд\".\r\nМного хора масово неглижират употребата на канабис и я считат за безопасна. Лекарите са на друго мнение. Според токсиколози в последно време у нас много се промени марихуаната, която се разпространява. Тя е или от модифицирани, или е от селектирани видове.\r\nОтглежда се при специални условия и много често е с много високо съдържание на активен компонент. Ако до преди 3-4 г. марихуаната е била със средно съдържание на активен компонент тетрахидроканабинол по 2%, то в момента масово продаваната у нас марихуана е с над 20%.\r\n\r\nС последните промени в Закона за движение по пътищата водач, за когото е установено, че управлява с концентрация на алкохол от 0,5 до 0,8 промила, наказанието е глоба от 500 лева и временно отнемане на книжката за срок от 6 месеца. Наказанието за водач, за когото е установено, че е управлявал с концентрация на алкохол от 0,8 до 1,2 промила е глоба от 1000 лева и отнемане на книжката за срок от 12 месеца.\r\nШофирането с концентрация а алкохол в кръвта над 1,2 промила вече е престъпление. В този случай се прилага Наказателният кодекс. Предвидената по закон санкция е глоба е от 500 до 1500 лева и лишаване от свобода до три години. Същото се отнася и за водачите, седнали зад волана след употреба на наркотични вещества, обобщават от Съюза на българските автомобилисти.\r\nПътните полицаи могат по преценка на поведението на водача да го подложат на тест за наркотици или алкохол. За целта се използва т. нар. полеви тест или пък друг, специален уред. След това следва повторен кръвен тест. Задължителен тест се прави при участие в тежка катастрофа.\r\nВодачът може да откаже да бъде тестван, но тогава се прилага чл.174, ал.3 от Закона за движение по пътищата. Текстът гласи, че водач, който откаже да му бъде извършена проверка с техническо средство за употреба на алкохол или наркотични вещества, и не изпълни предписанието за изследване с доказателствен анализатор или медицинско изследване, се наказва с лишаване от правото да управлява за срок от две години и глоба от 2000 лева.", "date": "2018.12.27", "title": "13 000 пияни шофьори заловени за 11 месеца! Какво доказваме?"}
{"url": "https://www.dnes.bg/akoshtete-vqrvaite/2018/12/27/koi-6-zodii-shte-se-radvat-na-kysmet-prez-2019-a.396961", "text": "Новата година винаги е приемана като ново начало. Вълнуваме се от това какви добри възможности ще се появяват пред нас, очакваме да имаме повече късмет, да оставим в старата година онези неща, които не са ни носили особена радост. Поглеждаме към китайския зодиак, за да видим за кои 6 зодии 2019-а година ще бъде особено успешна, а на 5 февруари ще посрещнем и Годината на кафявата земна свиня. Повече вижте в следващите редове.\r\n\r\nАко сте родени през 1918, 1930, 1942, 1954, 1966, 1978, 1990, 2002 или 2014, то според китайския зодиак, вашият знак е Кон. През 2019-а вашата активност, трудолюбие, добро отношение към другите ще ви донесат успехи. Бъдете внимателни с лицемерите и тяхната прекалена загриженост към вас. Ще продължавате да търсите вашата свобода на изява, всичко ще е много динамично край вас, но ще успеете да се справите с промените. Късмет няма да ви липсва, затова се възползвайте от него.\r\n                    \n                    \n                \r\nАко вашата рождена година е 1926, 1938, 1950, 1962, 1974, 1986, 1998, 2010, то ви е сте Тигър. Интензивни, страстни и изключително положително настроени. Годината на кафявата земна свиня ще ви донесе емоции и страсти в любовен план. Упоритостта ви и насочването на енергията в добрите дела, ще ви донесат успехи. Годината ще бъде щедра към вас, но въпреки това бъдете внимателни. Вашата непокорна природа ще ви кани често да търсите забавления, свобода, както в любовта, така и в работата.\r\n", "date": "2018.12.27", "title": "Кои 6 зодии ще се радват на късмет през 2019-а?"}
{"url": "https://www.dnes.bg/stranata/2018/12/27/smetkata-582-809-bylgari-bez-djipi-i-pytuvat-s-kilometri.397583", "text": "Съсловието на общопрактикуващите лекари застарява. Средната им възраст в страната вече е 60 години, съобщава пред \"Монитор\" доц. Любомир Киров - председателят на Сдружението на общопрактикуващите лекари. \r\nВ някои населени места работят и джипита на по 76 години. Такъв случаи има в Мездра и още няколко селища във Врачанска област. Тя и още Софийска и Габровска област са местата, където населението е осигурено с лекари.\r\nОт 6000 лични лекари през 2000 година, когато стартира здравноосигурителната реформа, към момента те са не повече от 4200, пресмята доц. Киров. \r\nПростата сметка показва, че 582 809 души нямат доктор и пътуват километри за всяка рецепта. \r\n                    \n                    \n                Четиристотин и двадесет кабинети на общопрактикуващи лекари са празни не само в трудно достъпните села с под 500 жители, но и в някои градове. Това означава, че всяко 12-то населено място няма джипи.\r\nОбщо 5304 са селищата в страната, от тях градовете са 253, а селата – 5 051. Джипитата категорично отказват да отидат в тях, независимо от бонусите, които държавата им отпуска за работа в отдалечени места.\r\nСпоред националната здравна карта лекарските практики са разписани така, че един личен лекар да обслужва средно около 1200 души население - от 900 до 1500 души. За неблагоприятни се смятат тези с жители по 200 – 300 души, също и отдалеченост на лекарската практика на повече от 15 км от друга или от филиал на спешната помощ, или на разстояние по-голямо от 30 км от болница. В такива случаи смелчаците да открият кабинет получават бонуси.\r\n\"300 лева отгоре не решават проблема. Пак няма да отиде лекар, защото в обезлюдените селища той не може да се развива. Дори да му плащат повече, няма уреден транспорт, нито работа за съпругата му и училище за децата\", казва доц. Киров.\r\nЗатова по думите му в селищата с до 500 души население е немислимо джипи да открие кабинет. Причината е, че с парите от Националната здравноосигурителна каса за толкова малко пациенти той не би могъл да оцелее физически. 1,40 лв. заплаща НЗОК за всеки записан при доктора. Сумата е с 6 ст. повече от тази година, което бе постигнато след многократно настояване от страна на сдружението.\r\nФинансово-осигурителната институция заплаща отделно за всеки преглед, пуснато изследване, направление и консултация. Общият бюджет на касата по перо общопрактикуващи лекари за 2019 г. е 225 млн. лева.\r\n\"За да се реши проблемът, трябва да се даде не само адекватно заплащане на колегите, но и кабинет без наем, общината да поеме някои от консумативите и най-важното условия за семейството и неговото професионална израстване\", категоричен е председателят на Сдружението на общопрактикуващите лекари.", "date": "2018.12.27", "title": "Сметката: 582 809 българи без джипи и пътуват с километри"}
{"url": "https://www.dnes.bg/snimka-na-denia/2018/12/27/prognozata-za-vremeto-bezsnejna-nova-godina.397584", "text": "Днес преди обяд ще има предимно значителна ниска облачност, която в следобедните часове ще се разкъсва и намалява, сочи  на Националния институт по метеорология и хидрология.\r\nВятърът малко ще отслабне, ще бъде умерен от северозапад. Минималните температури ще са предимно между минус 6° и минус 1°, максималните - между 1° и 6°.\r\nНад Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3° - 4°. Вълнението на морето ще бъде 2 - 3 бала. Температурата на морската вода е 7° - 8°.\r\n                \n                По планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 метра ще бъде около минус 3°, на 2000 метра - около минус 9°. Атмосферното налягане е и ще остане по-високо от средното за месеца.\r\nВ петък облачността ще е разкъсана, в Дунавската равнина и в котловините преди обяд - предимно значителна. Вятърът малко ще отслабне, повече в нощните часове, но през деня отново ще се усилва и ще бъде умерен, през първия ден все още от северозапад, а в петък - временно от югозапад.\r\nМинималните температури ще останат без особена промяна – предимно между минус 5° и 0°, а дневните още малко ще се повишат и в петък ще са между 5° и 10°.\r\nВ събота облачността ще бъде предимно значителна. По-късно през деня в събота с усилване на вятъра от северозапад и север ще застудява. Ще има и превалявания от дъжд и сняг, но само на отделни места, главно в Северна България. Минималните температури ще са между минус 2° и 3°, по Черноморието малко по-високи, дневните – все още ще са сравнително високи - между 4° и 9°.\r\nМеко време ни очаква и в неделя, а и в дните до новата 2019-а.\r\nДневните температури бавно ще се повишават и ще се затопли. Повече облаци ни очакват в събота и в нощта на 30 срещу 31 декември. Възможни са и леки превалявания от дъжд на места, в по-високите части на страната - от сняг. В нощта на Нова година не се очакват валежи.", "date": "2018.12.27", "title": "Прогнозата за времето: Безснежна Нова година!"}
{"url": "https://www.dnes.bg/notifikacii/2018/12/27/15-g-ot-ada-v-kerbala-petima-bylgari-ginat-na-chujda-zemia.397586", "text": "Днес се навършват 15 години от атентата, при който камикадзе атакува с камион-бомба базата ни в Кербала. На тази дата през 2003 г. българският контингент в Ирак дава първите си жертви, в резултат на атака срещу база \"Индия\".\r\nВ рамките на 15 минути, между 12:45 и 13.00 часа местно време, са извършени три координирани нападения от самоубийци с коли-бомби. \r\nВпоследствие става ясно, че при атаката са загинали четирима българи - командир на рота капитан Георги Качорин, младши сержант Антон Петров, командир на отделение, старши сержант Иван Инджов, редник Свилен Киров - мерач, а други 27 души са ранени. На следващия ден въпреки положените грижи в болницата в Багдад, умира пети български военен - лейтенант Николай Ангелов Саръев.\r\n                \n                На 28 декември 2003 г. военнотранспортен самолет излита за Ирак, за да прибере телата на загиналите и някои от ранените. \r\n22-ма от ранените при атентата срещу българската база \"Индия\" в Кербала са транспортирани във ВМА. Леко ранените остават в Ирак. Други 5-има българи са транспортирани в болницата в \"Ландщул\" в Германия. \r\n15 години след атентата в Кербала близки, колеги и приятели на офицерски кандидат Антон Петров се събират на гроба му в Русе. По време на церемонията ще бъде отдадена почит към паметта и на останалите четирима войници, загубили живота си по време на мисията. \r\nВъзпоменанието ще започне от 11.00 ч. в гробищен парк \"Чародейка\". На церемонията ще присъства и командирът на 68 бригада Специални сили бригаден генерал Явор Матеев.", "date": "2018.12.27", "title": "15 г. от ада в Кербала: Петима българи гинат на чужда земя"}
{"url": "https://www.dnes.bg/index/2018/12/27/receptata-dnes-kotleti-s-shunka-i-vino.397259", "text": "\r\n4 телешки или свински котлета\r\n80 г шунка\r\n1 ч. ч. сухо бяло вино\r\n4 с. л. олио\r\n2 глави лук\r\n2 моркова\r\n40 г краве масло\r\n2 с. л. галета\r\n1-2 зърна хвойна (по желание)\r\n2 с. л. лимонов сок\r\nщипка риган\r\nмагданоз\r\nсол\r\nчерен пипер\r\n\r\nНачукайте котлетите от двете страни с дървено чукче и ги измийте. Намажете ги със смес от лимоновия сок, ригана, черния пипер, солта и счуканата хвойна и ги оставете 30 мин. да поемат ароматите. Сгорещете олиото и изпържете котлетите от двете страни. Извадете ги и в същата мазнина запържете нарязания на ситно лук и остърганите и нарязани на кубчета моркови.\r\n                \n                Прехвърлете изпържените зеленчуци в тавичка, отгоре наредете котлетите, върху всеки котлет сложете по малко нарязана на ситно шунка, налейте виното и 1 ч. ч. гореща вода и поръсете със смесената със ситно нарязания магданоз галета. Сложете върху котлетите и по едно парче масло и запечете в предварително загрята слаба фурна, докато месото омекне, а водата се поизпари.\r\n", "date": "2018.12.27", "title": "Рецептата Dnes: Котлети с шунка и вино"}
{"url": "https://www.dnes.bg/obshtestvo/2018/12/27/praznicite-prodyljavat-chestvame-stefanovden.397589", "text": "Православната църква почита днес паметта на Свети Стефан - първият християнски мъченик и първи служител (архидякон) в устройващата се Йерусалимска община църква.\n\r\nДенят на Свети Стефан се чества на третия ден след Рождество Христово - на 27 декември, и е последният празник в годината, за който се казва, че \"затваря кръга\". \n\r\nОт времето на апостол Павел насам всички наричат Свети Стефан първи мъченик, защото е една от първите жертви на християнската вяра. След Възнесението на Христос били избрани седмина дякони, които да се грижат за домакинските работи на християнското общество, като пръв между тях е Стефан.\n\r\nОбезпокоени от нарастването на броя на християните, членовете на съвета на юдейските старейшини влизат в спор със Свети Стефан, но не устояват на \"духовната му сила и мъдрост\". Затова възбуждат народа срещу архидякона, като го обвиняват, че хули Бога и Мойсеевия закон. \n                    \n                    \n                \r\nРазярената тълпа го изкарва извън града и започва да го бие с камъни. Светецът коленичи и преди да издъхне, се обръща към небето с думите \"Господи, не им зачитай този грях!\". Тялото му е оставено на зверовете и птиците. През пети век част от мощите му са открити чрез видение и са положени в Сионския храм в Йерусалим.\n\r\nСтефан е сред най-разпространените имена в България. В превод то означава \"венец\". Единствената в света желязна църква, българската църква в Истанбул, носи името на първия християнски мъченик Свети Стефан.\n\r\nИмен ден днес празнуват всички с имената Стефан, Стефка, Стефана, Стоян, Стоянка, Станимира, Станислав, Станислава, Стамен, Стамена, Станчо, Стоил, Стоила, Стоимен, Стоичко, Стойка, Стойчо, Стою и всички производни.", "date": "2018.12.27", "title": "Празниците продължават: Честваме Стефановден"}
{"url": "https://www.dnes.bg/politika/2018/12/27/karakachanov-pita-otkrito-radev-koi-e-lobistyt-za-f-16-koi.397588", "text": "\"Президентът би трябвало да знае какво е лобизъм - когато ти предлагаш нещо. Та кой е лобистът за F-16?\" - това пита президента от \"\" вицепремиерът и министър на отбраната Красимир Каракачанов.\r\nВ събота държавният глава определи като \"триумф на лобизма\" доклада, подписан от Каракачанов и от министъра на икономиката, в който се предлага старт на преговорите със САЩ за закупуването на изтребители F-16.\n\n\n\n\r\n\"Когато имаш две възможности, от които и двете са над финансовата рамка, определена от Народното събрание, трябва да избереш с кого да започнеш преговори. Логично е да почнеш с държава, която ти е стратегически партньор\", изтъква още Каракачанов.\r\n                    \n                    \n                След коледната си ваканция Народното събрание трябва да гласува решение, с което предлага на Министерския съвет да проведе преговори първо с производителя на американските военни самолети \"Локхийд Мартин\".\r\nАко те не дадат резултат с конкретни параметри, има възможност такива да се започнат със следващия кандидат, обясни военният министър логиката на избрания подход.\r\nПреди дни с позиции излязоха и \"Локхийд Мартин\", откъдето приветстваха избора на управляващите, и конкурентите, производители на \"Грипен\" - СААБ. Шведите атакуваха, че предложеният F-16 съществува само на хартия.\r\nКаракачанов напомня още, че за модернизация на армията, наред със закупуването на изтребител, кабинетът финансира целево още два проекта - за придобиване на два многофункционални патрулни кораба за военноморския флот и за нова бронирана машина. За тях в бюджет 2019 са разчетени 371 млн. лв. извън този на Министерството на отбраната.\n\r\n ", "date": "2018.12.27", "title": "Каракачанов пита открито Радев: Кой е лобистът за F-16? Кой?"}
{"url": "https://www.dnes.bg/notifikacii/2018/12/27/drama-v-italiia-inter-udari-napoli-v-91-ata-minuta.397592", "text": "Интер сломи с 1:0 Наполи с гол в 91-ата минута и взе страхотна победа в дербито на кръга в Италия. Единственото попадение в мача заби резервата Лаутаро Мартинес в даденото от съдията продължение.\r\nТака Наполи не успя да се възползва от издънката на Ювентус и вече е на цели девет точки от торинци в битката за шампионската титла. \"Нерадзурите\" са на трето място с 36 пункта.\r\nТрябва да се отбележи, че след 80-ата минута гостите играха в намален състав, след като Калиду Кулибали си изпроси изгонване. В последните секунди червен картон си заработи и друг играч на Наполи - Лоренцо Инсиние.", "date": "2018.12.27", "title": "Драма в Италия: Интер удари Наполи в 91-ата минута"}
{"url": "https://www.dnes.bg/football/2018/12/27/lafovete-na-penata-momcheta-dnes-shte-igraem-4-4-3.397587", "text": "\r\n\r\n \r\n\r\n \r\nИспанците от \"Атлетико\" се опасни! Особено онова, къдравото, Киков (б. р. Кико). Имат и бразилче - Жмуньо (б. р. Жуниньо), който направо скрива топката. Затуй, получим ли записите, ще ги разузнаем подробно. Лулчев, не ми се прозявай, щото оня дингил - къдравото, ти ще го пазиш. Да видим ставаш ли за юнак и за златна ябълка, или змеят ще те изяде. (Преди сблъсъка на ЦСКА с \"Атлетико\" Мадрид за Купата на УЕФА, 1998 г.)\r\n \r\n\r\n\r\n\r\n \r\nНе трябва да се хващаме за секса първо. Минаха 15 години. Нека нашите привърженици да знаят, че в САЩ футболистите бяха с жените си. Това бяха жените, а не гаджета. Не е важно, че е имало басейн. И през 1970 г. в Мексико бяхме в басейна, но завършихме на 16-о място от 16 отбора. (Относно охолния начин на живот на националите по време на световното в САЩ)\r\n \r\n\r\n \r\nНе са нищо особено. Имат само двама нападатели, близнаци. Единият е на 26 години, другият на 27. С тях трябва да се внимава. (Представя на отбора на ЦСКА бъдещия съперник \"Динамо\" Минск)\r\n \r\n", "date": "2018.12.27", "title": "Лафовете на Пената: Момчета, днес ще играем... 4-4-3"}
{"url": "https://www.dnes.bg/stranata/2018/12/27/dnes-reshavat-koi-pytishta-shte-sa-s-tol-taksi.397590", "text": "Правителството се събира на последно за годината заседание.\r\nОчаква се министрите да приемат Списък на републиканските пътища, за които се събира тол такса за ползване на пътната инфраструктура, предаде.\r\nПравителството ще приеме и актуализирани списъци със защитените от държавата специалности от професии и със специалности, по които е налице очакван недостиг от специалисти на пазара на труда за учебната 2019/2020 г.\r\n ", "date": "2018.12.27", "title": "Днес решават: Кои пътища ще са с тол такси"}
{"url": "https://www.dnes.bg/football/2018/12/27/2018-shumniiat-proval-na-grigor-dimitrov-a-sega-nakyde.397585", "text": "Григор Димитров се провали с гръм и трясък в годината, в която имаше най-големи очаквания, че ще направи голямата крачка към световния връх и в която след силната 2017 година всички смятаха, че 2018 ще бъде още по-силна и ще дойде първият трофей от \"Големия шлем\".  \r\nИзминалата 2017 година бе паметна в кариерата на българина, тъй като той спечели първия си \"Мастърс\" турнир след триумфа си в Синсинати, а след това за първи път в своята кариера се класира за финалния \"Мастърс\" в Лондон. Турнир, който е веднага по точки след надпреварите от \"Шлема\". И в крайна сметка стори немислимото и го спечели. \r\n \r\nТова бе огромен триумф за България и освен това българинът завърши годината като трета ракета в света, което караше гордо всеки един българин да казва, че определено чакането и многобройните сравнения с Роджър Федерер са си стрували.\r\n \r\nДа, но в крайна сметка всичко се срути още през тази година. Нашето момче направи много слаб сезон и в крайна сметка не успя да спечели нито един турнир, а освен това дори не се класира за финалния \"Мастърс\" в Лондон от който имаше да защитава внушителната цифра от 1500 точки.\r\n \r\nНе успя да защити дори трофея в Синсинати, където пак загуби много точки. В крайна сметка това доведе до огромен срив в ранглистата и той финишира годината като 19-а ракета в световния тенис.\r\n \r\n\r\n ", "date": "2018.12.27", "title": "2018: Шумният провал на Григор Димитров. А сега накъде?"}
{"url": "https://www.dnes.bg/temida/2018/12/27/ot-11-do-13-chasa-zatvariat-pytia-krai-svoge-razsledvat.397593", "text": "Временно ще бъде затворен днес пътят Своге – Нови Искър, където с в края на лятото загинаха 20 души.\r\nИскането е на Националната следствена служба.\n\n\n\r\nПричината е планиран предварително допълнителен оглед на местопроизшествието и извършването на геодезически измервания. Възможно е и да има нов следствен експеримент.\r\nСпоред предварителната информация огледът ще започне в 11 ч., а прогнозният срок за приключване е два часа по-късно - в 13 ч.\r\nПрез този интервал от време екипи на \"Пътна полиция\" ще пренасочват движението през обходни маршрути.\r\nЗа леки коли и автобуси – през Искрец – Костинброд, а за товарни автомобили над 12 тона ще се използва пътят Мездра –  Ботевград.\r\nТежката катастрофа с преобърналия се автобус в дерето стана в средата на август. Шофьорът на превозното средство е с обвинение за случая, но инцидентът все още се разследва.", "date": "2018.12.27", "title": "От 11 до 13 часа – затварят пътя край Своге, разследват!"}
{"url": "https://www.dnes.bg/obshtestvo/2018/12/27/ejednevieto-na-iva-bobra-za-jivot-da-i-pomognem.397595", "text": "\"Борба за живот, това е моето ежедневие от близо две години! Съдбата  ми е тежка, но аз няма да се предам и ще се боря до последно! Преминах  през много тежък път с химиотерапии и трансплантация на костен мозък,  имаше дни в които трудно намирах сили, но винаги успявах да се вдигна на  крака и ще продължа да го правя за да изляза победител от тази битка на  живот и смърт!\" - това е историята, разказана от първо лице от Ивелина, която има нужда от вашата и нашата помощ.\r\nПрез 2017 г. на Ивелина е открито заболяването \"Лимфом на Ходжкин\" – трети стадий. Преминава през 6 курса химиотерапия, но след 3 месеца получава рецидив. Решението на онкокомисията е да се извърши костно-мозъчна трансплантация.\r\n                    \n                    \n                С помощта на дарители Ивелина успява да събере необходимата сума и през юли 2018 год. ѝ е направена трансплантация в Турция. През октомври, след направен скенер, става ясно, че Ивелина все още не е в ремисия.\r\nЛекарите препоръчват лечението да продължи с нови курсове имунотерапия с медикамента Adcedris. Цената на 4 сесии вливки е 22 000 щатски долара. Лечението ще се провежда на всеки 21 дни като ще ѝ бъдат поставени общо 16 двойни дози ADCETRIS.\r\nНо това се оказа отново много скъпоструващо - 120 000 лв., което означава, че на всеки три седмици Ивето трябва да внася по 7500 лв., като тук не са включени пари за болничен престой и транспорт! Сумата е голяма и непосилна за семейството ѝ!\r\nЗа да продължи Ивелина напред, ще ѝ е нужна и нашата помощ!\r\nМожете да намерите още информация и на страницата https://www.facebook.com/ivelina.dachina/ - Да помогнем на Ивето. Също така има и направен благотворителен базар https://www.facebook.com/groups/330820477443873/ - Благотворителен базар за Ивето! Вярваме в Доброто и в нейното Бъдеще!\r\n\"Благодарение на всички вас до момента има събрани 21 000 лв. за вторите 4 курса от лечението ми. Необходимата сума е 37 820 лв., като тук не са включени превоз, престой, допълнителни изследвания и лекарства (първите четири вливания и всички допълнителни разходи излезнаха 45 000 лв.). Максималния брой вливания са 16 курс = 180 000 лв., но има хора излекувани след 12 - 13 вливание и силно се надявам и при мен да е така!\".", "date": "2018.12.27", "title": "Ежедневието на Ива: Бобра за живот. Да й помогнем!"}
{"url": "https://www.dnes.bg/balkani/2018/12/27/vzriv-izbuhna-pred-cyrkva-v-centyra-na-atina.397605", "text": "Взривно устройство е избухнало в центъра на Атина, съобщи Sputnik Гърция. Инцидентът е станал пред храма \"Свети Дионисий\" в района Колонаки.\r\nРанен е полицай, приближил се до бомбата. Той е откаран в болница с рани по ръцете и главата. \r\nИзданието Newsit пише, че взривът е станал в 7,10 ч. тази сутрин. Освен полицая е ранен и пазачът на църквата. Той видял подозрителен пакет и извикал полицията. В момента, в който полицаят се приближил, бомбата избухнала, пише изданието, цитирано от РИА Новости. \r\nРайонът около инцидента е отцепен. Бомбата е била заложена в метална кутия до входа на църквата. \r\nНе е имало телефонни обаждания с предупреждение за експлозията.", "date": "2018.12.27", "title": "Взрив избухна пред църква в центъра на Атина"}
{"url": "https://www.dnes.bg/usa/2018/12/27/trymp-sasht-poveche-ne-mogat-da-bydat-svetoven-policai.397598", "text": "Съединените щати повече не могат да бъдат световен полицай, заяви вчера президентът Доналд Тръмп по време на изненадващо посещение в Ирак, за да се срещне с разположените там американски военни, съобщи Франс прес.\n\r\n\"Съединените щати повече не могат да продължават да бъдат световен полицай\", заяви Тръмп във военновъздушната база Айн Ал Асад, на 160 км западно от Багдад, защитавайки решението си да изтегли американски военни от Сирия\". \"Несправедливо е само ние, Съединените щати, да носим товара. Ние сме пръснати по целия свят. Намираме се в страни, за които повече хора даже не са чували. Честна дума, това е нелепо\", добави той пред американски военни.\n\r\nПо-рано вчера Тръмп и съпругата му Мелания Тръмп пристигнаха в Ирак, за да се срещнат с американски военни на Коледа, заяви говорителката на Белия дом Сара Сандърс, цитирана от ДПА.\n                    \n                    \n                \r\nСандърс написа в Тwitter, че президентът е в Ирак, за да посети американски войници и командирите им, да им благодари за службата, успехите и саможертвата им и да им пожелае весела Коледа.\n\r\nВластите на Ирак са били предварително уведомени за визитата на Тръмп в страната, но официални срещи не се състояха поради разногласия около организирането им и те бяха заменени с телефонни разговори, съобщи иракското правителство в комюнике, цитирано от Франс прес и ТАСС.\n\r\n\"Властите на САЩ съобщиха на иракското ръководство за желанието на президента на САЩ Доналд Тръмп да посети Ирак на 26 декември вечерта, за да поздрави новото иракско правителство и да се срещне с американските военни в състава на коалиционните сили, подкрепящи Ирак в борбата срещу \"Ислямска държава\", се казва в комюникето. \"Правителството на Ирак прие тази молба и бяха планирани официален прием и среща с премиера Адел Абдел Махди, но тя не се състоя поради разногласия около организирането й\", съобщиха от офиса на премиера. \n\r\nСрещата била заменена с телефонен разговор, по време на който двамата обсъдили обстановката в региона в светлината на решението на Тръмп да изтегли американските войски от Сирия, както и сътрудничеството в борбата срещу ИД. В комюникето на иракското правителство се посочва също, че Адел Абдел Махди поканил Тръмп да посети Багдад, а президентът също поканил премиера да посети Вашингтон, пише БТА.\n\r\nИракски депутати заявили пред Ройтерс, че срещата между Тръмп и Махди не се състояла поради разногласия около мястото на провеждането й. Американският президент предложил да се срещнат във военната база Айн ал Асад, но иракският премиер не бил съгласен.\n\r\nИракски политици и лидери на милиции осъдиха визитата на Тръмп като нарушение на суверенитета на Ирак, предаде Ройтерс. Сабах ал Саади, председател на парламентарния блок Ислах, призова за извънредна сесия на парламента, \"за да се обсъди това крещящо погазване на суверенитета на Ирак и да се спрат тези агресивни действия от страна на Тръмп, който трябва да знае границите си: окупацията на Ирак от САЩ приключи\".\n\r\n Бина, съперник на Сабах в парламента и оглавяван от подкрепяния от Иран лидер на милиция Хади ал Амири, също се обяви против визитата на Тръмп в Ирак. \"Посещението на Тръмп е крещящо и очевидно нарушение на дипломатическите норми и показва неговото презрение и враждебност в отношенията му с иракското правителство\", се казва в изявление на Бина.", "date": "2018.12.27", "title": "Тръмп: САЩ повече не могат да бъдат световен полицай!"}
{"url": "https://www.dnes.bg/notifikacii/2018/12/27/ad-po-koleda-sled-jestok-poboi-vkyshti-tri-pensionerki-oslepiaha.397601", "text": "Три пловдивчанки на възраст над 70 г. са загубили по едно око след жесток побой у дома в навечерието на коледните празници. Жените са настанени в болница \"Св. Георги\".\r\n\"Бяха приети с отоци на клепачите и разкъсани зрителни органи. Зашихме ги, но вече е невъзможно да виждат\", обясни пред \"а\" шефът на очната клиника проф. Нели Сивкова.\r\nДве от пациентките неохотно признали, че върху тях е било упражнено насилие вкъщи, но не пожелали да разкажат подробности.\r\nТретата обяснила, че е паднала по стълбите. Лекарите не ѝ повярвали, тъй като травмата не съответствала на историята.\r\n                \n                Жените не са подали жалби в полицията. Най-вероятната причина е страх от насилниците и срам, че са подложени на тормоз вкъщи.\r\nСпоред медиците все повече стават случаите на наранявания, получени при насилие в семейството.\r\n\"В последните няколко години се увеличават посегателствата над възрастни хора от страна на техни роднини след спорове за пари или за имоти. Тормозът е както физически, така и психически\", коментираха от пловдивската неправителствена организация за закрила на жертви.\r\nТам десетки пенсионери са търсили съвет как да се избавят от издевателството, на което са подложени вкъщи.\r\nБолшинството от пострадалите баби и дядовци не сигнализирали в полицията, тъй като се страхували от ескалиране на агресията, а и не искали познатите им да научават. Някои обаче събирали кураж и внасяли искане в съда за издаване на заповед за незабавна защита от домашно насилие. С нея биячът се отстранява принудително от жилището.\r\n\"Законът дава право на жертвата да води и дело за домашно насилие, но малко възрастни се възползват. Други пък започват производство и го прекратяват\", уточняват от организацията.", "date": "2018.12.27", "title": "Ад по Коледа: След жесток побой вкъщи – три пенсионерки ослепяха"}
{"url": "https://www.dnes.bg/stranata/2018/12/27/prez-zimata-vseki-10-i-strada-ot-studova-alergiia.397596", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         През зимните месеци често температурите падат до нулата, а понякога и още по-надолу. Според проучване всеки 10-и българин страда от студова алергия. Симптомите пък са болки по откритите части на тялото и обриви.\n\r\n\"За един лекар не е трудно да обърка симптомите на студовата алергия - те всъщност са сърбеж, зачервяване на откритите места, има и по-сериозни симптоми - може даденият човек да получи дори антифилактичен шок\", обясни в \"България сутрин\" алергологът д-р Денислава Недева.\n\r\nТя е категорична, че тази алергия най-често засяга жените и хората между 18 и 30 години.\n\r\n\"Често алергията може да бъде съпътствана с друго сериозно заболяване. Няма връзка обаче тази алергия с храна. Симптомите на студовата алергия често се явяват в продължение на 5-6 години и след това следва ремисия. В други случаи обаче трае цял живот\", допълни специалистът пред .\r\n                    \n                    \n                По думите на докторката, след като се открие студова алергия у някого, то се назначава лечение с противоалергични средства.\n\r\n\"Нямаме проблем с изписването на подобни лекарства. Въпросът е да се направи консултация със специалист при проявяване на симптомите и да не се прави самолечение\", сигурна е тя.\n\r\nД-р Недева е категорична: \"Ако влизаме в басейн със студена вода, това също може да предизвика алергията. При получаване на антифилактичен шок е нужно биенето на инжекция адреналин\".\n\r\n\r\n ", "date": "2018.12.27", "title": "През зимата: Всеки 10-и страда от студова алергия"}
{"url": "https://www.dnes.bg/world/2018/12/27/dvama-osydeni-na-smyrt-ekzekutirani-v-iaponiia.397612", "text": "Двама осъдени на смърт бяха екзекутирани чрез обесване днес в Япония. С това екзекуциите в страната станаха 15 за тази година.\r\nДвамата осъдени - Кейцо Кавамура, на 60 години, и Хироя Суемори, на 67 години, бяха обвинени за убийството на шеф на инвестиционна фирма и на неин служител през 1988 г.\r\nОт завръщането на Шиндзо Абе на власт през декември 2012 г. в Япония бяха екзекутирани 36 затворници, осъдени на смърт.\r\nЯпония и САЩ са единствените две богати страни, в които все още има смъртно наказание, припомня БТА.", "date": "2018.12.27", "title": "Двама осъдени на смърт екзекутирани в Япония"}
{"url": "https://www.dnes.bg/blizak-iztok/2018/12/27/izrael-prizna-za-vyzdushnoto-napadenie-v-siriia.397600", "text": "Представител на израелските сили за сигурност потвърди, че Израел е нанесъл въздушните удари в Сирия на 25 декември вечерта, предаде Асошиейтед прес.\n\n\r\nИзточникът, пожелал анонимност, уточнил, че били ударени ирански оръжейни складове, използвани за прехвърляне на оръжия за шиитската групировка Хизбула, както и сирийска противовъздушна батарея близо до Дамаск, която стреляла по израелските изтребители.\r\nПо-рано вчера Русия разкритикува въздушните удари, заявявайки, че те са застрашили пътнически полети, припомня БТА. \r\nСпоред израелския представител обаче Израел своевременно предупредил Русия за въздушните удари.\r\n ", "date": "2018.12.27", "title": "Израел призна за въздушното нападение в Сирия"}
{"url": "https://www.dnes.bg/stranata/2018/12/27/neposlushni-vrachanski-seliani-kytat-pistoleti-pushki.397619", "text": "На 26 декември 2018г., при проверка в частен дом в село Софрониево, община Мизия, служители на сектор \"Противодействие на криминалната престъпност\" са намерили и иззели незаконно притежавани оръжия и боеприпаси.\n\r\n3 пистолета, 2 пушки, 370 ловни и бойни боеприпаси от различен калибър се намирали в дома на хората от селото. За акцията съобщиха от МВР-Враца.\r\nОбразувано е досъдебно производство. В хода на процесуално-следствените действия е извършен обиск и в друг частен имот в селото. \r\nНамерени и иззети са 2 пистолета, 2 пушки, ловни патрони.", "date": "2018.12.27", "title": "\"Непослушни\" врачански селяни кътат: Пистолети, пушки..."}
{"url": "https://www.dnes.bg/obshtestvo/2018/12/27/borisov-e-ikona-borisov-e-svetec-facebook-fen-s-oda-za-generala.397607", "text": "Празниците отминават, хората се поклониха на рождението Господне, но един българин реши да помене любимия си политик – премиерът Бойко Борисов.\n\n\n\r\nОда за Генерала, така Ilian Nodev с псевдоним Анде Ажъл, описа безграничната си любов към... Борисов. \n\r\n\n\r\n\n\r\nРаботещ неуморно\r\nза роден интерес\r\nПред никого за нищо\r\nне клатещ своя фес\n\r\nБорисов е икона\r\nБорисов е светец\r\nизгря на небосклона\r\nдори не е летец\n\r\nБез трон и без корона\r\nе нашият отец\r\nПазител на закона\r\nокичен със венец\n                    \n                    \n                \r\nОбича го народа\r\nЗащото той строи\r\nРадетел за свобода\r\nИ доходите утрои\n\r\nТака през бъднините\r\nСъс тебе ще вървим\r\nИ ще катерим планините\r\nИ комунистите ще победим\n\r\n\n\r\nВеднага под произведението се появиха десетки лайкове и коментари.\r\nИван Султанов: Не бях се смял отдавна така! Велика Ода е това! За Велик Пълководец!\r\nCveta Nikolova Толкова ли ви е побъркал тоя Винету или нямате пари за лекарства?\r\nIvan Germanov по правилно е да се каже..\"И ДОХОДИТЕ НА МАФИЯТА УТРОИ\"\r\nMaia Chavdarova& Якоооооо! Скоро не съм се забавлявала така с нещо написано в мрежата :) Направо къртииииии...\r\nА Ilian Nodev е заявил в профила си, че е патриот.", "date": "2018.12.27", "title": "Борисов е икона, Борисов е светец... Facebook фен с Ода за Генерала"}
{"url": "https://www.dnes.bg/stranata/2018/12/27/jena-postrada-sled-padane-pri-razhodka-na-vitosha.397622", "text": "63-годишна жена е с фрактура на крака след паданe при разходка на Витоша, съобщиха от Планинската спасителна служба (ПСС) към Българския червен кръст. \r\nИнцидентът е станал между местността \"Бай Кръстьо\" и Драгалевски манастир. \r\nСигналът е подаден в 15:40 часа от преминаващи туристи към 112. \r\nСлужители на ПСС са се отзовали навреме и са я предали на \"Спешна помощ\". Състоянието на жената е стабилно.", "date": "2018.12.27", "title": "Жена пострада след падане при разходка на Витоша"}
{"url": "https://www.dnes.bg/stranata/2018/12/27/po-praznicite-i-nai-pravednite-preiajdat.397609", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо празниците и най-праведните преяждат, а понякога и не малко пийват. \r\n\n\r\n\"Организмът иска да бъде подложен на разтоварване. В началото с леки храни, а после по-осезаемо разтоварване. Въпреки препоръките на специалистите преди празниците, хората подлагат на стрес организма си. Психологически, домакинята трябва тактично да сервира и отсервира своите кулинарни произведения през известен интервал. Преяждането се усеща 15 минути след поглъщането на храната. Затова човек трябва да става от масата съвсем леко гладен\", препоръча експертът по здравословно хранене проф. Донка Байкова в \"България сутрин\".\n                    \n                    \n                \r\n\"Хубаво е да се сервира както в големите изискани ресторанти, където дори едно 7-степенно меню се разделя на части. Но очите на хората са по-гладни от стомасите им. Трябва да се ядат храни с фибри след подобно преяждане, много течности и антиоксиданти. Детоксикацията на организма е също толкова наложителна, след тежки сесии на поглъщане на алкохол\", отбеляза още тя пред .\n\r\n\r\n ", "date": "2018.12.27", "title": "По празниците: И най-праведните преяждат"}
{"url": "https://www.dnes.bg/kino/2018/12/27/istoriite-na-blizkiia-iztok-sybrani-v-sofia-menar.397626", "text": "Ливанският хит \"Оскърбление\" ще открие 11 издание на фестивала за кино от Близкия изток, Централна Азия и Северна Африка Sofia MENAR. Филмът беше номиниран за \"Оскар\" в категорията за най-добър чуждоезичен филм, а изпълнителят на главната роля Камел Ел Баша спечели купа „Волпи” за най-добър актьор от фестивала във Венеция.\r\nСуперпродукцията на Казахстан \"Да пееш в Париж\", отличена с наградата за най-добър филм и наградата на журито от филмовия форум в Холивуд, ще има своята премиера в рамките на фестивала. Потопете се във вълнуващата история на младия казахски певец Амре Кашаубаев, който заминава за Париж през 1925 г., за да участва в международен конкурс, запознава се с легендарния Джордж Гершуин и се гмурва в един живот, напълно различен от съветската действителност.\r\n                    \n                    \n                Носителката на \"Сребърна мечка\" Сарех Баят (\"Раздяла\" на Асгар Фархади) ще гледаме в един от иранските шедьоври тази година - \"Тъмната стая\" под режисурата на Рухолах Хеджази, чиито \"Споделените съдби на семейства Махмуди\" беше сред фаворитите на зрителите на Sofia Menar  преди 3 години. Красива еманципирана жена на средна възраст, значително по-млад съпруг и една семейна тайна, която ще извади на бял свят проблемите, които се скътават в перфектно обзаведения дом на края на града.\r\nФани Ардан е звездата в новия филм на Надир Мокнеш \"Татко Лола\". Историята следва живота на Зинедин, който се съвзема след като ненадейно губи майка си и в живота му зейва огромна празнина. Баща му ги е изоставил, когато е бил на 2 и никога не е потърсил контакт със сина си. За него Зинедин знае само, че се казва Фарид и че е от Типаза. Иска му се да научи още и тръгва да го търси, но когато го открива, разбира, че ръководи школа по ориенталски танци, обича пица „Кралица“ и вече се казва Лола.\r\nСред документалните премиери в рамките на Sofia Menar е новият филм на прочутия фотограф Ян Артюс-Бертран \"Мароко отвисоко\", който ще поведе зрителите от заснежените върхове на Атласките планини, през хилядите светлини на площад Джема ел Фна в Маракеш и внушителния силует на джамията \"Хасан II\" в Казабланка, до синия пейзаж на Шефшауен и пясъчните дюни на Мерзуга.\r\nSofia Menar стартира на 15 януари и ще продължи до 31 януари в салоните на Дома на киното, Културен център G8, Евро синема и Чешки център – София. Зрителите ще имат възможността да видят над 40 премиерни заглавия по време на филмовия форум, както и множество съпътстващи събития като музикални изпълнения, презентации, изложби, премиери на книги и лекции.", "date": "2018.12.27", "title": "Историите на Близкия изток - събрани в Sofia Menar "}
{"url": "https://www.dnes.bg/akoshtete-vqrvaite/2018/12/27/9-godishno-germanche-v-policiiata-diado-koleda-me-izlyga.397604", "text": "Деветгодишно германче, което не било доволно от получените коледни подаръци, се обадило в полицията, за да се оплаче, предаде Франс прес, цитирана от БТА.\r\nДетето, което живее в Цетел на брега на Северно море, обяснило на полицаите, че е ядосано, защото подаръците, които му дали неговите близки, изобщо не фигурирали в списъка, който то изпратило на Дядо Коледа.\r\nПолицаите отишли в дома на малчугана и проучили списъка на детето, а после го сравнили с получените подаръци, а после разговаряли и с родителите.\r\nНакрая те убедили детето, че Дядо Коледа вероятно е объркал списъците и му е подарил нещата, които друго дете си е пожелало. \r\nПолицията обаче отказа да съобщи пред медиите какво е съдържал оригиналният списък на малчугана.", "date": "2018.12.27", "title": "9-годишно германче в полицията: Дядо Коледа ме излъга!?"}
{"url": "https://www.dnes.bg/snimka-na-denia/2018/12/27/zatoplia-se-sutrin-mygli-no-ot-obed-slynce.397644", "text": "През следващото денонощие, със слаб до умерен вятър от запад-северозапад, ще продължи да прониква малко по-топъл въздух. През нощта ще е предимно ясно с минимални температури между минус 3 и 2 градуса. Преди обяд над по-голямата част от страната ще е предимно слънчево, на места в низините - със сутрешни мъгли, сочи  на синоптиците от НИМХ.\r\nПрез деня от север облачността ще се увеличава и вечерта на места в Североизточна България ще превали дъжд. Максималните температури ще са между 5 и 10 градуса. Атмосферното налягане ще се понижава, достигайки средното за месеца.\r\nНад Черноморието преди обяд ще е предимно слънчево, в отделни райони - с намалена видимост. В следобедните часове облачността ще се увеличава и вечерта на отделни места по северното крайбрежие ще превали. Ще духа слаб до умерен западен вятър. Максималните температури ще са от 6 до 9 градуса. Температурата на морската вода е около 7 градуса. Вълнението на морето ще е 1-2 бала.\r\n                \n                Над планините преди обяд ще е слънчево, но в следобедните часове облачността ще се увеличи. На отделни места ще прехвърчи сняг. Ще духа умерен и силен северозападен вятър. Максималната температура на височина 1200 метра ще е около 4 градуса, на 2000 метра - около минус 2 градуса.\r\nПрез нощта срещу събота и в събота, с усилване на вятъра от северозапад, в Източна България - от север, температурите ще започнат да се понижават. На места ще има и слаби превалявания, предимно от дъжд, в планините - от сняг. В неделя ще е почти без валежи, но ще остане предимно облачно. Вятърът ще отслабне.", "date": "2018.12.27", "title": "Затопля се: Сутрин мъгли, но от обед – слънце"}
{"url": "https://www.dnes.bg/zvezdi/2018/12/27/zvezdi-poliaha-13-iia-rojden-den-na-bedroom-premium-club.397661", "text": "\n\r\nВ навечерието на Коледа, стотици клиенти, партньори и приятели отбелязаха със специална вечер 13-ия рожден ден на Bedroom Premium Club. Парти, което трудно може да бъде описано с думи. \n\r\nЕкстравагантен черен килим и артисти на кокили посрещаха всички гости на рождения ден. Скъпо френско шампанско и изискани коктейли поставиха само началото.\n\r\nНад 500 души станаха свидетели на новото шоу на Bedroom – Motor Heart. С него клубът отбеляза и своя специален празник, част от който бяха и редица имена от родния светски живот. \n\r\nАктьорите Станимир Гъмов и Мая Бежанска бяха в компанията на актуалните имена от VIP Brother 2018 - Албена Вулева, Весела Нейнски, Нора Недкова и Зорница Линдарева. Нора бе изключително секси и остави Гъмов като вцепенен с цепката на роклята си. А купонът, който компанията им си организира, привлече погледа на всички в клуба.\n                    \n                    \n                \r\nВ социалните мрежи клубът получи и лични поздравления от големите звезди в българския хип-хоп – 100 Кила, Pavell & Venci Venc‘, Тита, Криско и Мария Илиева.\n\r\nКулминацията на нощта бе бутиковата торта, която впечатли със своите размери и декорация. Г-н Веселин Борисов благодари от сцената на всички приятели и партньори на клуба.\n\r\n\"Заедно превърнахме Bedroom Premium не просто в клуб, а в усещане! Година след година, ние пораствахме, без да губим пламъка в сърцата си. Огън, който превърна едно цяло поколение в нова клубна култура. Благодарим ви, че за 13 години вие никога не ни предадохте, а винаги бяхте до нас. Защото вие написахте нашата история! Благодарим ви, че ви има!\".\n\r\nОще преди 13 години Bedroom даде заявка за забавление от ново измерение, а днес Bedroom Premium Club е лидер, налагащ световната мода в клубната култура у нас, с най-доброто авангардно шоу и еуфорична атмосфера.\n\r\nЗад пулта на клуба застанаха емблематични имена за Bedroom като Dimo BG, Gorro и Vasco C, а част от програмата бяха MC Vera Russo, Светлин Къслев и Веси Бонева. \n\r\nПрез 2019 година клуб Bedroom Premium ще продължи да впечатлява със своята програма, с гостуващи артисти и изпълнители от световната хаус сцена.", "date": "2018.12.27", "title": "Звезди поляха 13-ия рожден ден на Bedroom Premium Club"}
{"url": "https://www.dnes.bg/politika/2018/12/27/ot-1-ianuari-kameri-okolo-zalite-za-kryvni-izsledvaniia.397649", "text": "\n\r\nАнекс към Националния рамков договор за медицинските дейности за тази година бе подписан в Министерството на здравеопазването.\r\nДокументът предвижда завишаване на регулативните стандарти – направления в извънболничната помощ с над 10% и повишаване на цените на някои клинични пътеки.\r\nРеши се също и за поставянето на камери за наблюдение на входа и на изхода на залите, в които се извършват ангиографии с цел завишаване на контрола.\r\nАнгиографията е рентгенконтрастно изследване, изобразяващо вътрелуменното пространство на артерии, вени, сърдечни кухини.\r\nВ анекса се предвижда издаването на медицински свидетелства, бележки за имунизации и други да се заплащат.\r\n                    \n                    \n                В хода на преговорите от Лекарския съюз извоюваха едно от основните си искания през следващата година – да няма прехвърляне на средства от едно перо в друго, съобщават от БНР. Отпадна и текстът за задължителна пререгистрация на лечебните заведения.\r\nЩе има възможност да бъдат сключвани договори с НЗОК от нови изпълнители на извънболнична медицинска помощ  през 2019 г.\r\nРеши се също към 30 септември неусвоените средства да бъдат насочени към болниците за изплащане на надлимитна дейност за минали години. Анексът ще влезе в сила от 1 януари 2019 г.", "date": "2018.12.27", "title": "От 1 януари – камери около залите за кръвни изследвания!"}
{"url": "https://www.dnes.bg/stranata/2018/12/27/gafyt-s-g-r-afa-uj-bolnite-deca-kyde-sbyrkaha-politicite.397617", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n2018-а година беше наситена с политически събития. Не мина и без гафове и скандали. От непремерени реплики, довели до вицепремиерска оставка, през никому неизвестна фирма с намерения да закупи дружеството, което доставя електричеството за цяла Западна България.\r\nСкандалите в политиката през изминаващата година и дали политиците си взеха поука коментират PR експертът Соня Момчилова и политологът Минчо Христов.\n\n\n\r\nСпоред Момчилова доста събития се борят за политически гаф номер едно в страната, което не е хубаво.\r\n\"Гафът е нещо недотам сериозно и незлобливо, с не толкова големи последствия за обществото. Не знам доколко са гафове онези преднамерени действия от страна на политиците, които аз наричам престъпни. Нашите управляващи демонстрират престъпно отношение към обществото\", обясни още тя пред .\r\n                    \n                    \n                Като едни от най-големите гафове в страната през изминалата година според нея са глобата за Българския енергиен холдинг от ЕК, която ще бръкне в джоба на данъкоплатеца, всички ремонти на ремонтите в София, а и в цялата страна. Като голям гаф тя определи и облечените като джуджета строители на \"Графа\".\r\n\"От този политически театър с много гафове би следвало да ни е писнало или поне скоро да ни писне. Институциите продължават с неадекватното си държание и никой не предприема действия\", настоя Момчилова.\r\nПо думите на политолога Минчо Христов гафове от страна на българските политици няма, защото всички действия са преднамерени.\r\n\"Основните проблеми за обществото ни са ниските доходи, здравеопазването, високите цени на монополистите. Ако погледнете колко струват храните в Европа, техниката - та там нещата са 50% по-евтини отколкото тук\", пресметна той.\r\nХристов твърди, че дори голямата гордост на правителството - а именно провеждането на европредседателството у нас, бе голям гаф, за който бе изхарчена огромна сума пари.", "date": "2018.12.27", "title": "Гафът с \"Г(р)афа\", уж болните деца... Къде сбъркаха политиците?"}
{"url": "https://www.dnes.bg/eu/2018/12/27/germanskata-armiia-tyrsi-hora-ot-es-bylgariia-pritesnena.397652", "text": "Германската армия ще търси кадри в страните от ЕС. Бундесверът има нужда от медицински персонал и специалисти по информационни технологии. София е реагирала въздържано на поканата, съобщи\n\r\nБългария, както и повечето страни-членки от Източна Европа са обезпокоени от намерението на Бундесвера да вербува кадри сред техните граждани. \n\r\nСамо Чехия и Дания са реагирали положително, Франция не е отхвърлила идеята, но не е обещала и подкрепа. \n\r\nГлавният инспектор на германската армия Еберхард Цорн обяви, че Бундесверът има спешна нужда от медицински персонал и IT специалисти.\r\n\"Търсим ги и гледаме във всички посоки, включително и към други страни от ЕС\", каза той. \n                    \n                    \n                \r\nГермания вече се е консултирала със страните-членки от ЕС, но повечето са реагирали въздържано. България е показала притеснението си, че заради по-високите заплати в Бундесвера е възможно да има изтичане на кадри, от която самата страна има нужда. Подобни опасения е изразила и Румъния. \n\r\nВ Германия живеят около 530 000 граждани на други страни-членки на възраст между 18 и 30 години, които представляват потенциал за Бундесвера.", "date": "2018.12.27", "title": "Германската армия търси хора от ЕС, България притеснена"}
{"url": "https://www.dnes.bg/obshtestvo/2018/12/27/velka-zagubi-bitkata-s-raka-a-za-pette-i-deca-praznota.397627", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТова е една история за другото лице на Рождество, когато най-близките няма да се съберат заедно. Историята на Велка от Годеч - майка на 5 деца, която изгуби битката с рака след лекарска грешка.\r\n44-годишната жена се  нуждаеше от 60 хиляди лева за животоспасяваща операция в Германия.  Парите бяха събрани за 5 дни, но болестта беше в много напреднал стадии.\r\nЗа децата остана да се грижи съпругът на Велка. Той ги отглежда без никаква помощ от близки или роднини.\n\n\n\n\r\nЗа рака Велка разбира през 2015 г., когато бе първата й операция. След нея нещата се усложняват.\r\n                    \n                    \n                Във фаталния петък 13-и 2017-а парите са събрани. Велка благодари на всички, които са й помогнали. Заминава спешно за Германия, но се оказва, че е твърде късно.\r\nГодина по-късно в Годеч живеят три от децата й със своя баща. По-големите им синове са на пансион в София, където учат, не всеки един от тях чувства огромна празнота.\r\nПо-голямата част от събраните пари за лечението на Велка остават. Те са за децата й като навършат 18 години. Мъжът й Краси не може да ги използва, защото няма брак с Велка, разказва.\r\nДецата получават наследствена пенсия след смъртта на Велка – по 150 лева на дете, а познати помагат на семейството, с каквото могат, но от роднините на мъжа няма кой да се включи. Жив е само баща му, който е възрастен и живее в Горна Оряховица, а от страна на Велка няма никой и тази липса тежи.\r\n\"Най-лошото е, че не се свиква и не става по-леко. Колкото повече минава времето, толкова по-голяма нужда имам от нея. - разказва Краси - Не мога да се сетя кое е лесно. Като има проблеми са по пет\".\r\nРаботният ден на мъжа е като в казарма. Сутрин е на работа, приготвя децата за училище, вечер ги прибира и започват домашните и игрите. Краси готви, той е и баща и майка, но не това го плаши.\r\n\"Не ми пречи. Чувствам се задължен и отговорен към майка им. Трябва да се справя и да ги отгледаме тези деца\".\r\nА те знаят, че майка им бди над тях. Биха й казали, че много я обичат и искат да я гушнат и целунат. Всеки ден говорят за нея, гледат снимките й, спомнят си какво е казала. За празниците не искат дрехи и играчки, а да са живи и здрави.", "date": "2018.12.27", "title": "Велка загуби битката с рака: А за петте й деца... празнота!"}
{"url": "https://www.dnes.bg/tenis/2018/12/27/grisho-gotov-s-agasi-shte-se-biem-dokrai.397664", "text": "Най-добрият български тенисист Григор Димитров пристигна в Австралия, където след няколко дни стартира новия сезон с участие на турнира в Бризбейн.\r\n\"Просто съм напълно готов. Това е едно от най-важните послания от Андре Агаси, а и от мен - готови сме да се бием докрай\", написа Димитров в профила си във Facebook.\r\n\"Свършихме всичката необходима работа и това е най-хубавото, което можехме да направим. На всяко едно занимание се опитвах да давам по 100% от себе си. Надявам се това да се отплати и дано в Бризбейн изиграя няколко мача поред. Това ще ми вдъхне необходимото самочувствие\", добави Григор Димитров.\r\nХасковлията стартира новата кампания на 31 декември в Бризбейн, където през 2017 година той спечели титлата, а след това ще участва на Откритото първенство на Австралия.\r\n                    \n                    \n                Американската легенда Андре Агаси влезе в щаба на Димитров като консултант в края на октомври, а негов личен треньор остава Дани Валверду.\n\r\n\r\n ", "date": "2018.12.27", "title": "Гришо готов: С Агаси ще се бием докрай!"}
{"url": "https://www.dnes.bg/obshtestvo/2018/12/27/borisov-za-jertvite-v-kerbala-imenata-im-ostavat-kato-geroi.397657", "text": "\"Навършват се 15 години от атентата срещу българската база в Кербала, при която 27 военнослужещи бяха ранени, а 5-ма загинаха. Поклон пред паметта им\". \r\nТова написа в своя профил в социалната мрежа Facebook премиерът Бойко Борисов по повод годишнината от атаката срещу нашите военни, при която камикадзе атакува с камион-бомба базата ни в Кербала.\n\r\nНа тази дата през 2003 г. българският контингент в Ирак дава първите си жертви, в резултат на атака срещу база \"Индия\".\r\n\"Имената им остават записани като герои в новата история на българската армия. И днес над 200 военнослужещи изпълняват успешно мисии зад граница, като през тези години работихме за подобряване на подготовката им и осигуряването на съвременна екипировка\", отчете Борисов и завърши:\r\n“Пожелавам им успешна служба и да се завърнат живи и здрави при семействата и близките си”.\r\n ", "date": "2018.12.27", "title": "Борисов за жертвите в Кербала: Имената им остават като герои"}
{"url": "https://www.dnes.bg/zvezdi/2018/12/27/futbolist-v-kosmosa-bekym-napira-da-leti-pregovaria.397635", "text": "Дейвид Бекъм може да стане първият футболист, летят в Космоса.\r\nПриятели на звездата твърдят, че той преговаря с авиокосмически компании да бъде включен в екипажа при евентуално пътуване в Космоса. Той дори искал да рита топка там.\r\n\"Дейвид говори за това от известно време. И в миналото го е обмислял, но сега пътуването из космоса изглежда по-реалистично. Някои от децата му също говорят за тази идея и смятат, че това би било прекрасно\", казват източници на \"The Sun\".\r\n \r\n", "date": "2018.12.27", "title": "Футболист в Космоса!? Бекъм напира да лети, преговаря"}
{"url": "https://www.dnes.bg/stranata/2018/12/27/semeina-svada-predi-rojdestvo-jena-s-noj-po-myja-si.397655", "text": "Мъж е в болница с прободна рана след семеен скандал преди коледните празници. \r\nСвадата се разиграла в Пловдив, ден преди Бъдни вечер.\r\nТогава 49-годишен мъж е бил наръган с нож от 47-годишната си съпруга, след като се скарали в дома си, пише . \r\nИнцидентът станал в неделя, а сигналът до Четвърто районно управление в Пловдив бил подаден около 11:20 ч. \r\nКъм този момент не са ясни причините за семейния скандал. По случая е образувано досъдебно производство.", "date": "2018.12.27", "title": "Семейна свада преди Рождество: Жена с нож по мъжа си"}
{"url": "https://www.dnes.bg/zvezdi/2018/12/27/poli-genova-shte-stava-mama-tatkoto-filipinec.397676", "text": "Поли Генова е в напреднала бременност и показа заобленото си коремче на сцената.\r\nТя бе част от големия концерт \"Българската Коледа\", като направи премиера на новата си песен \"Героите\".\r\nОчаква се певицата да роди първата си рожба през пролетта. \r\nИменно бременността на изпълнителката стана причина тя да отстъпи своя стол в \"Гласът на България\" на Михаела Филева, след като бе част от журито в продължение на два сезона на риалити формата.\r\nЗа таткото на бебето не се знае много, според слуховете е родом от Филипините. За това подсказа и самата певица, когато наскоро честити рождения му ден.\r\nТогава тя написа \"Mahal kita\", което преведено от филипински означава: \"Обичам те!\"\r\nДвамата са заедно вече повече от година. \r\n", "date": "2018.12.27", "title": "Поли Генова ще става мама, таткото – филипинец!"}
