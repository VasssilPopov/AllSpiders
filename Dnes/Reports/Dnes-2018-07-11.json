{"url": "https://www.dnes.bg/obshtestvo/2018/07/11/evropol-spipa-nelegalni-pesticidi-v-bylgariia.381958", "text": "Европейската полицейска агенция Европол и службата за борба с измамите ОЛАФ конфискуваха 360 тона пестициди, нелегално внесени в България и в още 26 европейски държави.\r\nСамо за 20 дни рекордните количества са били задържани при операция,  проведена на летища, големи пристанища, на сухопътните граници и в цехове за преопаковка. Препаратите, които се използват за борба с вредители по растенията, били внесени контрабанда през април и май от Китай.\r\nТе били или обявени като транзитни пратки или реекспорт за Русия, Украйна, Молдова и Турция, съобщават двете европейски служби.\r\nОперацията, наречена \"Сребърна брадва\" 3 е подбрала 181 съмнителни пратки и е алармирала властите в 27 европейски държави за тях, бе съобщено днес.\r\r\n                    \r\n                    При отварянето им митническите власти установили, че те съдържат необозначено вещество, без указан производител и състав. При пробите се оказло, става дума за thiamethoxam, синтетичен инектицид от групата на неоникотиноидите. Използването на тези препарати в ЕС е ограничено, тъй като се смята, че те са причина за измирането на пчелите.\r\nОсвен, че ощетяват лицензираните производители, контрабандните пестициди са опасни за здравето, тъй като използването и дозирането им не може да се проследи и контролира според стандартите за безопасно хранене. Използването на пестициди в ЕС е обект на строга регулация.\r\nОбщата стойност на контрабандата 1 млрд. долара.\r\nСпоред Центъра за наблюдение на нарушенията на интелектуалната собственост ежегодно в ЕС загубите от използване на пестициди менте възлизат на €1,5 млрд.  Експертите смятат, че 14% от световния черен пазар на пестициди се реализира. в Европа.", "date": "2018.07.11", "title": "Европол спипа нелегални пестициди в България "}
{"url": "https://www.dnes.bg/zvezdi/2018/07/11/pamela-v-rusiia-za-polufinala-na-svetovnoto.381939", "text": "Памела Андерсън изгледа снощи от трибуните на стадиона в Санкт Петербург любимия си, който игра на полуфинала на Световното първенство по футбол в мача Франция-Белгия, като неговият тим победи с 1 на 0.\r\n32-годишният Адил Рами е роден на остров Корсика, но е с марокански произход. Той е централен защитник и играе също в Марсилия.\r\n \r\nЗа връзката му с бившият модел на Playboy се заговори още през зимата, като според много източници русата изкусителка вече се е преместила да живее при доста по-младото си гадже във Франция.\r\n\r\n", "date": "2018.07.11", "title": "Памела в Русия за полуфинала на световното "}
{"url": "https://www.dnes.bg/obshtestvo/2018/07/11/simeonov-gotov-da-sezira-ek-za-zakona-za-gorivata.381936", "text": "Вицепремиерът Валери Симеонов съобщи, че партията му НФСБ ще сезира Европейската комисия след приемането на Закона за горивата. \nСимеонов смята, че в случая има и нарушаване на европейски директиви и на конкурентни права. Според него този закон рискува да унищожи дребните и средните търговци в сектора.\r\n\"Аз разбирам, от друга страна, че главната цел на този закон е борбата със сивия сектор, но в случая се получава нещо като заради гангренясал пръст, да отрежем ръката\", заяви той пред журналисти. \r\nВалери Симеонов допълни, че НФСБ няма намерение да напуска управляващата коалиция.\r\n\"Ние сме се подписали под програмата за управление за четиригодишен мандат, така че засега нямаме други намерения. Казвам - засега\", заяви вицепремиерът.\r\nСпоред него отстояването на различни мнения при запазване на колегиален тон само повишавало авторитета на Обединените патриоти.", "date": "2018.07.11", "title": "Симеонов готов да сезира ЕК за Закона за горивата "}
{"url": "https://www.dnes.bg/crime/2018/07/11/ekshyn-na-selo-zakopchaha-dvama-za-poboi.381887", "text": "Двама мъже са задържани за побой в село Раковски, съобщиха от ОДМВР-Разград, цитирани от \"Фокус\". Вчера, на 10 юли, в селото възникнало пререкание между младежи, което прерастнало в бой.\r\n21-годишният М.М. потърсил медицинска помощ заради получените наранявания по тялото. Съдебен медик установил счупване на лявата лакетна кост. Потърпевшият се жалвал в Районно управление на МВР-Разград.\r\nОколо 15.30 същия ден са установени и задържани извършителите на побоя – Р.Р., на 28 години, от Стражец и Д.И., на 32 години, от Раковски. Образувано е досъдебно производство по чл.129, ал.1 от НК.", "date": "2018.07.11", "title": "Екшън на село: Закопчаха двама за побой"}
{"url": "https://www.dnes.bg/obshtestvo/2018/07/11/striaskashta-prognoza-bylgarite-pod-5-mln-do-2080-g.381955", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ дни, в които населението по света расте, а хората постоянно се местят от страна в страна, положението в България приема стряскащ облик. Населението в страната се топи със страшни темпове, като прогнозите сочат, че през следващата година българите ще паднат под 7 милиона.  \n\r\nПричините за стряскащата статистика не са нови - раждат се по-малко хора, отколкото умират. Свой дял в статистиката имат и миграционните процеси. \n\r\nНиската раждаемост от своя страна се дължи на това, че все повече млади жени избират кариерата пред семейството, а от своя страна двойките у нас отказват да имат повече от едно дете заради финансова несигурност.\r\r\n                    \r\n                    Как можем да решим проблемите с демографската криза - в предаването \"Директно\" по Bulgaria On Air коментира Стоянка Черкезова от Българската академия на науките. \n\r\nПрогноза на Националния статистически институт сочи, че до 2080 г. българите ще паднат под 5 млн. Ще се сбъдне ли стряскащата прогноза?\n\r\n\"Може да се очаква известна достоверност при прогнози до 2040 г. След това нещата придобиват толкова вероятностен характер, че няма смисъл изобщо да се коментират или да се притесняваме. Ако тези тенденции се запазят, до 2040 г. със сигурност ще паднем под 7 милиона души. Няма как при тези условия на ниска раждаемост и висока смъртност това да не бъде така.\", коментира в предаването Стоянка Черкезова. \n\r\nКак можем да преодолеем демогравската криза и да преборим високата смъртност? Вижте в следващото видео на ", "date": "2018.07.11", "title": "Стряскаща прогноза: Българите под 5 млн. до 2080 г."}
{"url": "https://www.dnes.bg/obshtestvo/2018/07/11/germancite-se-vryshtat-v-stolipinovo-vreme-za-harch-na-svatbeni-rokli.381909", "text": "През юли всеки трети автомобил в Столипиново е с германска регистрация. А сватбените рокли се харчат по-бързо от зеленчуците. Причината: \"германците\" се връщат. Те вдигат сватби и правят ремонти, пише В. Божилова в репортаж, публикуван в .\r\nВ началото на юли Столипиново започва да се пълни. \"Германците\" се връщат за ваканцията. Това е моментът, в който автопаркът по улиците на квартала, определян като най-голямото ромско гето на Балканите, се нашарва с германски номера.\r\nОбичайното возило, закупено в Германия и успяло да докара емигрантското семейство до Пловдив, е поне на 15-20 години, не претендира нито за марка, нито за лукс, но очевидно върши работа.\r\r\n                    \r\n                    \r\nИ Мехмед е закупил своя автомобил в Германия. БМВ за три хиляди евро. От две години насам младият мъж живее там с жена си и тригодишния им син. Те имат малък магазин за дрехи във Вилберт. Леля му има подобен магазин в Столипиново. Сега тя отсъства, така че семейството на Мехмед я замества, вместо да почива. Облеклата в магазина са дамски, преобладават лъскавите дрехи, подходящи за официални поводи - най-вече за сватби.\r\n\"С връщането на \"германците\" започват сватбите\", казва Роза, която е останала да живее в пловдивския ромски квартал. \"Гурбетчиите обикновено това правят тук, вдигат сватби. Даже и да са се взели там, тук празнуват\", обяснява жената и въздиша: \"Ами то повечето от младите заминаха, тук останахме само баби и деца. Помагаме си както можем, продаваме си разни неща един на друг, така поминаваме.\"\r\nИ действително. Пред обичайните сергии за домашни потреби и препарати за почистване я се спре някой, я не. Същевременно двете златарски ателиета на главната улица \"Възход\" и магазините за сватбени рокли са пълни с жени. В Столипиново през лятото сватбените рокли се харчат по-бързо от зеленчуците на пазара.\n\r\n\n\r\n\"Eх, дойдоха си\", казва един възрастен мъж, седнал в кафене близо до един от магазините за сватбени рокли. Неговият брат също е в Германия, заедно със семейството си. Той е един от първите завърнали се това лято отпускари гурбетчии.\r\n\"Променили са се, по-учтиво поздравяват, държат се по-културно\", коментира мъжът от кафенето и добавя: \"Ама едва ли от германците са го научили това, с тях те имат по-малко взимане-даване. Повече работа имат с турците там.\" Възрастният мъж обяснява, че в края на ваканцията брат му пак ще се върне в Германия. \"Няма какво да правят тук.\"\r\nЛипсата на перспектива в България кара жителите на Столипиново да търсят варианти в чужбина, най-често в Германия. Повечето от тях не късат връзките си с родния квартал. Връщат се по време на отпуските си. В блоковете наоколо личи и с просто око къде живеят. Входните им врати са укрепени като за атака, по някои дори има рулетки, спуснати до земята.\r\nНай-често редовите гурбетчии се връщат, за да заведат децата си на море, да направят някой дребен ремонт в пловдивската си къща, да купят мебели или електрически уреди, да си платят дълговете. Очевидно архитектурните забележителности на Столипиново от по-ново време - разточителни палати с арки и колонади - не са построени с пари от работа в строителството, миене на чинии и чистене на къщи.\n\r\n\n\r\n\"В Германия забогатяха само проститутките и сводниците от Столипиново\", казва с известна горчивина Мехмед. \"Ние работим нормална работа, трудно ни е, но се справяме. Там ни е по-добре, отколкото тук. Трудно отворихме магазина там, тук става по-лесно. Но все пак успяхме да го направим и сега с това се занимаваме.\"\n\r\nКато непосредствено потвърждение на неговите думи в този момент по тясната уличка преминава мощен лъскав джип с германска регистрация. \"Примамват момичетата с обещание за работа\", казва Роза, която дълги години е била чистачка в началното училище в квартала. \"Обикновено са някакви познати, дори и роднини го правят. Първия месец всичко е наред, а втория .. Тогава вече ги изкарват на улицата и ги правят проститутки. От беднотия е това.\"\n\r\nИ дъщерята на Пепа е в Германия. Дълго време тя се хвалела с нея, показвала на драго сърце огромния телевизор, който ѝ купила и благодарение на който полусрутената ѝ къщица и днес продължава да прилича на киносалон. Разказвала, че в Германия дъщеря ѝ работи като \"крупиерка\". Днес обаче Пепа е ядосана. Друго работи дъщерята, но на възрастната жена не ѝ се говори за това. Заета е с грижите за трите си внучета, които са останали да живеят при нея. \n\r\nДецата са най-щастливите хора в Столипиново, особено тези, които се връщат от Германия. Животът в квартала протича на улицата - от сутрин до вечер. В Германия е друго - през повечето време там си стоят затворени у дома. В Столипиново малчуганите тичат по цял ден из прахта, която сякаш е тук, за да напомни на завръщащите се от гурбет семейства защо са напуснали родния град. \"В Германия не мия маратонките на сина ми, поне не всеки ден, защото там е по-чисто\", разказва Анка, която си е дошла за отпуската. \"В Столипиново се налага да ги мия всеки път, щом се върне от улицата\", добавя жената.\n\r\nПовечето от малчуганите, тичащи по улиците, подхвърлят немски думи. Дори тригодишният Гюней може да казва \"Nein\". През последните години все повече деца напускат временно кварталното начално училище и заминават за Германия. За два, три, шест месеца. Или за няколко години.\n\r\nПрез последната учебна година 56 деца са напуснали училище \"Кирил Нектариев\" поради тази причина. През същия период обратно в училището са се върнали 33 деца. В него учат общо 450 деца.\n\r\nНе може да се отрече, че емиграцията в двете посоки превърна немалко ромчета в полиглоти. Освен немски много от децата, заминали в Германия, са понаучили и английски. Така например в края на юни италиански актьори работиха с деца от Столипиново в театрална работилница. И общуваха едни с други на английски.\r\n \r\n", "date": "2018.07.11", "title": "\"Германците\" се връщат в Столипиново - време за харч на сватбени рокли "}
{"url": "https://www.dnes.bg/notifikacii/2018/07/11/stoltenberg-ne-e-rabota-na-nato-da-reshava-za-severen-potok.381906", "text": "Не е работа на НАТО да решава за разширението на газопровода \"Северен поток\", заяви генералният секретар на пакта Йенс Столтенберг. Той отбеляза, че сред съюзниците има разногласия по този проект.\n\r\nИма различни виждания, това е добре известно, но НАТО не решава. Имаме отношение към енергийната сигурност, доколкото тя е свързана с общата сигурност. Държим на разнообразяването на източниците на енергийните доставки, за да има устойчивост, поясни Столтенберг пред журналисти. \n\r\nПо-рано днес президентът на САЩ Доналд Тръмп порица Германия, че иска разширяване на газопровода и плаща милиарди за руски газ, докато САЩ плащат милиарди за защитата на Европа от Русия.\n\rПо думите на Столтенберг в НАТО има разногласия по различни въпроси - търговски, за опазването на природата, за отбранителните разходи. Очаквам да постигнем съгласие по основното - че заедно сме по-силни и способни да защитим всеки съюзник, посочи той преди началото на двудневната среща на държавните и правителствените ръководители на страните от алианса в Брюксел.\n\r\nИзправени сме пред невиждани заплахи за сигурността, имаме и разногласия. Много е важно да покажем, че НАТО напредва и е в състояние да постига повече. Уверен съм, че въпреки разногласията, ще приемем решения и ще постигнем напредък по готовността на нашите войски, способността да се противопоставим на терористите, да бъдем готови за целта с осъвременяването на командните структури, заяви Сталтенберг. \n\r\nНай-важният ще бъде може би въпросът за разходите за отбрана. След десетилетия на бюджетни ограничения, равни на стотици милиарди долари, сега виждаме поемане в обратната посока. Всички съюзници увеличават разходите, очакваме Европа и Канада да постигнат разходи за отбрана от 266 милиарда долара до 2024 г., на прав път сме, каза шефът на НАТО\n\r\nПо повод днешната си закуска с президента на САЩ Столтенберг коментира, че президентът говори прямо. Всички сме съгласни за нуждата от справедлива подялба на разходите в НАТО, посочи генералният секретар. Очаквам открит и честен разговор за разходите, препотвърждение на обещанието да харчим повече за отбрана, както и да се признае постигнатият напредък, добави той.\n\r\nПо повод Афганистан генералният секретар посочи, че посланието към талибаните е, че НАТО остава в страната. Ще останем и ще продължим да подкрепяме местните сили за сигурност. Посланието ни е, че талибаните няма да спечелят на бойното поле, затова трябва да седнат на масата за преговори, каза Столтенберг. \r\n ", "date": "2018.07.11", "title": "Столтенберг: Не е работа на НАТО да решава за \"Северен поток\""}
{"url": "https://www.dnes.bg/obshtestvo/2018/07/11/sprenite-lekarstva-za-kryvno-i-syrce-dali-e-borba-na-interesi.381962", "text": "В цяла Европа бяха блокирани лекарства за лечение на артериална хипертония, скорошен миокарден инфаркт и сърдечна недостатъчност. Причината е примес в активното вещество валсартан, който се определя като вероятен канцероген, съобщиха от Изпълнителната агенция по лекарствата. \n\n\nЕвропейската агенция по лекарствата и здравните институции в отделните държави на Стария континент вече работят съвместно, за да проучат степента на замърсяване с опасния примес и влиянието върху човешкия организъм. У нас са блокирани 62 лекарства, които се приемат от над 160 000 пациенти. Спирането им е превантивна мярка и няма място за паника, заяви от парламентарната трибуна днес директорът на Агенцията по лекарства проф. Асена Стоименова.\r\n                    \r\n                    \r\nНародният представител от БСП проф. Георги Михайлов заяви, че от агенцията е трябвало обяснят, че е възможна алтернатива на лечението, че тя съществува и че останалите партиди лекарства на пазара не съдържат този продукт.\n\r\n\"Това коментирахме и в залата, че зад цялата тази информационна вълна, която беше подхвърлена в множество сайтове, в множество медии, могат да стоят и други интереси\", каза в студиото на \"Денят ON AIR\" проф. Георги Михайлов.\n\r\nДепутатът от БСП обясни, че може да се окаже, че съставката, за която се предполага, че е канцерогенна, не е в значими количества, които да увредят здравето и всичко да се окаже борба на интереси.\n\r\n\"Самият факт, че има стотици медикаменти, които са на различна цена и които се използват за лечението, говори, че могат по една или друга причина да се търсят чисто търговски интереси за защитаване и да се използват средства, които в никакъв случай не са в интересите на българските граждани\", допълни проф. Михаклов пред Bulgaria ON AIR.\n\r\nТой беше категоричен също, че е трябвало от Агенцията по лекарствата да излязат по-рано със становище и да обяснят какъв е случая. Народният представител добави също, че очаква отговор от професионалните институции, които трябва да проучат въпроса.\n\r\n", "date": "2018.07.11", "title": "Спрените лекарства за кръвно и сърце - дали е борба на интереси"}
{"url": "https://www.dnes.bg/notifikacii/2018/07/11/svetovno-i-politika-makron-shte-se-sreshtne-s-putin-na-finala.381956", "text": "Президентът на Франция Еманюел Макрон ще разговаря в неделя с руския си колега Владимир Путин по време на финала на световното първенство по футбол в Москва, съобщиха от Елисейския дворец, цитирани от Франс прес.\n\r\nСрещата между двамата лидери беше уговорена снощи по време на кратък телефонен разговор между тях в края на полуфиналната среща Франция-Белгия (1-0) в Санкт Петербург, на която президентът Макрон присъства.\n\r\nЗасега подробностите около срещата не са уточнени, като не е ясно дали тя ще се състои в Кремъл или на стадиона, където се очаква президентът Путин да наблюдава финалната футболна среща.\n\r\nПутин и Макрон ще разговарят в навечерието на срещата на руския лидер с президента на САЩ Доналд Тръмп в Хелзинки - първа историческа среща на високо равнище между двамата държавни глави, отбелязва БТА.\r\nМалко по-рано днес президентът на Франция Еманюел Макрон обяви, че отслабването на трансатлантическите връзки ще струва в дългосрочен план много по-скъпо на членовете на НАТО.\r\nМакрон \"призова\" лидерите на останалите държави от пакта \"да не отслабват алианса\", по време на първото заседание в рамките на срещата на върха, която беше открита в ранния следобед в централата на НАТО в Брюксел.\r\nЗакритото заседание започна в \"по-скоро добра и конструктивна атмосфера\", подчертаха от Елисейския дворец.\r\nВ краткото си изказване там френският президент предупреди, че липсата на единство в НАТО \"в крайна сметка ще бъде причина за още по-големи разходи\" за членовете му, изправени пред \"още по-несигурна обстановка\" в Европа.\r\nМакрон заяви, че макар медиите да говорят много за разединение, \"НАТО демонстрира способността си да действа и да успокоява\" и, че \"реакцията на съюзниците беше в съответствие с предизвикателствата, поставени от стратегическата среда\" през последните години.\r\nЩо се отнася до бъдещето на организацията, Макрон настоява за четири приоритета: \"доверие в средствата за колективна защита\", \"ефективност в борбата срещу тероризма и в операциите\", \"съвременно управление на ресурсите\", в което НАТО трябва да е образцова, и \"единство на алианса\", уточниха от френското президентство.\r\n2025 г. военните разходи да достигнат 2 процента от БВП, както се ангажираха страните членки на алианса.\r\nМакрон изтъкна също \"усилията, положени в рамките на \"Европа на отбраната\", по-специално инициативата за намеса, поета наскоро от 9 държави от ЕС, сред които е и Франция.\r\n ", "date": "2018.07.11", "title": "Световно и политика: Макрон ще се срещне с Путин на финала"}
{"url": "https://www.dnes.bg/notifikacii/2018/07/11/i-v-iujna-koreia-skochiha-ne-iskame-bejanci.381920", "text": "Откакто в Южна Корея пристигнаха няколкостотин кандидати за убежище от Йемен, в местното етнически хомогенно общество се надигна небивала ксенофобска вълна - сякаш отзвук от антимигрантските нагласи, плъзнали из Европа и спомогнали за настаняването на Доналд Тръмп в Белия дом, пише Франс прес.\r\nПрез 2017 г. ООН регистрира рекорден брой бежанци и вътрешно разселени лица, бягащи от конфликти и гонения тук и там по света - 68,5 милиона души.\n\r\nНо щом в Южна Корея пристигнаха за няколко месеца общо към 550 йеменци, враждебните реакции не закъсняха.\n\r\n\"Правителството да не е полудяло? Това са мюсюлмани, ще изнасилят дъщерите ни!\" - така звучи един от най-популярните коментари, във водещия южнокорейски портал Naver, събрал хиляди лайкове.\rСтотици излязоха миналия месец на демонстрация в Сеул с искане властите \"да отпратят фалшивите бежанци\". Близо 700 000 жители на страната - повече от всякога, подписаха на сайта на президентския офис петиция за по-сурови текстове в закона за бежанците, бездруго смятан за един от най-строгите в света.\r\n\"Европа може да е наследила историческо бреме с някои страни (бивши колонии) - се казва в текста, - но Южна Корея няма подобни морални ангажименти.\"\r\nПредставата за убежище не е много разпространена в Южна Корея, където едва 4 на сто сред 50-те милиона жители са дошли отдругаде, повечето от Китай и Югоизточна Азия.\r\nПодлагат ги на дискриминация навсякъде. Обсипват ги с подигравки в транспорта, обвиняват ги, че са \"мръсни\", че \"смърдят\", или пък не ги пускат в луксозни ресторанти и обществени бани.\r\nСпоред правителствено проучване от 2015 г. 32 на сто от южнокорейците не желаят да имат чужденец за съсед - много повече, отколкото в САЩ (14 на сто) и Китай (12,2 процента).\r\n\n\r\nЙеменците са пристигнали по силата на регламент за насърчаване на туризма, според който не се изискват визи за хората, пристигащи на южния остров Джеджу. С оглед бурните протести обаче властите премахнаха това изключение.\n\r\nПроведена наскоро анкета показа, че близо 50 на сто от южнокорейците са против приемането на йеменски кандидати за убежище, 39 на сто го подкрепят, а 12 процента нямат мнение.\n\r\nПак Со Юн, двайсетгодишна студентка от Деджон, е против.\n\r\n\"Чувала съм, че в Йемен не се спазват правата на жените. Страх ме е, че тук ще стане по-опасно, ще скочи престъпността\", казва тя пред АФП.\n\r\nДруга студентка, Хан Юи Ми, допълва: \"Защо пътуват чак до Южна Корея, щом има толкова страни около тях?\".\n\r\nОколо 40 от новопристигналите живеят в хотел, разположен в град Джеджу. Скупчени по четирима в стая, за да пестят средства, те си готвят йеменски ястия в общо помещение в сутерена.\n\r\nМохамед Салем Духаиш, 33-годишен кандидат за убежище, обаче е подслонен от южнокорейско семейство заедно с жена си и осеммесечния им син.\n\r\nБивш служител на летището на Сана, той избягал, когато бунтовниците хуси, сражаващи се с коалицията, предвождана от Саудитска Арабия, взривили военна база недалеч оттам.\n\r\n\"Имаше трупове навсякъде, сблъсъци, стрелба, бомби\", обяснява той пред АФП.\n\r\nМъжът платил 600 долара на посредник, който му издействал виза за Оман, след което заминал за Малайзия и работил там на черно три години.\n\r\nМечтаел до едно време да се установи в САЩ, където има много роднини, но се отказал, щом там дошъл на власт Доналд Тръмп. Тогава семейството решило да отиде в Южна Корея.\n\r\nМохамед разказва, че дочул за тази страна от южнокорейските телевизионни сериали, свръхпопулярни в Азия.\n\r\n\"Искаме корейското правителство и народът да ни приемат, да видят в нас хора, нуждаещи се от помощ\", добавя той.\n\r\nМнозина от пристигналите на остров Джеджу са живели с години в Малайзия, което поражда въпроса дали вече са имали възможност да поискат убежище.\n\r\nОтношението към кандидатите за убежище ще е пробен камък за положението с човешките права в страната, разкъсвана навремето от война, но успяла да се издигне до позицията на 11-а икономика в света, коментира левият всекидневник \"Кюнхян\".\n\r\nМилиони са избягали от полуострова по време на окупацията от японските колонизатори през периода 1910-1945 г., после по време на Корейската война (1950-1953 г.).\n\r\n\"Трагичните събития от съвременната ни история принудиха хората да заминат против желанието си, да зависят от добрата воля на друг някой в чужбина - пише вестникът. - С приемането на тези бежанци получаваме шанс да върнем дълга си към международната общност.\" \r\n \r\n/БТА/\r\n ", "date": "2018.07.11", "title": "И в Южна Корея скочиха: Не искаме бежанци!"}
{"url": "https://www.dnes.bg/eu/2018/07/11/germanska-neonacistka-osydena-dojivot-za-10-ubiistva.381900", "text": "Германската неонацистка Беате Цшепе бе призната за виновна за 10 убийства в Германия и осъдена на доживотен затвор. Решението бе взето в края на дело, продължило пет години. Случаят обаче бе белязан от скандали и проблеми, отбелязва Франс прес.\n\r\nСъдът освен това лиши Цшепе от правото да поиска условно освобождаване след 15 години, прекарани в затвора. Подобно нещо й бе отказано заради особената сериозност на престъпленията, в които тя е участвала.\n\r\nПетима съдии от мюнхенски съд днес взеха решението за вината на 43-годишната Цшепе. Те казаха, че тя е виновна за участие в 9 ксенофобски убийства и в убийството на полицайка. Престъпленията са извършени в периода 2000-2007 г. Повечето от жертвите са турци или от турски произход. Има и една гъркиня. Повечето от жертвите са дребни търговци.\r\n                    \r\n                    \r\nПодсъдимата бе единствената оцеляла от трио неонацисти, произхождащи от бившата комунистическа ГДР и нарекло се Националсоциалистическа нелегална група. Цшепе бе обвинявана също така, че е замесена в два атентата срещу представители на чужди общности в Германия и в 15 обира на банки. Прокуратурата каза, че тя е предоставила важна логистична подкрепа на двамата си съратници и е управлявала финансите на триото, а също, че е намирала жилища, в които те да живеят дълги години в нелегалност.\n\r\nВ триото, от което оцеля Беате Цшепе, влизаха и Уве Мундлос (38 години) и Уве Бьонхарт (34 години). През ноември 2011 г. двамата мъже бяха намерени мъртви при опит да бъдат арестувани от полицията. Разследващите смятат, че те са се самоубили, или пък, че единият от тях е убил другия и после се е самоубил.\n\r\nДелото включваше 437 дни съдебни заседания, досие от 300 000 страници, 15 адвокати на защитата, 750 свидетели, над 50 експерти и близо 80 конституирани като граждански страни.\n\r\nСлучаят разтърси дълбоко Германия и извади наяве проблемите и пропуските на вътрешното разузнаване. Случаят извади наяве и подценяваната опасност на германските крайнодесни мрежи. Случаят постави правителството в неудобна позиция, защото предполагаемите убийци са действали години наред, без да бъдат обезпокоени.\n\r\nСемействата на жертвите бяха набедени първоначално за виновни. Някои от близките на жертвите свидетелстваха по време на процеса срещу Цшепе, че са били обект на подозрение от страна на полицаите, които мислели, че убийствата са резултат от уреждане на сметки между трафиканти на дрога или че са извършени във връзка с пране на пари. Освен това преди края на разследването се оказа, че важни документи са били унищожени. Германска парламентарна комисия проучи всички тези пропуски на полицията и на съдебната система. Тогавашният председател на Бундестага дори спомена за \"безпрецедентно историческо бедствие\" и разкритикува \"масовия провал на властите\".\n\r\nПроцесът освен това се забави по процедурни причини, а основната обвиняема се опита да спечели време, като се отказа от трима от адвокатите си и накрая нае двама други адвокати, пише БТА.\n\r\nЗапазила дълго време мълчание, Беате Цшепе най-накрая проговори, първо в писмо, прочетено от адвокатите й, а след това на два пъти директно. \"Моля ви, не ме осъждайте за нещо, което не съм искала, нито извършила\", каза тя в заседателната зала.\n\r\nГермански медии представяха Цшепе като въплъщение на злото. В съда тя отрече да е била замесена в подготовката и в поръчителството на атаките. Тя каза, че нямала смелост да изостави двамата си съратници, извършители на убийствата. Но обвинението отхвърли нейните твърдения и каза, че напротив, тя активно е участвала в замислянето на тези ксенофобски престъпления. Прокуратурата я обрисува като \"студена и пресметлива и каза, че за нея човешкият живот не играе никаква роля\".\n\r\nБеате Цшепе се предаде в полицията на 8 ноември 2011 г., четири дни след смъртта на съратниците си, с които тя последователно е имала връзка.\n\r\nБеате Цшепе е влязла в неонацистките среди на 20 години и се е срещнала с двамата си съратници в началото на 90-те години в център за млади хора. Много бързо триото се радикализирало и въоръжило. През 1998 г. триото е било набелязано от вътрешното разузнаване и е принудено да премине в нелегалност. Тогава Цшепе скъсва връзки с роднините си.", "date": "2018.07.11", "title": "Германска неонацистка осъдена доживот за 10 убийства"}
{"url": "https://www.dnes.bg/politika/2018/07/11/pokanata-za-makedoniia-vajno-sybitie-za-sigurnostta.381963", "text": "Македония получи официална покана за преговори за членство в НАТО. Днес и утре в Брюксел се провежда срещата на върха на членовете на организацията, на която лидерите ще се опитат да демонстрират единство и воля да действат пред глобалните заплахи, в това число и от Русия. \n\n\"Както за Македония, така и за Балканите, а и за самата организация, е изключително важно страната да стане 30-ия член на НАТО. Приобщаването на допълнителни държави, особено на такива, намиращи се в региони като нашия, където международната сигурност непрестанно бива застрашавана, е много важно\", коментира в студиото на \"Денят ON AIR\" депутатът от ГЕРБ Владимир Тошев.\r\n                    \r\n                    \r\nВратите на Македония към НАТО бяха широко отворени след споразумението с Гърция за името. Атина от години блокираше опитите на Скопие да стане членка на алианса и ЕС заради опасения, че Македония ще има териториални претенции към едноименната област в Северна Гърция.\n\r\n\"Надявам се югозападната ни съседка да получи официална покана за членство в общността и това да бъде крачка напред към започването на преговори за присъединяване към Европейския съюз заедно с Албания\", каза още гостът в студиото.\n\r\nПред Bulgaria ON AIR Владимир Тошев бе категоричен, че НАТО неминуемо се нуждае от европейска идентификация.\n\r\n\"Всички виждаме как американският държавен глава Доналд Тръмп реагира на различните тези по отношение защитата на ЕС, както и тази на НАТО. Той определено има по-нестандартни позиции от досегашните президенти на САЩ за на глобалната политика\", подчерта народният представител.\n\r\n ", "date": "2018.07.11", "title": "Поканата за Македония - важно събитие за сигурността "}
{"url": "https://www.dnes.bg/notifikacii/2018/07/11/demokraciiata-kato-tramvai-kogato-pristigna-do-celta-si-slizam-ot-nego.381870", "text": "Ердоган отново встъпи в длъжност като президент. Но вече разполага с (почти) безгранична власт. Той назначава, той уволнява. Съдии, министри, учители. За турската демокрация започва мрачна ера, коментира Гунар Кьоне в материал, публикуван от .\n\r\nГовори се, че през 1990-те години, още като кмет на Истанбул, Ердоган бил заявил следното: \"За мен демокрацията е като трамвай. Когато пристигна до целта си, слизам от него\". Ето че 64-годишният Ердоган достигна своята цел. Като нов държавен глава със своя собствена конституция той има почти безгранична власт. Парламентът вече няма да играе почти никаква роля. Защото Ердоган може да управлява с декрети. \r\nОтсега нататък важи следното: Ердоган назначава, Ердоган уволнява. Съдии, министри, учители. Уволнените от него в края на миналата седмица над 18.000 държавни служители явно няма да са последните.\n\r\nТурската република всъщност никога не е била кристално чиста демокрация. С обезвластяването на парламента обаче Турция сега се нарежда окончателно в редиците на държави като Египет и Русия. И все пак: днес политическата опозиция в Турция има поддръжката на почти половината турско население.\n\n\n\n\r\nЕрдоган поема голям риск, ако вярва, че със своите поддръжници може да управлява срещу всички останали. Вярно, че той може да уволни всеки либерално мислещ учител и да наложи още повече часове по ислям в училищата. Той може също така да превърне и последните университетски професори в изпълнители на неговите заповеди. Може да прогони от страната западноориентираните напредничави предприемачи и да осигури държавни поръчки за своите довереници. \n\r\nЕрдоган може да продължи да действа срещу Запада, може да накара своите медии да продължат да облъчват народа и да посрещне исканията на кюрдите с още повече насилие. Да, Ердоган може да направи всичко това. Но тогава той няма как да осигури обещания икономически и политически подем на своята страна. Тъкмо напротив. Стремглавото понижаване на стойността на турската лира и галопиращата инфлация са първите предвестници на една дълбока криза.\n\r\nОсвен това изобщо не е ясно как ще функционира новият режим. Ердоган обеща на турците да премахне старата бюрокрация и да я замени с ефективна нова система. Същевременно назначи десетина вицепрезиденти и създаде консултантски институции, чиито компетенции остават неясни. Всъщност Ердоган иска да контролира всичко сам. Той обаче има нужда от сътрудници, които да са способни и на нещо повече, а не само да са съгласни да му се подчиняват.\n\r\nЕрдоган може да прокара плановете си само с твърда ръка. Ако отпусне юздите само за малко, страната ще стане неуправляема. И Ердоган го знае много добре. Може би затова излъчва и сигнали на помирение - като намерението си да назначава безпартийни експерти на министерски постове. Тези изявления обаче служат само за успокоение на Запада и на чуждестранните инвеститори.\n\r\nЗа турските демократи започва доста мрачна ера. Никога досега те не са се сблъсквали с толкова могъщ противник като Ердоган. Въпреки поражението на последните избори обаче турската опозиция скоро ще набере нови сили. А Германия и Европа не бива да я изоставят: ние трябва да продължим да приемаме избягалите от Турция дисиденти и да засилим политическия натиск върху Анкара. ЕС постъпи правилно, като реши първоначално да прекрати всякакви разговори с Турция за разширяване на митническия съюз. Всъщност, и присъединителните преговори могат да бъдат прекъснати. Защото от вчера насам от тях вече наистина няма никакъв смисъл.\r\n \r\n", "date": "2018.07.11", "title": "Демокрацията като трамвай - когато пристигна до целта си, слизам от него!"}
{"url": "https://www.dnes.bg/mish-mash/2018/07/11/pyrviiat-chovek-na-mars-tia-e-na-17-nai-mladata-v-nasa.381915", "text": "\n\r\nКогато превърнеш мечтата си в цел, тя се осъществява. Това с пълна сила се отнася за Алиса Карсън, която е само на 17 години. Американката от Луизиана тренира всеки ден, за да стане астронавт.\n\r\nМечтата й е да бъде първият човек на Марс, а целта й е през 2033 г. това да се случи. Алиса притежава всичко, за да стигне до там. Тя е завършила програмата на НАСА и е ходила до всички 14 посетителки центрове на организацията.\n\r\nТя е най-младият човек, който е приет в академията и я завършва. Освен това момичето получава от НАСА официален сертификат да бъде подготвена за пътуване до Марс.\n\r\nИзвън астрономическите обучения, Алиса учи всички предмети в училище на четири различни езика: английски, китайски, френски и испански. Най-голямото предизвикателство за нея е времето, в което да успява да прави всичко това, докато още е ученичка, съобщава Bored Panda.\r\n                    \r\n                    \r\n\"Тя е наясно с това, че не може да има деца и не може да сключва брак, но аз я подкрепям, за да успее и да постигне мечтата си\" - казва приятел на Карсън пред изданието, цитиран от  \r\nКъм многото уроци и тренировки, тя е и публичен говорител. Алиса прави всичко възможно, за да привлече интереса към изследване на Космоса, както и да окуражи всички да следват мечтите си.\n\r\nНейната лична мотивация идва от други астронавти, по-конкретно от жени, които са оставили път, по който тя да върви.", "date": "2018.07.11", "title": "Първият човек на Марс! Тя е на 17 - най-младата в НАСА!"}
{"url": "https://www.dnes.bg/stranata/2018/07/11/osydiha-uslovno-myj-bludstval-s-tri-jeni-vyv-varna.381912", "text": "29-годишен мъж от Варна бе признат за виновен за това, че през месец август и декември 2015 г., както и през януари 2016 г., чрез употреба на сила е извършил действия с цел възбуждане и удовлетворяване на полово желание без съвкупление спрямо три пълнолетни жени, съобщава.\n\r\nПодсъдимият е причаквал прибиращи се жени край входове на жилищни блокове в един от варненските квартали. Успявал е изненадващо да им прегради пътя или да ги последва през входната врата, като насилствено ги принуждавал да наблюдават как мастурбира.\n\r\nСлед случилото се всяка от потърпевшите сигнализирала органите на реда.\r\n                    \r\n                    \r\nЗа всяко от престъпните деяния съдебният състав наложи отделни наказания и определи подсъдимият да търпи най-тежкото от тях - 3 години лишаване от свобода, чието изпълнение се отлага с изпитателен срок от 5 години. \n\r\nТой е с чисто съдебно минало.\n\r\nПрисъдата подлежи на обжалване или протест в 15-дневен срок.", "date": "2018.07.11", "title": "Осъдиха условно мъж, блудствал с три жени във Варна"}
{"url": "https://www.dnes.bg/cars/2018/07/11/djip-kupe-ili-pikap-kak-jenite-opredeliat-myjete-spored-kolata.381722", "text": "Любопитно изследване направиха британски психолози, чиято цел беше да разберат какви първи впечатления у жените предизвикват представителите на силния пол. Дамите е трябвало да оценяват мъжете според техните автомобили, а резултатите от проучването са доста любопитни.\n\r\nМъжете с огромни джипове от рода на Toyota Land Cruiser 200 се оценяват като хора с комплекси. Според дамите, колкото по-голям е автомобилът, толкова по-малко е неговото мъжко достойнство. Повечето от тях са категорични, че се страхуват от собственици на такива машини, тъй като тяхното его е на първо място.\n\r\nЖените смятат, че уверените и сигурни в себе си представители на срещуположния пол трябва да карат бързи, ярки и мощни купета. Мъжете, избрали такъв тип автомобил, са богати, очарователни, добри в леглото и успешни в бизнеса. Те имат само един проблем – не са романтици, за разлика от притежателите на кабриолети.\r\r\n                    \r\n                    \r\nИменно собствениците на открити автомобили имат най-голям шанс при дамите, особено при по-младите. В техните очи те са мечтатели, лесно влюбчиви, но и малко лекомислени. Пълната противоположност са водачите на пикапи – практични, семейни, моногамни и трудолюбиви. Общо-взето – това са мъжете, с които си струва да свиеш семейно гнездо.\n\r\nДамите са силно разделени в отношението си към собствениците на компактни модели. Според някои от тях, тези коли са за неудачници или мамини синчета, които не са постигнали нищо в живота. Друга част от слабия пол обаче е на мнение, че мъжете, които избират такива коли, могат да пестят и не се интересуват от мнението на околните.\n\r\nЩо се касае до автомобилистите, които залагат на големи седани, те са определяни като \"самовлюбени, егоистични и властни\". Но въпреки това са интересни за дамите, тъй като притежанието на подобен модел показва и сериозни финансови възможности.\n\r\nА собствениците на коли от среден клас – като Ford Focus и VW Golf, определено не са интересни за срещуположния пол. Жените нямат нищо против тях, но не ги приемат и като нещо особено.\n\r\n", "date": "2018.07.11", "title": "Джип, купе или пикап? Как жените определят мъжете според колата"}
{"url": "https://www.dnes.bg/stranata/2018/07/11/momchence-s-kolelo-blysnato-ot-kola-v-burgas.381913", "text": "Шофьор на \"Пежо\" блъсна 6-годишно дете с колело на улица в Бургас, съобщават от . Детето е прието в болница с фрактура на черепа и е в тежко състояние. \r\nИнцидентът е станал в кв. „Ветрен“ вчера вечерта на кръстовището на ул. \"Емине\" и \"Минерална\", когато 51-годишният шофьор отнел предимството на момчето и го блъснал. \r\n ", "date": "2018.07.11", "title": "Момченце с колело блъснато от кола в Бургас"}
{"url": "https://www.dnes.bg/notifikacii/2018/07/11/prezidentyt-nato-ne-e-borsa-za-sigurnost-a-syiuz-na-suverenni-dyrjavi.381954", "text": "Президентът на САЩ Доналд Тръмп е поискал от своите колеги от НАТО да увеличат незабавно до два процента от БВП на техните страни разходите за отбрана. Това съобщи президентът Румен Радев пред български журналисти в кулоарите на срещата на ръководителите на страните от пакта в Брюксел. \n\n\n\nДнешната среща е много важна, защото трябва да демонстрира единството, солидарността и решителността на всички държави членки. Засега въпросите стават повече от отговорите. Президентът Тръмп, който говори първи, постави въпроса не само да се постигнат два процента, и то днес, а вече нова бариера - четири процента. Той тръгна, след като обяви това, поясни българският държавен глава.\r\nПрезидентът Радев е поставил пред своите колеги въпроса какво става с трансатлантическата връзка, която е гръбнакът на НАТО като военни способности, ако не бъдат достигнати тези два процента сега. Никой не говори за четири процента, това в момента не се обсъжда, посочи Радев, цитиран от БТА. \n\r\nТова е жизненоважно за бъдещето на организацията, касае всички страни, допълни той.\n\r\nРадев подчерта, че НАТО не е борса, на която можеш да купиш сигурност. \"НАТО е съюз на суверенни държави, обединени от стратегически цели и общи ценности. Президентът Тръмп от друга страна е прав, защото всяка страна трябва да допринася в днешния свят на растяща неизвестност, да изгражда ефективни способности. \n\r\nТова, което той прави, е добре и за нашата страна. Виждате с каква неохота в България се заделят средства за въоръжените сили. Направих три консултативни съвета по национална сигурност - разбираме се за нещо, след това то се отменя\", коментира българският държавен глава.\r\nПрезидентът отбеляза, че в историята си НАТО е преживяла много предизвикателни моменти. \"НАТО винаги е успявала да се консолидира. Надявам се да се намери решение и сега\", заяви държавният глава.\r\nПопитан за настроението в заседателната зала, той заяви, че \"не е от най-приятните атмосфери\". Всички лидери са общо взето в сконфузено състояние, защото всеки мисли какво означават тези четири процента и доколко сериозен е президентът Тръмп, който ги постави като условие, посочи Радев.\r\nТой потвърди, че се очаква Македония да получи покана за преговори за членство в НАТО и това е едно от добрите събития на тази среща на върха на алианса. България има голяма роля, отбеляза президентът.\n\r\nСъщевременно стана ясно, че президентът на САЩ Доналд Тръмп е разговарял с германският канцлер Ангела Меркел в кулоарите на срещата на върха на НАТО в Брюксел, часове след като яростно критикува германската политика по разходите за отбрана и по газовите доставки от Русия.\n\r\n\"Имахме чудесна среща. Обсъдихме военните разходи, говорихме за търговия\", каза Тръмп пред репортерите, допуснати в помещението, където двамата с Меркел разговаряха.\n\r\n\"Имаме много, много добри отношения с канцлерката. Имаме страхотни отношения с Германия\", заяви американският президент и добави, че е изложил загрижеността си от новия газопровод, планиран да свърже Русия с Германия.", "date": "2018.07.11", "title": "Президентът: НАТО не е борса за сигурност, а съюз на суверенни държави"}
{"url": "https://www.dnes.bg/eu/2018/07/11/es-slaga-monitoring-na-gyrciia.381950", "text": "Европейската комисия съобщи, че ще започне да прилага засилен механизъм за наблюдение на финансите на Гърция от 21 август. Това ще се случи само ден, след като Атина приключи третата си спасителна програма.\r\nМеханизмът предвижда по-чести проверки от Еврокомисията и Европейската централна банка и докладване на действията на гръцкото правителство в Брюксел. Целта е да се проследи дали Гърция спазва обещанията, дадени на кредиторите и след като програмата за спасение е завършила.\r\nАтина получи три такива програми в течение на 8 години. Те бяха финансирани чрез Европейския спасителен механизъм. Гърция получаваше средства да покрива задълженията си и за текущи разходи, включително пенсии и заплати, срещу извършване на реформи за възстановяване банкрутиралите си икономика и финанси.\r\r\n                    \r\n                    \"Гръцката криза продължи твърде дълго и затова ще трябва, поне за известно време, да я наблюдаваме по-отблизо\", обясни еврокомисарят за еврото Пиер Московиси.\r\nЕвропейската комисия, Европейската централна банка, Европейският спасителен механизъм и вероятно МВФ, ще изпращат през 3 месеца мисии в страната, за да проверяват правителството и банковия сектор, а гръцките власти ще докладват за свършеното в Брюксел. ЕС се интересува специално как ще върви справянето с високата безработица, високата задлъжнялост, големият процент необслужвани кредити, както и мерките за засилване на конкурентноспособността на гръцката икономика и осъществяването на административната реформа, уточни вицепрезидентът на Европейската комисия Валдис Домбровскис.\r\nТака евентуални нови проблеми ще могат да бъдат установени на ранен етап и да се приемат мерки за справянето с тях. Въз основа на проверките Европейската комисия ще издава доклади до Европейския и гръцкия парламент, Еврогрупата, които ще бъдат обсъждани от тях.\r\nВ същото време новият мониторингов механизъм не предвижда допълнителни реформи и мерки, извън тези, вече съгласувани между гръцкото правителство и кредиторите. \"Това не е четвърта спасителна програма, а връщане към нормализация\", увери комисар Московиси.\r\nНаблюдението ще остане докато Гърция не погаси 75% от държавния си дълг към кредиторите, добави Домбровскис. Освен това Еврокомисията ще продължи да оказва и техническа помощ на властите за събирането на данъците, социалните услуги и управлението на финансите.\r\nСлед 20 август Гърция ще бъде върната в управлението на икономическите и фискални политики на ЕС, известно като \"Европейски семестър\", където участват останалите 27 еврочленки. Тя ще започне да изпраща за съгласуване в Брюксел проектобюджета си и ще бъде сканирана за макроикономически дисбаланси, както и ще получава указания как да съблюдава финансовата дисциплина, изисквана от членките на Еврозоната.\r\nВ същото време правителството ще може постепенно да се върне на финансовите пазари и само да покрива чрез набрани на тях средства, падежите по държавните заеми. След края на спасителната програма, и ако спазва обещанията си да се придържа към 3,5% бюджетен излишък, Гърция ще може да намали някои данъци и да финансира социални програми за облекчаване на населението, съобщи комисар Московиси.", "date": "2018.07.11", "title": "ЕС слага мониторинг на Гърция"}
{"url": "https://www.dnes.bg/zvezdi/2018/07/11/po-sluchai-kryshteneto-princ-hari-s-kniga-za-malkiia-lui.381942", "text": "Принц Хари направи уникален подарък на своя племенник Луи по случай неговото кръщене. Това съобщава „The Sun“, според който, инспириран от своите детски спомени, щастливият чичо е подарил книгата за Мечо Пух, написана от Алън Александър Милн.\r\n \r\nХари, който се ожени наскоро, е похарчил 8000 паунда, за да закупи първата книга за усмихнатото мече и неговия приятел Кристофър Робин, излязла от печат през 1926 г.\r\n \r\nСпоред британските таблоиди, братът на принц Уилям обичал да чете като малък и затова решил да подтикне племенниците си за създаването на тяхна библиотека с хубави книжки. Той и брат му често слушали как покойната им майка – принцеса Даяна, която обичала класиките за деца, им чете истории за приказни герои.\r\n \r\nЕдна от любимите книги на Хари е за Мечо Пух, а на Уилям – за Робинзон Крузо, пише още „The Sun“.\r\n \r\nПринц Луи, който се роди на 23 април, бе кръстен на тясна семейна церемония в двореца „Сейн Джеймс“. Той е третото дете на принц Уилям и съпругата му Кейт, след принц Джордж и принцеса Шарлот.\r\n \r\n", "date": "2018.07.11", "title": "По случай кръщенето: Принц Хари с книга за малкия Луи"}
{"url": "https://www.dnes.bg/business/2018/07/11/1500-ovcevydi-i-kozevydi-izlizat-na-protest-v-petyk.381933", "text": "Овцевъди и козевъди от цялата страна готвят национален протест, съобщи Симеон Караколев, съпредседател на Националната овцевъдна и козевъдна асоциация /НОКА/. Причината - цялостната липса на национална политика в сектор \"Животновъдство\".\r\nФермерите настояват за минимум 20 лева на глава животно минимална помощ /de minimis/ за животновъдите в цялата страна, която трябва да бъде удвоена на 40 лева за стопанствата, които са в карантина.\r\n\"Под двайсет лева няма да отстъпим, защото те представляват 50 процента от това, което сме загубили в рамките на действието на Наредба 3 само за тази година\", отбеляза Караколев.\r\nТе настояват и за компенсиране на всички фермери, засегнати от действията на \"порочната наредба\". Става дума за над 1000 животновъди. След решението на ВАС, с което е отменена наредбата, компенсациите могат да се изплатят като извънсъдебно споразумение между министерството и ощетените фермери, смятат от бранша.\r\r\n                    \r\n                    Животновъдите искат и оставката на зам.- министъра на земеделието, храните  и горите Цветан Тодоров, както и на двама директори на дирекции в  съответното министерство, защото, посочи Караколев, това са хората,  допринесли през последните десет години за задълбочаване на кризата в  сектора.\r\nСпоред проф. Иван Станков, изпълнителен директор на НОКА, през последните години е налице катастрофално намаляване на броя на животните. Той уточни, че през последните години изкупната цена на млякото от 1,40 е спаднала на един лев, което е довело да загуби и фалити.\r\n\"С този протест ние искаме да предизвикаме дискусия и да се предприемат реални ходове\", отбеляза проф. Станков, и уточни, че от организацията имат конкретни решения за възраждане на отрасъла и в технологичен план.\r\nПървият от серията протести се предвижда за 13 юли по главен път София - Варна, на разклона от село Шереметя за Арбанаси, съобщи съпредсеталеят на НОКА Янка Попова, цитирана от БТА.\r\nОчакват се над 1500 фермери от цялата страна, които символично ще унищожат своята продукция, за да бъдат чути, посочи тя. Според фермерите протестите ще са безсрочни, до удовлетворяване на исканията им.\r\n ", "date": "2018.07.11", "title": "1500 овцевъди и козевъди излизат на протест в петък "}
{"url": "https://www.dnes.bg/balkani/2018/07/11/nato-pokani-makedoniia-za-pregovori-za-chlenstvo.381959", "text": "НАТО официално покани Република Македония да започне преговори за присъединяване към алианса, съобщи генералният секретар Йенс Столтенберг на пресконференция след първото заседание от двудневната среща на държавните и правителствените ръководители от пакта в Брюксел.\n\r\nТой все пак уточни, че западната ни съседка ще стане част от алианса едва когато приключат процедурите около утвърждаването на споразумението между Скопие и Атина. \n\n\"Поздравяваме Атина и Скопие за договора помежду им, съгласихме се да поканим правителството в Македония да започне преговори за присъединяване и при финализиране на споразумението страната да влезе в НАТО като 30-та членка\", обяви Столтенберг и уточни:\r\n                    \r\n                    \r\n\"Ако хората в Бившата югославска република Македония не подкрепят споразумението, страната няма да бъде приета в алианса. Няма как хем да не се смени името, хем страната да бъде приета в НАТО. Хората трябва да вземат решение. Необходимо е да бъдат преминати националните процедури\", подчерта Столтенберг.\r\nГенералният секретар на НАТО реагира с усмивка на съобщенията, че президентът на САЩ Доналд Тръмп е поискал държавите в пакта да влагат в отбранителни способности четири процента от своя БВП. Попитан на пресконференция за предложението на Тръмп днес зад закрити врата, Столтенберг се усмихна и каза, че ще се съсредоточи в това, което е било прието, а не което е било предложено. \r\n ", "date": "2018.07.11", "title": "НАТО покани Македония за преговори за членство"}
{"url": "https://www.dnes.bg/stranata/2018/07/11/helpbook-lipsa-na-svetlina-opasni-dyrveta-i-mnogo-otpadyci.381953", "text": "През изминалите дни отново получихме сигнали чрез платформата  за . Първото се намира на ул. Найден Геров 10. Според потребителя трябва да се отреже изцяло, тъй като застрашава здравето и живота на преминаващите. \n\r\nНапък множество дървета се нуждаят от подкастряне, защото застрашават не само живота на преминаващите, но съществува опасност и от имуществени щети. \n\r\nПоредното рисково дърво е пред , умоляват се отговорните органи за своемвременна реакция. \r\n                    \r\n                    \r\nВ същия квартал, на номер 52В, клоните на друго дърво пречат на ,  а в съседство до супермаркета в блок 51 . \n\r\nПодобен проблем се констатира и в Русе. Вече дни наред  на градския транспорт лежи на тротоара и по този начин се създава опасност за преминаващите, особено в тъмната част на денонощието. \n\r\nВъзмутен гражданин ни пише за втори път: \"Преди месец сигнализирах за това, че живеещи в кв. Симеоново, София, си  на площад Виктория. Столичният инспекторат отговори, че проблемът е решен. Снимката е от тази сутрин. Решен ли е? Както се вижда - има табела за глоба и видеонаблюдение, има камион на сметосъбираща фирма. Проблемът обаче е манталитетът на хората. Гладна стачка ли да обявя срещу него? Защото голяма част от съгражданите ми са прости, невъзпитани, некултурни, мързеливи, мърльовци, корумпирани, без морал и ценности. Ако бяха глобени поне двама от тези, които трупат ненужна покъщнина до кофите за смет, проблемът поне тук щеше да е решен\", пише потребителят.\r\nСигналът от преди месеци е за  на същото място.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.07.11", "title": "HelpBook: Липса на светлина, опасни дървета и много отпадъци"}
{"url": "https://www.dnes.bg/sofia/2018/07/11/sled-tokoviia-udar-proveriavat-stroitelniia-obekt-v-simeonovo.381957", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОстава критично състоянието на работника, който за малко не загуби живота си от волтова дъга вчера в столичния квартал \"Витоша\". Негови колеги заявиха пред камерата на Bulgaria ON AIR, че не е спазил изискванията за безопасност. \nНа строителния обект днес няма работници, От \"Главна инспекция по труда\" пък ще са готови с проверката до две седмици.\n\r\nСамите работници обаче разказаха, че пострадалият млад мъж е изхвърлил маркуч от скелето на строежа, който е паднал върху далекопровода. След това решил сам да го издърпа от там, което предизвикало мощен токов удар.\r\n                    \r\n                    \r\nКъм момента пострадалият все още се намира в реанимацията на \"Пирогов\", а следващите часове са решаващи за състоянието му, обясниха от лечебното заведение.\n\r\nЗаради инцидента днес на строителната площадка дойде и инвеститорът на обекта. Пред камерата ни заяви, че е разпоредил вътрешна проверка, тъй като до този момент не е имало нито инциденти, нито нарушения.\r\n ", "date": "2018.07.11", "title": "След токовия удар: Проверяват строителния обект в \"Симеоново\""}
{"url": "https://www.dnes.bg/stranata/2018/07/11/motocikletist-zagina-pri-katastrofa-v-ruse.381952", "text": "Мотоциклетист е загинал на място при катастрофа този следобед на международния булевард \"България\" в Русе, съобщиха от Областната дирекция на МВР.\r\nСигнал за инцидента е подаден в 16,35 часа. В района на обръщало на булеварда се блъскат автомобил \"Ситроен\", шофиран от жена, и мъж с мотор \"Хонда\". \r\nПри удара мотоциклетистът е загинал на място. Към момента самоличността му все още не е установена. \r\nПредстои оглед. Причините за инцидента се изясняват.", "date": "2018.07.11", "title": "Мотоциклетист загина при катастрофа в Русе"}
{"url": "https://www.dnes.bg/crime/2018/07/11/shumenki-dadoha-na-izmamnici-nad-7500-leva-zlato.381916", "text": "Две шуменки са поредните жертви на телефонни измамници, съобщиха от пресцентъра на ОД на МВР.\r\nВчера преди обяд 93-годишна жена съобщила в полицията, че очаква да й върнат сумата, която предоставила за залавяне на телефонни измамници, пише \"\".\r\nПри проведения разпит станало ясно, че на 9 юли на стационарния й телефон е позвънил непознат мъж, който се представил за полицай и я помолил да съдейства за залавяне на измамници.\r\nДал й инструкции да постави всички пари в найлонова торбичка, да я остави на входната врата на жилището си и да се прибере. Казал й, че като приключи \"операцията\" ще й се обадят, за да й върнат парите.\r\r\n                    \r\n                    Вчера възрастната жена разбрала, че е измамена, че не е говорила с полицай по телефона и сумата от 7 500 лева, която оставила в торбата, е дадена на измамници.\r\nВчера непознат позвънил и на 80-годишна шуменка, представил се за прокурор и я помолил да съдейства за залавяне на измамници.\r\nС идеята, че помага на полицията жената поставила, според инструкциите, в торбичка 170 лева и около 20 грама златни накити и я закачила на входната си врата. Малко по-късно установила, че е измамена и подала сигнал в полицията.\r\nПо двата случая са образувани досъдебни производства.\r\n ", "date": "2018.07.11", "title": "Шуменки дадоха на измамници над 7500 лева, злато..."}
{"url": "https://www.dnes.bg/cars/2018/07/11/avtovaz-ne-se-sheguva-predstavi-noviia-si-flagman.381932", "text": "Най-големият руския производител – АвтоВАЗ, представи новия си флагман. Това е \"напомпана\" версия на модела Vesta, която е получила добавка Sport към името си.\r\nОт стандартния седан новата модификация се отличава по оригиналната предна броня, допълнителния заден спойлер и сниженото с 16 мм окачване (пътният просвет при Vesta Sport е 162 мм). Автомобилът е получил разширени калници, дифузьор на задната броня, сдвоени тръби на изпускателната система и 17-цолови джанти с нископрофини гуми.\n\r\nИнженерите на компанията са преработили и шасито, за да бъде постигната по-добра управляемост. Някои от неговите елементи са подменени или усилени, освен това Lada Vesta Sport може да се похвали и с нова спирачна система с увеличени дискове.\r\r\n                    \r\n                    Под капака на автомобила ще бъде поставен 1,8-литров бензинов двигател, чиято мощност е увеличена от стандартните за Vesta 122 к.с. до 145 к.с. Максиманият въртящ момент е 187 Нм. Агрегатът е получил нови разпределителни валове, пренастроена система за регулиране на фазите на газоразпределение и променена изпускателна система.\n\r\nМоторът се съчетава с 5-степенна механична скоростна кутия, като Vesta Sport не може да се прохвали с кой знае какво впечатляващо ускорение от 0 до 100 км/ч. Според информациите до момента, за това упражнение седанът ще се нуждае от 9,6 секунди.\r\n", "date": "2018.07.11", "title": "АвтоВАЗ не се шегува, представи новия си флагман"}
{"url": "https://www.dnes.bg/notifikacii/2018/07/11/levski-se-izloji-padna-ot-slabaci-v-liga-evropa.381961", "text": "Левски допусна шокираща загуба с 0:1 от Вадуц в двубой от първия квалификационен кръг на Лига Европа, игран на стадион \"Рейнпарк\".\r\nВъпреки създадените немалко опасни положения пред вратата на домакините, футболистите на треньора Делио Роси демонстрираха абсолютна безпомощност в нападение и допуснаха поражение, след като Мохамед Кулибали се разписа в 14-ата минута.\r\nТака \"сините\" си направиха задачата доста трудна за реванша на \"Герена\", който ще бъде на 17 юли (вторник) от 18:45 часа българско време.\r\n ", "date": "2018.07.11", "title": "Левски се изложи, падна от слабаци в Лига Европа"}
{"url": "https://www.dnes.bg/politika/2018/07/11/borisov-pozdravi-makedoniia-za-pokanata-za-nato.381960", "text": "\"Много добри новини от Брюксел. НАТО официално отправи покана към Македония за стартиране на преговорите за присъединяване към Алианса. Поздравявам моя колега Зоран Заев за тази сериозна стъпка напред\", написа премиерът Бойко Борисов в профила си в социалната мрежа Facebook. \n\"Още една цел, поставена по време на българското председателство, е постигната. Положихме големи усилия и съм радостен от този напредък\", пише още министър-председателят. \n\r\nОт Външно министерство също приветстваха решението от Срещата на върха на НАТО за започване на разговори с Република Македония за присъединяване към Алианса. От МВнР  определиха решението като решаваща стъпка към нейната евроатлантическа принадлежност.\r\n                    \r\n                    \r\n\"Подкрепяме решимостта на правителството в Скопие да продължи с прилагането на реформите и с укрепването на добросъседските отношения\", съобщиха от пресцентъра на Министерството на външните работи.\n\r\nОт министерството заявяват, че от своя страна ще продължат да оказват необходимата подкрепа в духа на Договора за приятелство, добросъседство и сътрудничество, който беше подписан през 2017 г. \"Разглеждаме постигнатия напредък и като успех на нашата активна политика за европейско и евроатлантическо бъдеще на целия регион - успешно реализиран приоритет и в рамките на приключилото преди дни Българско председателство на Съвета на ЕС. \n\r\nПоканата към Република Македония е ясно потвърждение, че политиката на \"Отворени врати\" на Алианса остава валидна и допринася за сигурността и стабилността в евроатлантическото пространство\", посочват още от МВнР.", "date": "2018.07.11", "title": "Борисов поздрави Македония за поканата за НАТО"}
{"url": "https://www.dnes.bg/obshtestvo/2018/07/11/na-balkanite-mladejite-ni-pyrvenci-po-myrzel-posledni-po-ambiciia.381907", "text": "83% от българските младежи използват свободното си време предимно за почивка, а само 5% - за личностно развитие. По първия показател те са първенци на Балканите, а са на последно място в региона по втория.\r\nИзводите са част от мащабно социологическо проучване, което Фондация \"Фридрих Еберт\" е направила в първото полугодие на 2018 г. сред всички бивши социалистически или близки до социализма страни на Балканите и техните наследници. За България проуването е проведено от \"Галъп интернешънъл\" сред 1016 младежи на възраст между 14 и 29 години по метода лице в лице.\r\nСпоред данните 44% от нашите младежи използват свободното си време за социализация, 36% - се занимават със спорт.\r\r\n                    \r\n                    И в Македония най-голям е процентът на младите, които си почиват в свободното си време, но техните младежи са първенци по \"личностно развитие\" – 17%. Във всички страни от бивша Югославия делът на усъвършенстващите се е между 12% и 17%, с изключение на Косово - 7%.\r\nВ Албания процентът на самоусъвършенстващите се е колкото в България. Така Косово, България и Албания показват най-ниските нива по този показател.\r\nПо отношение на спортуващи младежи в свободното време първенец на Балканите е Словения. Над половината запитани там са посочили, че предпочитат да спортуват през почивката си. След нея се нареждат Черна гора, Сърбия и т.н. На другия полюс е Косово с 28%.\r\nПо показател социализация Македония е на първо място сред балканските страни, на другия полюс е Хърватия.\r\nОсновна част от свободното време на балканските младежи е отредена за интернет. 86% от тях казват, че използват често интернет за престой в социални мрежи, почти същият процент от младите казват, че го ползват за комуникация с приятели и семейство.\r\nМалко повече от половината от младежите в нашия регион използват често интернет за училище, работа или образование. Други основни дейности в онлайн пространството на младите са свалянето и слушането на музика, споделянето на снимки и видео и гледането на филми. Най-малко време се отделя за изразяване на мнения, а също толкова ниски – главно заради възрастта – са дяловете на отговорите онлайн пазаруване или банкиране.\r\nСред младите в България картината е близка до общата за Балканите - 46% от българските младежи ползват интернет за училище, работа или образование, при 56% средно за региона.\r\nСравнено с предходното изследване от 2014 г. нараства делът на младите, ползващи интернет за работа и четене на новини. Като цяло обаче младежите у нас и на Балканите приемат интернет повече като пространство за контакти и развлечение, отколкото като източник на информация или средство за осъществяване на ежедневни задачи и дейности, свързани с работа, училище и получаване на знания.\n\r\n ", "date": "2018.07.11", "title": "На Балканите: Младежите ни - първенци по мързел, последни по амбиция!"}
{"url": "https://www.dnes.bg/teatar/2018/07/11/deian-donkov-vergov-i-ivan-iurukov-pak-na-shtat-v-narodniia.381924", "text": "Деян Донков, Юлиан Вергов и Иван Юруков отново са на щат в Народния театър \"Иван Вазов\", съобщи директорът Мариус Донкин. Той добави, че се водят разговори и с други именити актьори, излезли от трупата на свободна практика.\n\r\nНа днешната пресконференция шефът на театъра не спести, че е важна оценката за работата през сезона от гилдията, която е изразена с многобройните номинации и награди. Равносметката в тази посока са шест \"Аскеер\"-а от 14 номинации и четири \"Икар\"-а от 11 номинации.\r\nПрез изминалия сезон зрителите са били 113 000, а премиерите в Народния театър - 10. Не по-малко ще са и през идния, но новините постановки ще бъдат съобщени през септември - в началото на новия сезон. Сега Донкин \"издаде\" само, че новите български заглавия ще са пет.\r\n                    \r\n                    \r\nМеждународното събитие е предстоящият спектакъл на прочутия Робърт /Боб/ Уилсън, който е в Топ 3 на световните режисьори, предава БТА. След премиера в Рим той е направил кастинг тук в края на сезона за ден и половина с всички актьори на Народния театър и веднага се е върнал в Италия за уъркшоп.\r\nЗаглавието и участниците също не бяха разкрити засега. В перспектива представлението ще гостува в Китай и Япония. Радваща е и равносметката от второто издание на \"Театър пред театъра\" - 9 спектакъла, 2 от които гостуващи - на Театър \"София\" и на Военния театър, с 9000 зрители, включително майки с бебета и хора с увреждания, за които има специални места.\r\nДогодина ще гостува най-добрият спектакъл от театрите в страната. По думите на Донкин, той ще бъде избран със сърцето, независимо от броя зрители, оценките на критиката и наградите.\r\nПредстои обмен на постановки и на дни на културата между Народния театър и националните театри на Грузия и на Азербайджан - меморандуми с тях са подписани през изминалия сезон.\r\nДобри думи получи създаването на две организации - фондацията \"Основа-та\" - на името на дъсчения театър, който е бил на мястото на Народния, преди да се построи сградата, и Асоциацията на балканските национални театри, на която сега Народният театър е председател.\r\nПървото представление през новия сезон е на 11 септември - \"Цветът на дълбоките води\" от Оля Стоянова на Бойка Велкова, а първата премиера - \"Един безумен ден\" по Бомарше на Михаил Петров - на 27 и 28 септември, припомниха от театъра.", "date": "2018.07.11", "title": "Деян Донков, Вергов и Иван Юруков пак на щат в Народния"}
{"url": "https://www.dnes.bg/crime/2018/07/11/izdirva-se-poliakinia-doshla-na-pochivka-izchezna-v-pomorie.381929", "text": "41-годишна полякиня, дошла на почивка на родното ни море, изчезна. 11 ден продължава издирването й, но засега няма и следа от нея.\r\nПолската туристка пристигнала в Поморие със съпруга си и двете им деца. Семейството се настанило в хотел, който се намира в гориста местност в началото на града, навътре от главния път.\n\r\nНа 1 юли вечерта жената напуснала хотелската стая на 1-я етаж, минавайки най-вероятно през терасата, тъй като излизането й от сградата не е запечатано на охранителните камери, съобщава \n\r\nСпоред неофициални данни във въпросната нощ децата на полякинята, които били малки, спели, а мъжът й не усетил кога е излязла.\r\n                    \r\n                    \r\nСлед като не се върнала цяла нощ, съпругът подал сигнал в полицията. Започнало издирване, проверени са десетки хотели и къщи за гости.\n\r\nПри проверка на един от адресите обаче полицаи попадат на търговец на контрабандни цигари. 54-годишният помориец давал стаи под наем, но успоредно с това припечелвал от търговия с цигари без бандерол. Той е задържан, а от дома му са иззети нелегални цигари за над 93 000 лв.\n\r\nПолякинята обаче не е открита при него, нито на другите адреси, за които полицията е получавала сигнал тези дни.\n\r\nВодолази на няколко пъти претърсвали плажовете курорта заради съмнения, че чужденката е влязла в морето и се  е удавила, но до този момент тяло не е открито.\n\r\nИздирването на 41-годишната летовничка продължава.", "date": "2018.07.11", "title": "Издирва се:  Полякиня, дошла на почивка, изчезна в Поморие "}
{"url": "https://www.dnes.bg/obshtestvo/2018/07/11/protest-na-gnevnite-bosi-zad-gladnata-stachka-na-nikolai-kolev.381886", "text": "\n\r\nНов протест в подкрепа на Николай Колев – Босия, който обяви гладна стачка, за да изрази своето недоволство от ширещата се корупция при издаването на шофьорски книжки.\r\nШествието бе организирано от гражданско движение \"Боец\" и бе под надслов \"Походът на гневните боси\". Протестът тръгна от Министерски съвет, а другите му \"спирки\" са Президентството, Министерството на транспорта и Народното събрание.\r\n\"Време е народът да се разгневи за всичко онова, което му причиняват. А то е безкрайно унизително и унищожително. Искаме да изразим солидарност, тъй като Николай Колев е тук не заради личен проблем или поради някакъв каприз, той е тук заради всички нас, логично е и ние да бъдем с него\", каза пред сутрешния блок на телевизия  организаторът на демонстрацията Виктор Михайлов.\r\r\n                    \r\n                                        \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nПротестиращите ще отставят камара стари обувки пред сградата на Народното събрание като \"паметник на корупцията\" и мизерията, в която живее българският народ.\r\n\"Националното тяло е в много болно и скъсано състояние.\", коментира пред Bulgaria On Air Виктор Михайлов. \n\r\n\n\r\n ", "date": "2018.07.11", "title": "\"Протест на гневните боси\" зад гладната стачка на Николай Колев"}
{"url": "https://www.dnes.bg/stranata/2018/07/11/dramata-prodyljava-chetvyrti-den-izdirvat-deteto-v-luda-iana.381890", "text": "Четвърти ден продължава издирването на изчезналото в неделя 6-годишно момиченце от Панагюрище, съобщи говорителят на полицията Мирослав Стоянов, цитиран от .\r\nОчаква се днес да пристигнат и няколко доброволци от столицата с лодки, които ще направят проверка на река Луда Яна по вода.\r\nЕкипи от полицаи, пожарникари и доброволци и днес ще обхождат реката в районите на Панагюрище и селата Попинци и Цар Асен.\n\r\nНа места районът около реката е изключително труднодостъпен, с гъста растителност, бързеи и скали. Допълнително затруднение създава все още високото ниво на водата, както и силното течение.\r\nАнализирано е трасето от получените подробни кадри от двата дрона, предоставени за нуждите на издирването от панагюрска фирма.\r\nНа база на тях е съставен и план за издирването и са набелязани най-рисковите места за търсене при използването на лодките.\r\n ", "date": "2018.07.11", "title": "Драмата продължава: Четвърти ден издирват детето в Луда Яна"}
{"url": "https://www.dnes.bg/rusia/2018/07/11/moskva-otgovaria-ogledalno-goni-dvama-grycki-diplomati.381917", "text": "Москва ще отговори огледално на и0згонването на руски дипломати от Гърция, съобщиха от руското външно министерство. \r\nОт ведомството подчертаха, че подобна реакция на такива действия е утвърдена практика. Както заяви заместник-председателят на парламентарната комисия по международните въпроси Андрей Климов пред РИА Новости, Русия ще изгони двама гръцки дипломати. По думите му без такъв отговор Москва \"няма да успее да обезпечи сигурността на работата на своите сътрудници\".\n\r\nКлимов добави, че Русия никога не е гледала на Гърция като на съюзник и партньор в Европа. \"Гърция е в НАТО, само това е достатъчно\", подчерта той. \r\n                    \r\n                    \r\nПо-рано днес гръцкият вестник „Катимерини“ съобщи, че Атина гони двама руски дипломати и забранява на други двама да влизат в страната поради „противоправни действия срещу националната сигурност“. \n\r\nПозовавайки се на дипломатически източници, изданието посочва, че мерките, предприети от Атина, са отговор на \"намеса във вътрешните работи на Гърция\". Изданието твърди, че е имало опити Русия да се намеси в особено чувствителни национални проблеми и интереси на Гърция на Балканите и по-специално по въпроса за името на Македония.\n\r\nПри това се подчертава, че Гърция желае да поддържа добри отношения с Москва. Това обаче по думите на източниците може да се направи само при взаимно зачитане на суверенитета и независимостта на двете страни.\n\r\nПо-късно говорител на гръцкото правителство заяви в коментар на плановете за изгонване на дипломати, че трябва да се зачита международното право и потвърди, че ще бъдат предприети мерки. \r\n ", "date": "2018.07.11", "title": "Москва отговаря \"огледално\": Гони двама гръцки дипломати"}
{"url": "https://www.dnes.bg/notifikacii/2018/07/11/ima-i-nedovolni-mysk-s-kritiki-kym-operaciiata-v-tailand.381891", "text": "Основателят на Space X и Tesla Илон Мъск поиска да се направи проверка на операцията по спасяването на децата в Тайланд. Той бил недоволен, че ръководителят на операцията отказал да използва неговата мини подводница, пише  The Guardian.\n\n\n\n\r\nСпасителят счел, че машината е непригодна за тези условия, в които се провежда спасителната операция. \"Въпреки че оборудването им е технологично изтънчено, то не отговаря на  нашата мисия да отидем в пещерата\", казал  Наронгсак Осанаткорн пред репортери.\r\nВ отговор на това Мъск  го нарече недостатъчно компетентен, тъй като не може да е експерт по тези въпроси. Милиардерът също така публикува изображение на негова електронна кореспонденция с британски водолаз - Дик Стантън, който поискал бизнесменът да продължи да работи върху подводницата.\rВъв вторник, 10 юли бяха изведени и последните петима от пещерата в Тайланд.  Те бяха последните от групата, състояща се от 13 души, блокирани под земята.\r\nБедстващи бяха група ученици на възраст от 11 до 16 години и треньора им по футбол. Те влезли в пещерата от северната й част, където била суха, но скоро дъждовете я наводнили и напълнили с камъни. Операцията за тяхното търсене продължи 10 дни. Хората бяха намерени живи четири километра от входа на пещерата.\r\n Снимка: БТА\r\n \r\n\n\r\n\n\r\n\n\r\n\r\n ", "date": "2018.07.11", "title": "Има и недоволни! Мъск с критики към операцията в Тайланд"}
{"url": "https://www.dnes.bg/eu/2018/07/11/vsichki-v-es-razbrali-vajnostta-na-zapadnite-balkani.381871", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Председателството беше добро и това пролича по време на дебата с премиера Борисов в Европейския парламент. Председателството позволи на различни институции да изгладят отношенията си\", каза в първото си интервю за българска медия говорителят на Европейския парламент Джауме Дук.\n\n\r\nПо думите му едно от основните предизвикателства пред Общността е фалшивите новини.\r\n\"Хубавото е, че всички страни-членки разбраха важността на Западните Балкани. Българското председателство внесе повече равновесие в отношенията на ЕС с този специфичен регион в Европа. Това беше и времето, в което се постигна решение на спора за името на Македония\", категоричен е Дук пред.\r\n                    \r\n                    \r\nСпоред него в следващото председателство, на което е домакин Австрия, основните теми ще са бежанския поток, Brexit и финансовата рамка на ЕС за периода - 2021-2028 година.\n\r\n ", "date": "2018.07.11", "title": " Всички в ЕС разбрали важността на Западните Балкани"}
{"url": "https://www.dnes.bg/stranata/2018/07/11/gazova-cisterna-proteche-na-jp-garata-v-slavianovo.381898", "text": "Теч от газови цистерни в композицията на товарен влак е бил установен тази сутрин на гарата край поповското село Славяново. \r\n\"Ж.п. спирката е възлова и от години се проверяват всички преминаващи влакове\", разказа пред \"Дарик\" кметът на селото Васил Стоилов.\r\nМалко преди 8 ч. тази сутрин ревизорът на вагоните първо усетил миризмата на газ пропан бутан, а после е установил и теча по образувалите се от конденза водни капки. \r\nОказало се, че изпуска кранът на цистерната, по която нямало пробойна.\r\nИзвиканите на място служители на полицията, пожарната и на Гражданска защита отцепили района, както и е било спряно движението на влакове и на коли по успоредния на жп линията път Попово-Антоново.\r\r\n                    \r\n                    Проверката на специалистите и отстраняването на проблема отнели около 40-50 минути, след което ситуацията се нормализира, разказа Васил Стоилов.\r\nСекретарят на община Попово Владимир Иванов е информирал фирмата собственик на влаковата композиция, която пътувала от Белослав към Костенец. “Течът е овладян, няма регистрирано обгазяване и замърсяване на района. Населението е успокоено, няма напрежение”, каза още Владимир Иванов.", "date": "2018.07.11", "title": "Газова цистерна протече на жп гарата в Славяново"}
{"url": "https://www.dnes.bg/politika/2018/07/11/shefkata-po-lekarstvata-sprenite-medikamenti-s-alternativa.381931", "text": "Директорът на Изпълнителната агенция по лекарствата проф. Асена Стоименова първо отказа да се яви в пленарна зала днес, но все пак намери време да се изправи пред депутатите.\r\nИзслушването й бе поискано от БСП по повод информациите за спрени 62 лекарства за кръвно и сърце, заради наличие в тях на съставка, представляваща вероятно канцероген.\r\n\"Фактът, че оставих всички ангажименти и съм тук в тази зала, показва важността на проблема със спрените лекарства\" - каза директорът на Изпълнителната агенция по лекарствата (ИАЛ) проф. Асена Стоименова,цитирана от \"Фокус\".\r\nВъв връзка с отказа й да пристигне в парламента и последвалото решение от страна на Народното събрание по чл. 113 от Правилника за организацията и дейността на Народното събрание, с което депутатите я задължиха, проф. Стоименова се извини, ако е оставила впечатлението, че Изпълнителната агенция по лекарствата не желае да коментира въпроса.\n\n\n\r\n\"Валсартанът е предполагаем канцероген и спирането на 62 вида медикамента е превантивна мярка\" - поясни шефката на лекарствата у нас.\r\r\n                    \r\n                    А относно критиките на БСП, че няма информация за лекарствата, проф. Стоименова заяви, че има такава на сайтовете на Националната здравноосигурителна каса, на Министерство на здравеопазването и регионалните здравни каси.\r\n\"Внимателно сте следили сайтовете, но призовавам и от тази трибуна единствените сайтове, от които да се черпи информация, която е обективна и достоверна, да бъдат сайтовете на официалните институции - каза директорът на ИАЛ. -\r\nПубликували сме незасегнатите продукти с валсартан, които са 27 на брой. Също така всеки един лекар, в зависимост от конкретната проблематика на пациента, може да разчита на още 138 продукта в позитивния лекарствен списък, т.е. има достатъчно налични алтернативи\".", "date": "2018.07.11", "title": "Шефката по лекарствата: Спрените медикаменти - с алтернатива"}
{"url": "https://www.dnes.bg/temida/2018/07/11/slojiha-krai-na-razsledvaneto-za-korupciia-sreshtu-ivancheva.381905", "text": "Специализираната прокуратура приключи разследването за корупция срещу кмета на столичния район \"Младост\" Десислава Иванчева, заместник-кмета Биляна Петрова и бившия кмет на общината Петко Дюлгеров. Това съобщиха от прокуратурата, предаде БТА.\n\n\nОт понеделник е започнало предявяване на прецизираните обвинения.\r\nОт днес започва предявяване на материалите по делото на обвиняемите и защитата им. В най-кратки срокове след това Специализираната прокуратура ще внесе в Специализирания наказателен съд обвинителен акт.\r\nТримата обвиняеми по делото бяха задържани на 17 април в София след получаване на 70 000 евро. Разследването продължи по-малко от 3 месеца.", "date": "2018.07.11", "title": "Сложиха край на разследването за корупция срещу Иванчева"}
{"url": "https://www.dnes.bg/sofia/2018/07/11/novi-i-moderni-v-tiah-shte-se-pytuva-po-tretiia-lych-na-metroto.381927", "text": "\n\r\nПървото от новите, модерни и високотехнологични влакчета, които ще обслужват третия лъч на метрото, е вече в София. В момента то се намира в депото, което се изгражда на ул. \"Житница\". Днес то бе показано пред медиите, а столичната кметица Йорданка Фандъкова го изпробва лично.\r\nОчаква се всички 20 влакчета, които ще се движат по новата метролиния да пристигнат в страната до края на фекруари 2019 г, пише \"\". Машините са с висока енергийна ефективност и олекотената конструкция. Влакчетата спестяват 25% енергия, защото имат функция за връщане на енергията при спиране или при движение по инерция.\r\r\n                    \r\n                    Освен това машините са автоматични и ще могат да се движат сами, без машинист. Това обаче ще се случи едва след като системата бъде напълно осъвършенствана, за да се избегнат дефекти. \r\nВсички 20 влакчета ще пристигнат в новото депо \"Земляне\", което вече е изградено на 75%. Очаква се работата по него да завърши в срок. Новото депо трябва да е готово до края на годината.\r\nКметът Йорданка Фандъкова пристигна на място, за да инспектира новите мотриси и строежа на новата метростанция на пресечката на бул. \"България\" и бул. \"И. В. Гешов\". \r\nОчаква се първата част от новата линия на метрото да бъде пусната в употреба през 2019 г. Тя е с дължина 8 км. и има 8 метростанции. Останалата част ще бъде готова през 2020 г.\n\r\n\r\n ", "date": "2018.07.11", "title": "Нови и модерни! В тях ще се пътува по третия лъч на метрото!"}
{"url": "https://www.dnes.bg/eu/2018/07/11/predsedatelstvo-moe-uspeshno-u-nas-sa-provedeni-284-sybitiia.381921", "text": "Българското председателство е сред  най-успешните председателства на Съвета на ЕС.\r\nТова се посочва в отчета на програмата на България за Председателството на Съвета на Европейския съюз (1 януари - 30 юни 2018 г.), приет от правителството.\n\n\nИзводът е направен на база броя на финализираните досиета чрез постигане на политическо съгласие  между Съвета, Европейската комисия и Европейския парламент, на  постигнатите общи подходи, на приетите препоръки, заключения на Съвета  на ЕС.\r\nПо време на Председателството в България бяха проведени 284 събития, в т.ч. 12 неформални Съвета на министрите и 5 събития във формат Парламентарно измерение.\r\r\n                    \r\n                    В тях са взели участие повече от 36 000 делегати, повече от 4 700 журналисти и близо 150 доброволци. На министерско ниво се проведоха 11 конференции и събития.\r\nВ Брюксел и Люксембург бяха проведени 48 заседания на Съвета на ЕС.\r\nПремиерът Бойко Борисов ще отчете пред народните представители резултатите от българското европредседателство в петък ,13 юли.\r\nТой вече направи това и пред европейските депутати, а оценките на ключови фигури в Брюксел също определиха първото ни еврошефство като успешно.\n\r\n\n\r\n ", "date": "2018.07.11", "title": "Председателство мое, успешно! У нас са проведени 284 събития "}
{"url": "https://www.dnes.bg/obshtestvo/2018/07/11/izvineniia-obvineniia-v-op-no-malkata-koaliciia-stabilna.381935", "text": "Законът за горивата отново стана повод за неразбирателства и взаимни обвинения между коалиционните партньори в \"Обединени патриоти\". Въпреки това обаче партньорите заявиха, че продължават да работят заедно и казаха, че патриотичната коалиция е стабилна.\n\n\nВчера лидерът на \"Атака\" Волен Сидеров обяви, че политическият съвет на коалицията \"Обединени патриоти\" е изяснил недоразуменията около законопроекта за горивата и е постигнато съгласие. Вечерта обаче от НФСБ съобщиха, че партията остава на своята категорична позиция, че законопроектът е неприемлив и ще ощети стотици малки дистрибутори на течни горива. Според партията на Валери Симеонов твърдението за постигнато съгласие не отговаря на истината.\r\r\n                    \r\n                    Днес Волен Сидеров заяви, че приема декларацията на НФСБ като неколегиално поведение.\r\n\"Това е декларация, която ме изобличава в неистина, в лъжа, на практика. Това е удар по честта и достойнството ми, очаквам извинение\", каза лидерът на \"Атака\".\r\nСидеров попита и защо депутати от НФСБ са вносители на този закон, а пък шефът им Валери Симеонов го нарича \"лобистки\".\r\nВъпреки това Сидеров настоя, че ще продължава да бъде конструктивен.\r\n\"Ако някой иска да разваля коалицията, това не съм аз\", уточни той.\r\nВалентин Касабов от НФСБ пък определи изказването от вчера на Волен Сидеров и Юлиан Ангелов като безпринципно, тъй като двамата са говорили от името на трите партии.\r\n\"Отхвърляме голяма част от текстовете в закона. Представете си, че от прекрасна торта, едно парче е отровно. Говорим за няколко члена в закона, които са лобистки. Иначе нужда от такъв закон има, трябва да вкара ред в сектора\", коментира той.\r\nВ крайна сметка обаче Касабов също обяви, че ще продължи нормалната работа в коалицията и опасност за стабилността ѝ няма.", "date": "2018.07.11", "title": "Извинения, обвинения в ОП. Но малката коалиция – стабилна!"}
{"url": "https://www.dnes.bg/rusia/2018/07/11/merkel-kym-trymp-germaniia-vzima-nezavisimi-resheniia.381928", "text": "Германският канцлер Ангела Меркел не закъсня с отговора си на критиките на президента на САЩ Доналд Тръмп, че страната й е \"изцяло под контрола на Русия\", предаде Ройтерс.\n\r\nСамо три часа след тирадата на Тръмп за германския внос на газ от Русия и мудното увеличаване на военните разходи - при пристигането си за срещата на върха на НАТО, Меркел припомни пред репортери в Брюксел младежките си години в доминираната от Съветския съюз Източна Германия: \"Аз лично съм изпитала как една част от Германия беше контролирана от Съветския съюз. Много съм щастлива, че днес ние, Федерална република Германия, сме свободно обединени. Заради това можем да кажем, че провеждаме своя независима политика и вземаме независими решения. Това е много добре, особено за хората в Източна Германия,\" каза канцлерът.\r\r\n                    \r\n                    Меркел защити също така приноса на Германия за западния алианс, който според Тръмп е наложил твърде голямо бреме на американските данъкоплатци. \"Германия прави много за НАТО, - каза тя. - Германия е втора по брой на войниците си (в алианса), по-голямата част от нашия военен капацитет е поставен на разположение на НАТО и към този момент изпълняваме силен ангажимент в Афганистан. Така ние защитаваме също интересите и на САЩ.\"\r\n \r\n/БТА/\r\n ", "date": "2018.07.11", "title": "Меркел към Тръмп: Германия взима независими решения!"}
{"url": "https://www.dnes.bg/notifikacii/2018/07/11/amerikanka-aha-da-vzeme-na-borda-suvenir-nevzriven-snariad.381877", "text": "24-годишна американска туристка предизвика паника на летището във Виена, след като постави доста необичаен въпрос пред летищните власти - дали може да вземе на борда със себе си невзривен снаряд от Втората световна война. \r\nВластите бързо повикали сапьорите, които да обезвредят 7,5-калибровият снаряд, пише \"DW\".\r\nИнцидентът затворил зоната за пристигащи за 15 минути.\r\n24-годишната жена е била глобена с €4 000 за неглижиране на опасността. \r\nАмериканката намерила снаряда, докато се разхождала в планината. \r\nСпоред местния вестник \"Krone\" тя старателно измила снаряда в хотелската си стая... за да не си изцапа дрехите. \r\n ", "date": "2018.07.11", "title": "Американка аха да вземе на борда сувенир... Невзривен снаряд!"}
{"url": "https://www.dnes.bg/rock/2018/07/11/rodeni-za-rok-konkurent-se-zavryshta-s-nova-pesen.381896", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупата \"Конкурент\" излиза с ново парче - \"Родени за рок\", а в края на годината феновете могат да очакват и албум. \"Масово мнението е, че новата песен е по-добрата версия на \"Дай ми време\" - казва вокалът и създател на \"Конкурент\" Емил Анчев. \r\nТази песен ще я задмине по успеваемост, надявам се. Търсихме музикалност. Решихме в новия албум повечето песни да са такива, искаме хората да се забавляват с нашите песни\".\n\r\nПо думите му другият сингъл ще бъде изненада и ще излезе през октомври или ноември със заглавие \"По трудния път\".\n\r\n\"Ние успяхме в рока. Сбъднахме нашите мечти. Животът ни така премина, че станахме група и станахме известни. Всички групи, които слушахме, после се качихме и свирихме заедно с тях\", отбеляза музикантът пред Bulgaria ON AIR. На 19 и 20 август групата ще свири във Варна на фестивала \"Мега рок\".\r\n                    \r\n                    \r\n\r\n ", "date": "2018.07.11", "title": "Родени за рок! \"Конкурент\" се завръща с нова песен"}
{"url": "https://www.dnes.bg/obshtestvo/2018/07/11/edin-kadifen-protest-v-bnr-ima-strah-tishinata-kreshti.381897", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нов протест започнаха в БНР журналисти, музикални състави и технически специалисти.\r\nТова е поредното недоволство в националното радио, след като през април имаше поредица от протести на творците от музикалните състави. Те настояваха за увеличение на бюджета на обществената медия, така че да могат да се повишат трудовите им възнаграждения.\r\nРедактор на радио \"България\" заяви пред камерата на , че това е един \"кадифен протест\", чиято цел е да се насочи вниманието към грижата за работещите в националната медия.\r\n\"Протестирахме, за да оцелеем. Преборихме се за оцеляването си, благодарение на президента и парламента, но обещанията не бяха изпълнени. Поради липса на хора сме принудени да публикуваме новини и в събота, и неделя. В БНР има страх, тишината крещи\", каза редакторка от екипа на радио \"България\".\r\r\n                    \r\n                    \"Искаме да има ясни правила, да знаем какво се случва с бюджета на БНР, как се разпределят парите\", допълни я нейна колежка.\r\nТя също потвърди, че има голям страх сред хората. По думите ѝ, средната заплата сред протестиращите граничи с минималната работна заплата - звукови режисьори, музиканти, техници, журналисти получават мизерно заплащане.\r\n\"Търсим решение, някой трябва да вземе отношение. По този начин сме принудени да напускаме и да си търсим друга работа. Голяма част от хората обаче остават, защото обичат тази медия. Имаме среща с генералния директор в петък, 13-ти юли, това беше неговата първа реакция - да обяви среща със синдикатите. Това е поредният протест на музикантите, към който се присъединяваме и ние - журналистите, както и хората от техниката\", каза още тя.", "date": "2018.07.11", "title": "Един \"кадифен протест\": В БНР има страх, тишината крещи..."}
{"url": "https://www.dnes.bg/zvezdi/2018/07/11/djordj-kluni-se-pribra-u-doma-shte-lekuva-koliano.381867", "text": "Актьорът Джордж Клуни беше изписан от болница, след като му беше оказана помощ заради пътния инцидент, в който попадна с мотоциклета си на остров Сардиния, предадоха Асошиейтед прес и ДПА.\n\r\nНараняванията на Джордж Клуни не са били сериозни. Едното му коляно е ударено и ще трябва да се лекува 20 дни.\r\nАктьорът си е тръгнал от болницата \"Йоан Павел Втори\" през странична врата заради струпалите се журналисти.\r\nДжордж Клуни е пътувал с мотоциклета си към снимачната площадка, когато е бил ударен от автомобил. В Сардиния той участва в снимките на сериала \"Параграф 22\" по романа на американския писател Джоузеф Хелър.\r\nОсвен че изпълнява една от ролите, той е негов режисьор и изпълнителен продуцент. Инцидентът е станал в близост до Коста Коралина в провинция Олбия, пише БТА.\r\nДжордж Клуни притежава вила в Италия край брега на езерото Комо.", "date": "2018.07.11", "title": "Джордж Клуни се прибра у дома, ще лекува коляно"}
{"url": "https://www.dnes.bg/obrazovanie/2018/07/11/pypki-dermatit-kak-deca-vlizat-s-predimstvo-v-zabavachki.381868", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В прокуратурата е внесен сигнал за търсене на отговорност от директори на детски ясли и градини за неправомерен прием на малко над 4 хиляди деца. Това съобщиха от Инициативния комитет за качествена образователна система. Според тях тези деца са приети с предимство, без да са имали право на това.\r\nСпоред инж. Васил Николов от Инициативния комитет цялата статистическа информация е взета по законен път от Столичната община.\n\n\r\nА какво сочат данните - над 4000 деца са записани в детските градини неправомерно - 960 деца са без диагноза, а 3097 са с диагнози, които не влизат в списъка с такива, които дават предимство. 1653 от тях - атопичен дерматит.\r\n                    \r\n                    \r\n\"Реално тези деца са приети незаконно, а фактически се водят с предимство пред останалите, което не трябва да е така. В същото време, когато се обърнем към директорите на детски градини и ясли, вместо да потърсят решение на проблема, те се превръщат в адвокати и оневиняват грешката\", отбеляза в \"България сутрин\" инж. Николов.\n\r\nПо думите му проблемите в сферата се задълбочават и е крайно време Столичната община да направи работна група, която да потърси решения.\n\r\n\"От предстоящия прием също има деца, вече приети неправомерно. Това трябва да се промени и да се спазват наредбите. Има деца, приети с най-безобразни диагнози, които не влизат в самия списък. Не може да се очаква да се даде предимство на деца с пъпки и други подобни диагнози\", допълни още той пред .\n\r\n ", "date": "2018.07.11", "title": "Пъпки, дерматит... Как деца влизат с предимство в забавачки?"}
{"url": "https://www.dnes.bg/familen-dom/2018/07/11/dnevnata-na-nashiia-dom-kak-si-ia-predstaviame.381792", "text": "\n\r\nКогато говорим за нашия дом, едва ли има по-представителна част в него от дневната. Ето защо често именно тази част от дома ни търпи най-много освежаване и ремонти – защото тя е мястото, къде прекарваме най-много време и където посрещаме своите приятели и гости.\n\r\nКак трябва да изглежда идеалната дневна? Ето няколко ценни съвета в рамките на нашия проект \", дадени от нашия верен помощник и експерт .\n\r\nКакто вече стана дума, когато говорихме за трапезарията в предната статия, е добре мястото на телевизора да е при меката мебел. Диванът пък трябва да изберем според цялостната визия на интериора, а конфигурацията му - според разпределението и нуждите на живеещите. \n\n\n\nИзборът на диван е както най-лесната, така и една от най-трудните избори в нашата дневна. Защото и разнообразието е голямо, а меката мебел трябва да допадне на нашия стил.\r\n                    \r\n                    \r\nПроизвеждат се двуместни, триместни и с повече седални възглавници дивани, както и ъглови, съставени от различни модули – със или без подлакътници или облегалка, с лежанки или с механизъм за разтягане. В комбинация с кресло или табуретка, композицията от мека мебел ще обособи вашата зона за домашно кино, музика, четене, забавления и най-важното – релакс.\n\r\nЗатова избирайте внимателно и преценете от какво точно имате нужда. А заедно с дивана е подходяща ниска маса – сама или съчетана с помощни масички, разиграни в пространството върху мек килим и добре решеното осветление. Това съчетание със сигурност ще създават удобство и уют за теб и цялото семейство.\n\r\nСпоред съветите на експерта ни би било много хубаво и ако се предвиди и библиотека, защото това е знак, че собственикът обича книгите. Цялата хармония в твоята дневна може да се допълним с камина – изградена от горивна камера, затворена или с възможност за открит огън, или с биокамина.\n\r\nИ все пак дизайнът на този елемент трябва да се съобразиим с избрания стил, за да не стои тази камина като нещо чуждо на дневната. Предимството на биокамините например е, че те нямат нужда от комин, което дава много свобода при определянето на мястото им в интериора. Също така, няма да се налага чистене на пепел.\n\r\nНо когато говорим за мебели, трябва да посочим и още едно важно правило, което е добре да бъде следвано - свободното пространство в едно помещение има също толкова важно значение, колкото и заетата с мебели площ. Затова всички елементи на обзавеждането трябва да бъдат съобразени като място, габарити, цветове и присъствие.\n\r\nА за финал една картина в подходящия колорит или декоративно пано на стената над дивана винаги е добра идея.\r\nИ докато твориш, не забравяй да се включиш в нашата игра! Защото те чакат нашите страхотни награди! Защото \r\n()", "date": "2018.07.11", "title": "Дневната на нашия дом! Как си я представяме?"}
{"url": "https://www.dnes.bg/stranata/2018/07/11/kal-mrysotiia-adekvatno-li-se-spravia-dyrjavata-s-navodneniiata.381873", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Остава в сила обявеното бедствено положение в три общини във Врачанско. Порой отнесе уличните настилки в Мизия и наводни дворове, мазета и приземни етажи на десетки къщи. Язовирите в общините Борован и Хайредин преливат. На язовир Рогозен веднага бяха задействани сифоните и монтирани допълнителни помпи. От областната управа вече са уведомили общините Мизия и Бяла Слатина, че се очаква висока вълна по река Скът. Няма опасност за населението към момента. Реколтата от пшеница във Врачанско обаче е пред провал.\r\nПред жители на Мизия разказаха, че след поройните дъждове личните им вещи са абсолютно унищожени, потънали в кал.\n\n\n\r\n                    \r\n                    \r\nДве от улиците в града са разбити от водата. В почистването от кал участват и служители на Областното пътно управление.\n\r\nМизия беше засегната от сериозно наводнение през 2014 г. Тогава приливна вълна отнесе къщи в града и взе жертви.\n\r\n\"Човешкият фактор в подобни ситуации е от изключителна важност. На книга има написани много неща, които трябва да се правят. Изготвени са необходимите документи, планове за управление на риска от наводнения, показани са карти къде могат да се случат, има и описи на всички язовири в страната\", коментира в студиото на \"България сутрин\" председателят на Българската асоциацията на водите инж. Иван Иванов.\n\r\nПо думите му самите мерки обаче много трудно се изпълняват, а основната причина за това е липсата на достатъчно финансови средства.\n\r\n\"Природата е безчувствена. Тя не се интересува кой е срещу нея. Хората сме тези, които трябва да се впишем и да я подчиним, доколкото е възможно, на собствените си интереси\", посочи пред Bulgaria ON AIR климатологът доц. Георги Рачев.\n\r\nВ студиото на Мартина Ганчева той бе категоричен, че за да бъдат предотвратени щетите от подобни водни апокалипсиси, трябва да има държавен орган, който да действа много бързо, веднага да бъдат вземани решения.\n\r\n ", "date": "2018.07.11", "title": "Кал, мръсотия: Адекватно ли се справя държавата с наводненията?"}
{"url": "https://www.dnes.bg/zvezdi/2018/07/11/dvijenieto-az-syshto-podhvana-i-liuk-beson.381865", "text": "След като една актриса подаде жалба за изнасилване срещу Люк Бесон през май, няколко жени разказаха пред френски сайт, че режисьорът се е държал неподобаващо с тях и дори е посегнал на някои сексуално, съобщи АФП.\r\nБивша сътрудничка на Люк Бесон, отговаряща за кастинга, е подала оплакване в парижката прокуратура в началото на юли срещу поведение, което определя като \"сексуална агресия\", пише сайтът Медиапар. Тя описва \"силно сексуализирана\" работна атмосфера и \"непристойни жестове и поведeние\", пише БТА.\n\r\nНяколко актриси са се свързали с италианската си колежка Азия Ардженто, която стана водеща фигура на движението #Аз също след изказването й на кинофестивала в Кан през май. Едната от тях е разказала пред Мадиапар за професионалните си срещи с Люк Бесон в хотелски стаи в началото на този век и как режисьорът се е нахвърлил върху нея.\r\r\n                    \r\n                    През май 27-годишна актриса и манекенка подаде оплакване срещу Люк Бесон, че я е изнасилил в парижки хотел в средата на месеца. Той отрече обвиненията. Тя обясни, че от две години има интимни връзки с него, като се е чувствала притисната за това от професионална гледна точка.", "date": "2018.07.11", "title": "Движението \"#Аз също\" подхвана и Люк Бесон"}
{"url": "https://www.dnes.bg/balkani/2018/07/11/gyrciia-goni-ruski-diplomati-mesili-se-za-imeto-na-makedoniia.381876", "text": "Атина гони двама руски дипломати, а на други двама е забранено да влизат в страната, съобщи гръцкият вестник „Катимерини“, като се позова на високопоставени дипломатически източници. \n\r\nМерките са свързани с „противоправни действия срещу националната сигурност“ и „ са отговор на незаконни действия на гръцка територия, които представляват намеса във вътрешните работи на Гърция“, уточнява вестникът. \n\r\nСред обвиненията срещу руските дипломати са опити за събиране и разпространяване на информация, а също подкупване на държавни чиновници.\n\n\n\n\r\n„Инициативата на Атина не е „гръм от ясно небе“, но е отговор на редица координирани действия в опит за разширяване на влиянието на Русия в Гърция“, пише още изданието. \r\n                    \r\n                    \r\nПодчертава се, че Гърция желае да поддържа добри отношения с Русия, да съдейства за дружбата между двата народа, сътрудничеството между правителствата и субектите на гражданското общество в двете страни. По думите на източниците обаче това може да се прави само въз основа на паритет и при взаимно зачитане на суверенитета и независимостта на двете страни. \n\r\nАтина винаги е била особено предпазлива в гръцко-руските отношения, както и в случая с отравянето на Скрипал, когато Гърция не последва примера на останалите западни държави, изгонили руски дипломати, припомня „Катимерини“. \n\r\nИзданието твърди, че е имало опити Русия да се намеси в особено чувствителни национални проблеми и интереси на Гърция на Балканите и по-специално по въпроса за името на Македония. „Дипломатическите източници отбелязват, че решението на Атина се отнася изключително към действията на тези четирима души, а не общото добро отношение на Гърция към Русия“, се казва в публикацията, цитирана от РИА Новости. \n\r\nЦитирани са и думи на източниците на изданието, че всякакви реакции в отговор на Москва ще доведат до „по-нататъшни рецидиви“. \r\n ", "date": "2018.07.11", "title": "Гърция гони руски дипломати, месили се за името на Македония"}
{"url": "https://www.dnes.bg/politika/2018/07/11/mvr-proveriava-policeisko-nasilie-nad-fenove-na-bosiia.381875", "text": "\n\r\nМВР проверява сигнал за полицейско насилие над поддръжници на протеста на Николай Колев – Босия.\r\nПочти месец вече продължава гладната стачка на популярния общественик. Той протестира срещу купуването на шофьорски книжки с аргумента, че корумпирани служители са се върнали в \"Автомобилна администрация\".\n\n\n\r\nТранспортният министър Ивайло Московски го призова да подаде сигнал, ако има сигнали за корупция и да прекрати гладната стачка. Същото поиска и шефът на парламента Цвета Караянчева.\r\nДнес към призива им се присъедини и вътрешният министър Валентин Радев.\r\nТой е разпоредил проверка по жалба на граждани, подкрепящи протеста на Босия, за насилие от страна на полицаи.\r\nГлавният секретар на МВР главен комисар Младен Маринов и дирекция \"Инспекторат\" на МВР трябва да проверят изнесените данни за действията на служителите на МВР.", "date": "2018.07.11", "title": "МВР проверява: Полицейско насилие над фенове на Босия?"}
{"url": "https://www.dnes.bg/sofia/2018/07/11/stolichni-kvartali-ostavat-bez-voda-utre.381883", "text": "\"Софийска вода\" временно ще прекъсне водоснабдяването в някои части на столицата утре, в четвъртък, съобщиха от дружеството.\n\r\nЗаради пресвързване на уличен водопровод на ул. \"Добруджански край\", кв. „Красно село“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Йоаким Кърчовски“, ул. „Дамян Груев“, ул. „Йорданка Филаретова“, ул. „Добруджански край“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Добруджански край“ и ъгъла с ул. „Георги Данчов - Зографина“.\r\r\n                    \r\n                    Във връзка с подмяна на спирателни кранове на ул. \"Гълъбец“, кв. „Подуене“, се налага спиране на водоподаването от 10:00 до 20:00 часа на клиентите на „Софийска вода”, живеещи на ул. „Кутловица“ - от ул. „Гълъбец“ до ул. „Юндола“, ул. „Гълъбец“ - от бул. „Ситняково“ до ул. „Георги Пеячевич“, ул. „Добромирка“, бул. „Ситняково“ №19 и №21. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Кутловица“ и ъгъла с ул. „Гълъбец“.\r\nВъв връзка с подмяна на сградно водопроводно отклонение на ул. \"Лашова\", с. Бусманци, се налага спиране на водоподаването от 09:30 до 18:30 часа на клиентите на „Софийска вода”, живеещи на ул. \"Св. Св. Кирил и Методий“, ул. „Сух Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Св. Св. Кирил и Методий\" и ъгъла с ул. „Лашова“.\r\nПоради изграждане на сградно водопроводно отклонение на ул. „Доло\", кв. „Требич“, се налага спиране на водоподаването от 09:30 до 17:30 часа на клиентите на „Софийска вода”, живеещи на ул. „Доло“, бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Доло“ . пред входа на бивш стопански двор", "date": "2018.07.11", "title": "Столични квартали остават без вода утре"}
{"url": "https://www.dnes.bg/dnes-te-kazaha/2018/07/11/11-07-2018.381884", "text": "Румен Радев си остава генерал популист и не се доказа като президент - обединител на нацията. Той не изгради никаква тежест и никакви контакти на международно ниво за разлика от премиера Борисов и правителството. Президентът Радев направи неуспешни опити да раздели ЕС. Президентът Росен Плевнелиев (2012-2017)", "date": "2018.07.11", "title": "11.07.2018"}
{"url": "https://www.dnes.bg/notifikacii/2018/07/11/gaz-kym-moreto-20-godishna-obyrna-kolata-po-tavan.381878", "text": "Млада жена и спътничката й катастрофираха по пътя Бургас - Слънчев бряг. Инцидентът е станал тази сутрин около 08.00 часа, съобщиха за \"Фокус\" от Областната дирекция на МВР в Бургас. \r\n20-годишна шофьорка от Сливен е загубила контрол над колата си поради висока скорост и самокатастрофира, като се преобръща по таван.\r\nОсвен нея в колата е имало пътничка, двете жени не са пострадали, разминали са се с уплаха и материални щети по превозното средство.", "date": "2018.07.11", "title": "Газ към морето: 20-годишна обърна колата по таван"}
{"url": "https://www.dnes.bg/politika/2018/07/11/drugari-kym-drugari-kritikite-kym-bsp-sled-izborite.381879", "text": "Трима лидери на местни организации на БСП излязоха с открито писмо до съпартийците си от Националния съвет на партията и най-вече до онези, които критикуват ръководството в последните дни.\r\nЕдин от тях беше бившият шеф на левицата Михаил Миков, който вчера обвини новите шефове в еднолично управление и обясни, че БСП е в криза.\r\nДнес председателите общинската и областната структура в Габрово и на тази в Дряново призоваха да се сложи край на критиките преди изборите. \n\n\r\n\"Не намираме за редно, още по-малко отговорно, бивш председател на БСП да участва в очерняща партията и ръководството кампания, имайки предвид, че вече е имал възможност да покаже- как трябва да се \"води” партията\", написаха те.\r\r\n                    \r\n                    В отвореното си писмо тримата добавят и че стилът на управление на Миков е довел до най-ниските резултати на партията от последните години.\r\n\"Само след няколко месеца предстоят избори за Европейски парламент и местна власт. Дълбоко се съмняваме, че с подобни изявления тези \"другари” помагат за спечелването им. А може би не искат БСП да сложи край на хегемонията на ГЕРБ?!\", пишат партийците.\r\nТе призовават \"уважаемите другари\", ако не помагат за изборите, поне да не пречат.\r\n\"Вътрешнопартийните проблеми в БСП се решават на партийни форуми, а не през малкия екран. Политика и работа за партията се прави и когато не си на ръководен пост. Така доказваш, че си в БСП, заради идеи и каузи, а не за личен интерес, към днешна дата и за реваншизъм\", завършват те.", "date": "2018.07.11", "title": "Другари към другари: Критиките към БСП – след изборите!"}
{"url": "https://www.dnes.bg/sofia/2018/07/11/izguben-diado-v-sofiia-todor-e-v-neizvestnost-ot-nedelia.381881", "text": "\r\nВъзрастен човек е изчезнал от дома си в София в неделя, от тогава близките му го издирват и молят за съдействие всички, които могат да помогнат. \n\r\n90-годишният Тодор Николов е излязъл от дома си в 'Цариградски комплекс\" в неделя. От тогава обаче е бил засечен само от няколко камери в района. \r\n \r\n\"Единствените реални \"стъпки\" на дядо са \"Цариградски комплекс\", 6:50ч - локалното на Цариградско шосе от страната на Интер Експо Център, Interlease 7:39ч;  до хотел ATM 7:45ч. След това няма данни накъде е преминал – дали пресича и отива към The Мall или Младост. От камерите на големия блок в Дружба и камерите на Очна клиника Vision не е засечен в периода до 10ч\", пише внучката му Росица Николова. \r\n                    \r\n                    \r\nТодор Николов е облечен с тъмносиньо сако, синя риза, черен панталон и светлосив каскет. Не страда от склероза и е в добро състояние за възрастта си. \n\r\n\"Той не използва градски транспорт, защото си прави разходки до кварталните магазини. Но сега може и да се е качил, ако някой го е упътил. В метрото задължително трябва някой да му помогне, за да купи билет, маркира и т.н. Той не го е ползвал самостоятелно. Ако е стигнал до Централна автогара ще търси Златоград или Пелово (сега гр. Искър), но за момента не е там\", пише още Росица. \n\r\nЗа по-лесното издирване на Тодор е създадена и . \n\r\nРосица моли всички, които имат информация да се свържат с нея в нейния . \n\r\n ", "date": "2018.07.11", "title": "Изгубен дядо в София: Тодор е в неизвестност от неделя"}
{"url": "https://www.dnes.bg/obshtestvo/2018/07/11/borisov-naredi-sled-navodneniiata-asfalt-oshte-dnes.381892", "text": "Веднага да започнат възстановителните дейности в засегнатите от дъждовете общини, нареди премиерът Бойко Борисов в началото на днешното правителствено заседание.\n\r\nВ резултат на обилните валежи в три общини във Врачанско беше обявено бедствено положение – Мизия, Борован и Хайредин. Улици са разбити и потънали в кал, оплакват се местните хора.\n\n\n\r\n\"Кметовете днес още да започнат да асфалтират. Хората още днес, утре, да могат да си се приберат по къщите\", заяви Борисов и заръча на министрите на вътрешните работи и на регионалното развитие да посетят засегнатите райони.\n\r\n\"Намерете начина, по който кметът, защото е община, да възложи, а вие веднага да го реализирате\", каза премиерът. По думите му работата трябва да започне веднага, а не първо местната власт да кандидатства за подпомагане и да мине много време.\r\n                    \r\n                    \r\nСлед това разходите ще бъдат възстановени чрез ресорната междуведомствена комисия. \"Улиците, където живеят хората, в тези градове и села, където мина наводнението и отнесе, и ги показват по телевизията, че са отнесени улиците, веднага кметовете да възложат, да ги оправят и от фонда за подпомагане след това ще им оправите парите\", нареди Борисов.\n\r\nРегионалният министър Николай Нанков информира, че е създадена организация и над 20 машини - леки и тежки, ще почистват калта по улиците в Мизия.\r\n ", "date": "2018.07.11", "title": "Борисов нареди: След наводненията – асфалт, още днес!"}
{"url": "https://www.dnes.bg/obshtestvo/2018/07/11/rano-ili-kysno-evropa-shte-uzree-che-triabva-da-si-syzdade-armiia.381874", "text": "Европейците много добре разбираме, че рано или късно трябва да си направим армия. Дори най-простото е да направим 10 000 граничари и добре да си затворим границите. Това не се прави, защото никой не иска да дава пари, заяви Андрей Райчев. \n\r\nПо думите му, има два въпроса, които напрягат Европа.\n\n\n\n\r\n\"Най-големият е мигрантският и проблемът е, че реагираме по различен начин. Вторият въпрос е Русия – има истерично отношение към Русия”.\n\r\nТръмп може да се превърне в трети фактор, който напряга Европа. Не е толкова важно как ще реагираме, колкото това да реагираме заедно, каза Райчев.\r\nШенген ни пази от мигрантите, каза още Андрей Райчев пред bTV.\r\n                    \r\n                    \r\n\"Еврозоната е много по-важният въпрос за нас, решаващият. Това ще е окончателното влизане в Европа. Хората се страхуват от това, навсякъде, където се въвежда това, се случва едно леко повишение на цените\", посочи .\n\r\nСпоред Райчев си струва да платим цената на членството в еврозоната заради положителните последици - ще спаднат лихвите, ще станем елемент от най-успешното икономическо пространство в света или на второ място, никак не е малко. \n\r\n\"Ако някой се мисли, че веднага ще му се вдигне стандарта, си прави илюзии, но като цяло в дългосрочен план е много важно”, подчерта все пак социологът. \n\r\n ", "date": "2018.07.11", "title": "Рано или късно: Европа ще узрее, че трябва да си създаде армия!"}
{"url": "https://www.dnes.bg/football/2018/07/11/franciia-poludia-ot-radost-edno-dve-tri-viva-iumtiti.381895", "text": "\n\r\n\"One, two, three, viva Umtiti!\". Едно, две, три, да живее Юмтити! Това е едно от заглавията във френските медии часове след голямата победа на Франция над Белгия на полуфинала на Световното първенство по футбол снощи.\r\nСамюел Юмтити се превърна в героя на Сините (Les Blues), както наричат французите футболистите си. Юмтити вкара единствения гол за победата на \"петлите\" над Червените дяволи.\n\r\nСлед успеха хиляди французи излязоха по улиците, за да празнуват! Невиждано отдавна множество препълни Шанз Елизе, пеещите и танцуващи французи изразяваха по всевъзможни начини радостта си. Стигна се и до сблъсъци с полицията.\r\r\n                    \r\n                    \"Те го направиха. За трети път в историята им, Сините ще спорят на финал за Световната купа... Беше силно, беше красиво!\", написа Паризиен.\r\nЕуфорията по улиците не беше възприета еднозначно в социалните мрежи. Под снимка на преливащия от хора нощен Париж имаше коментари като този:\r\n\"Жалко, че нямаше толкова хора, за да спасят пенсиите ни, но както казваше Жюл Сезар \"Дайте вино и игри на народа и той няма да ни отегчава\".\r\n\"Спрете хейтърските коментари, репликира го друг, и се насладете на тази прекрасна обединена Франция\".\r\n ", "date": "2018.07.11", "title": "Франция полудя от радост: Едно, две, три, viva Юмтити! "}
{"url": "https://www.dnes.bg/usa/2018/07/11/krajba-ot-apple-kym-kitai-arestuvaha-kradec-na-danni.381880", "text": "Бивш служител от китайски произход на американския технологичен концерн Apple е бил арестуван в САЩ, докато се е опитвал да излети за Китай.\r\nКитайският инженер Сяолан Джан е бил задържан, след като е преминал през пунктовете за сигурност на международното летище в Сан Хосе, за да се качи на полет за Китай. Според подадени в съда документи, цитирани от Bloomberg и , той е откраднал вътрешнофирмени документи и данни на Apple за китайска компания.\r\nСпоред прокуратурата той вече е признал, че е свалил данни на лаптопа на съпругата си, предава Bloomberg. Според досега наличната информация става дума за данни на Apple, свързани с програмата на концерна за автономни коли.\r\r\n                    \r\n                    Инженерът е напуснал базираната в Купертино, Калифорния, за да работи за китайската компания Xiaopeng Motors (Xmotors) в Гуанджоу.\r\nХардуерният инженер от екипа за разработване на автономни автомобили на Apple е получил в САЩ достъп до поверителни бази данни за компанията, става ясно от съдебната жалба. След като се е върнал от отпуск по бащинство през април, Джан е съобщил на Apple, че ще се завърне в Китай, за да работи в Xmotors. Apple е станала подозрителна, след като е забелязала увеличената работна активност и зачестилите посещения в офиса, преди да подаде оставка.\r\nДжан e признал пред Федералното бюро за разследвания, че е изтеглил файлове за технологията за автономно движение на автомобили на Apple на лаптопа на жена си, за да има продължителен достъп до тях. Той е бил арестуван на 7 юли.\r\nОбвиненията срещу Джан са като ехо на гражданския иск, който Waymo - подразделението за автономни автомобили на Alphabet Inc., подаде срещу Uber Technologies Inc. и инженера Антъни Левандовски. Макар че делото между фирмите се уреди с извънсъдебно споразумение, наказателното разследване за предполагаемата търговска кражба на Левандовски остава неразрешено.\r\nМинистерството на финансите на САЩ планира да засили контрола в случаите на китайски инвестиции в чувствителни индустрии в САЩ по силата на Закона за спешни случаи. Ограниченията са насочени към вложенията на Китай в превозни средства с алтернативно задвижване, роботика и космически апарати - интереси, които администрацията на Доналд Тръмп смята за заплаха за икономическата и националната сигурност.\r\nПроектът на Apple за самоуправляващи се автомобили е рядка инициатива на компанията, която се появи в медийни публикации през последните няколко години. През 2015 г. директорите на Apple одобриха план за изграждане на автономно електрическо превозно средство, което да конкурира Tesla Inc. и автомобилната индустрия в Детройт. Оттогава Apple нае повече от 1000 инженери.\r\nПреди около две години обаче Apple сви плановете си за изграждането на физическо превозно средство и оттогава сформира екип, работещ по софтуер за самоуправление и сензорни технологии. Бизнесът с автономните автомобили е изключително конкурентен, а десетки компании в целия свят се опитват да поемат водеща роля в процъфтяващата и многообещаваща индустрия.\r\nApple е пуснала за тестове по пътищата десетки автомобили, оборудвани със софтуера ѝ, но все още не е ясно как надеждността на софтуера се конкурира с програмите на други компании като Uber Technologies Inc. и Waymo. Apple планира да използва своята технология върху специални ванове на Volkswagen, за да транспортира служителите си между офисите си. Apple не е обявила досега как ще предостави своята технология на потребителите.\r\nОколо 5 000 от над 135 000 служителите на Apple на пълен работен ден работят по проекта за автомобили. От тях около 2700 служители имат достъп до една или повече бази данни на Apple, съдържащи информация за проекта, става ясно от иска.\r\nПо-голямата част от мрежовата активност на Джан \"се състои от групови търсения, както и от целенасочено изтегляне на обилни страници с информация от различните приложения с поверителна база данни\". Прокурорите го обвиняват в изтеглянето на инженерни схеми и технически наръчници и доклади.\r\n\"Apple\" приема много сериозно поверителността и защитата на нашата интелектуална собственост, казва говорителят на компанията Том Нюмайер в имейл до Bloomberg. \"Работим с властите по този въпрос и ще направим всичко възможно, за да сме сигурни, че този индивид и всички други участващи лица ще бъдат държани отговорни за действията си\".\r\nТамара Крепет, федерален обществен защитник, който първоначално представля Джан, засега не е коментирала темата пред Bloomberg.\r\n ", "date": "2018.07.11", "title": "Кражба от Apple към Китай: Арестуваха крадец на данни!"}
{"url": "https://www.dnes.bg/stranata/2018/07/11/isteriiata-s-radiaciiata-krai-chernomorec-zaradi-lapsus-ili-greshka.381855", "text": "От няколко дни настана истинска истерия заради радиоктивния плаж в залива Вромос край Черноморец. Местните дори се оплакаха, че туристите напускали курорта, а десетки резервации се анулирали. Хотелиери и търговци пък обявиха готовност за протести заради изнесените от РЗИ данни.\n\r\nВсъщност всичко се оказало голяма грешка. \n\r\nНяма радиация с нива 50 пъти над допустимите норми, заявиха категорично от ръководствто на бургаската РЗИ. Гамафонът бил завишен само 2 до 3 пъти над нормалния, а до 50 пъти над нормите достигали единствено радионуклеидите в пясъка и почвата. Според шефът на инспекцията д-р Георги Паздеров, опасната новина била родена от неволен лапсус.\n\n\r\n                    \r\n                    \r\n\"Моята заместничка д-р Вергиния Цанова не е била разбрана правилно или е допуснала лапсус. Вероятно става въпрос за грешка на езика. По-важното в случая е, че такива нива на радиация няма на плаж Вромос, нито където и да било другаде. Повишението от 2 до 3 пъти на радиацията също крие риск, който е минимален. Но риск действително има, колкото и да е минимален. И ние сме длъжни по закон да информираме жителите и туристите какви са стойностите. Правим го всяка година и всяко лято на плажа се поставят предупредителни табели\", обясни шефът на бургаската РЗИ д-р Паздеров, цитиран от \"Монитор\". \n\r\nСпоред експертите човек трябва да лежи по цял ден върху пясъка в продължение на месец, два или три, за да се получи увреждане на здравето. \n\r\nТиражираната преди дни от пресата и телевизиите новина за опасна радиация на Вромос, създаде голямо напрежение сред местните хотелиери и жителите на Черноморец. Те окупираха кметството в курортното градче и обявиха, че са изправени пред фалит. \n\r\n\"Заради тази фалшива новина туристите масово отмениха резервации, дори и такива направени още през зимата. Омръзна ни с тези манипулации - всяко лято по това време някой обявява как тук се е появила опасна радиация. Това е удар срещу местния бизнес\", обявиха протестиращите. \n\r\nПрез последните два дни в курорта тече подписка, която е подкрепена от повече от 600 души. Хората настояват независима лаборатория да извърши замервания и да оповести публично резултатите. \n\r\n\"Настояваме кметът на Черноморец Добри Добрев да сформира екип от специалист по радиация, юрист и пиар експерт, да се направи пресконференция, на която да бъдат съобщени резултатите и оттук нататък, който се заиграе със залива Вромос, да му се търси съдебна отговорност\", каза Яна Николова от Инициативния комитет.\n\r\n\"Първо нека да уточним, че Вромос няма нищо общо с трите плажа на Черноморец, които нямат никакъв проблем. Вромос се намира извън курорта, близо до Атия. Пак повтарям - на този плаж от години има радиационен гама фон, който е два до три пъти повече от обичайния за другите плажове. И той вероятно ще си остане такъв в следващите 1500 години, защото периода на полуразпад на урана е много дълъг. 50 пъти над нормалните стойности са завишени радионуклеидите, което е различно. Тези изотопи с 50 пъти завишени стойности, всъщност генерират повишения 2-3 пъти гама фон. Колежката Цанова е говорила за тези изотопи, но е била разбрана погрешно\", обясни д-р Паздеров.", "date": "2018.07.11", "title": "Истерията с радиацията край Черноморец заради лапсус или грешка"}
{"url": "https://www.dnes.bg/sofia/2018/07/11/emblematichnata-za-bohemite-sladkarnica-feiata-napyt-da-byde-razrushena.381856", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОще една емблематична сграда в София може да бъде разрушена. Кафе-сладкарница \"Феята\" беше едно от средищата на културния и бохемски елит на столицата по време на социализма. След почти 70 години тя е напът да бъде заличена от градския пейзаж.\n\r\nКафе-сладкарница \"Феята“ се появява през 50-те години на миналия век и бързо се превръща в едно от най-посещаваните заведения в годините преди Прехода. \n\r\nСградата на култовото заведение е проектирана е от арх. Васил Вълчанов. Неговите наследници са крайно огорчени заради състоянието и бъдещето на \"Феята\".\n\r\nПрез втората половина 90-те години сградата на сладкарницата е приватизирана. За сладкарница \"Феята\" е имало издадено разрешително за реконструкция. Тя е започнала, но е спряла по неясни причини – от тогава сградата се руши. \r\n                    \r\n                    \r\nНастоящите собственици на \"Феята\" са подали уведомление до район \"Средец\" за събаряне на сградата. Те обаче не пожелаха да коментират пред камерата на .\n\r\nВъпреки че сградата не е паметник на културата, тя е оценена на международно ниво. Жилищният комплекс \"Яворов\" е вписан в световния регистър за паметници на модерната архитектура.\n\r\n\r\n ", "date": "2018.07.11", "title": "Емблематичната за бохемите сладкарница \"Феята\" напът да бъде разрушена"}
{"url": "https://www.dnes.bg/sofia/2018/07/11/reshavat-sydbata-na-sofiiskiia-tramvai-6.381857", "text": "Столичният общински съвет ще реши съдбата на трамвай № 6 в четвъртък, като ще се дискутират и избира между два варианта. Първият е пускането на нов тролей по бул. \"Арсеналски\", който да се движи по маршрута на трамвай №6 от бул. \"Прага\" до басейн Спартак, след което ще продължи до квартал \"Манастирски ливади\", съобщава \"Монитор\".\n\r\nПредвижда се също трамваите 1 и 7 да се движат по бул. \"Скоболев\". За тези промени от общината ще трябва да заделят 7 млн. лв. \n\r\nТри пъти по-скъп е вторият вариант, който ще бъде обсъждан. Той предвижда запазване на трамвая по бул. \"Арсеналски\" и пробиването на нов тунел под бул. \"Витоша\". Планира се от Петте кьошета трамваите по линиите 1, 6 и 7 да влизат в транспортния подлез при НДК. Линиите 1 и 7 ще завиват надясно, а трамваите по линия №6 ще продължават към съществуващия и в момента изход. \r\n                    \r\n                    \r\nЗаложена е реконструкция на бул. \"Скобелев\" - между булевардите \"Христо Ботев\" и \"Витоша\". Предвижда се стената на тунела под бул. \"Витоша\" да се пробие и чрез къс тунел и рампа с дължина около 240 м трамваят да излиза. За реализирането на този проект ще са нужни около 22 млн. лв.\n\r\nМеждувременно зам.-кметът по транспорт Евгени Крусев заяви, че до септември месец ще бъде готово и първото трасе за споделено движение на автобуси и трамваи по бул. \"Константин Величков\". Промяната ще бъде възможна и по булевардите \"Възкресение\" и \"Мадрид\". През вчерашния ден течеше и пренареждане на паветата на бул. \"Дондуков\". Крусев обясни, че са се наложили ремонтни дейности по паважа заради обилните валежи. Ангажиментът за изчистването на неизправностите е изцяло за сметка на строителната фирма, ремонтирала булеварда миналата година. ", "date": "2018.07.11", "title": "Решават съдбата на софийския трамвай №6"}
{"url": "https://www.dnes.bg/photo/2018/07/11/karolin-vojniachki-na-28-datskata-liubimka-v-tenisa.381782", "text": "\n\r\nНа днешния11 юли рожден ден празнува популярната датска тенисистка от полски произход Каролин Вожнячки. Родена през 1990 година в Одензе, Дания, тя е бивша №1 в световната ранглиста на Женската Тенис Асоциация. В моментя тя е №2 в света, като пред нея е единствено румънката Симона Халеп.\n\r\nДатчанката дебютира в професионалния тенис през 2005 година и става първата скандинавка, стигала до върха на световната ранглиста.\n\r\nВожнячки е дъщеря на поляци и има изцяло полски корени.\n\r\nИзраства в изцяло спортно семейство. Баща й Пьотър е бивш професионален футболист, който се мести със семейството си в Дания, след като подписва договор с местен клуб. Майка й пък е част от националния отбор на Полша по волейбол.\r\nТенисистката има и по-голям брат – Патрик, който е професионален футболист в Дания.\n\r\nИма общо 29 титли от турнири на WTA.\n\r\nВисока е 177 см.\n\r\nПечели титлата на Уимбълдън за девойки през 2006. В началото на тази година тя спечели и първата си титла от Големия Шлем при жените, побеждавайки на Australian open. \n\r\nОсвен тенис, Каролин обожава и футбола. Тя е известна фенка на английския Ливърпул, като често се появява с тениска на английския гранд.\n\r\nПрез юни 2012 г., тя стартира своя собствена линия луксозно дамско бельо.\n\r\nТенисистката имаше връзка с професионалния голфър Рори Макилрой в продължение на 3 години. Двамата дори обявиха техния годеж и насрочиха дата за сватбата, но малко по-късно Рори отмени годежа с оправданието, че не е готов за брак.\n\r\nПрез 2015 година датчанката се появи и на страниците на \"Sports Illustrated Swimsuit Issue\" с впечатляващи снимки по бански.\n\r\nТенисистката има участия и в няколко маратона.", "date": "2018.07.11", "title": "Каролин Вожнячки на 28: Датската любимка в тениса"}
{"url": "https://www.dnes.bg/eu/2018/07/11/planyt-na-germaniia-za-bejancite-syzdavane-na-tranzitni-centrove.381859", "text": "Германският вътрешен министър Хорст Зеехофер разкри дългоочаквания план за миграцията, предаде ДПА.\n\r\nЛидерът на баварския Християнсоциален съюз първоначално искаше да оповести плана преди четири седмици, но отложи представянето заради изразените от от канцлера Ангела Меркел опасения относно едностранното решение за недопускане на мигранти в Германия.\n\r\nТвърдолинейният Зеехофер често се противопоставяше на дългогодишния си съюзник Меркел по въпросите на миграционната политика, още откакто се опълчи на решението й да допусне в страната близо единия милион бежанци през 2015-2016 г., припомня ДПА.\n\r\nПо време на представянето на плана в Берлин Зеехофер отбеляза, че той е част от промяната в политиката за предоставяне на убежища, която по думите му е спешно необходима за Германия.\r\n                    \r\n                    \r\n\"Ние създаваме транзитни центрове, от които кандидатите за убежище ще могат да бъдат изпращани директно в отговорните държави\", заяви германският вътрешен министър.\n\r\nУпотребата на термина \"транзитни центрове\" със сигурност ще създаде недоволство у левоцентристкия коалиционен партньор - социалдемократите. Някои техни представители се обявиха срещу създаването на съоръжения от затворен тип.\n\r\nЗеехофер промени терминологията си с понятието \"трансферни центрове\", за да ги успокои, но заяви, че планът му е бил завършен на 4 юли, преди да преговаря по въпроса с Християндемократическия съюз на Меркел и със социалдемократите.\n\r\nРъководството на Германската социалдемократическа партия заяви, че Зеехофер трябва да престане да се опитва да предоговори коалиционното им споразумение и да се придържа към вече договореното. Той трябва да спре с летния си театър, който разиграва, каза ГСДП.\n\r\nМинистърът заяви, че ще цели яснота по въпроса кои държави членки на ЕС ще сключат двустранни споразумения с Германия за връщането на бежанците, регистрирани в тези страни.\n\r\nТой обяви, че очаква \"сложни разговори\", но изрази надеждата си, че те ще се увенчаят с успех. \"Колкото по-малко може да стори Европа, толкова по-важни стават националните мерки\", каза Зеехофер.\r\nВключването на двустранните споразумения е нужно за съгласието на останалите коалиционни партньори.\n\r\nВчера в Атина са пристигнали представители на германските власти, за да обсъдят подобно споразумение, научи ДПА от източници в гръцкото министерство на миграционната политика. Очаква се Зеехофер и италианският му колега Матео Салвини да обсъдят въпроса в Инсбрук днес преди срещата на министрите на вътрешните работи от ЕС в австрийския град.\n\r\nПредставителят на Върховния комисариат на ООН за бежанците за Германия Доминик Барч разкритикува плана на Зеехофер и заяви, че основни моменти в него будят въпроси.\n\r\n\"Планът се върти около затягане на режима от гледна точка на администрацията и процедурните въпроси, но в него се пренебрегва най-важното нещо: хората. Напълно липсва ангажимент за закрила на хората, за които съществува заплаха в родните им страни\", посочи Барч.\r\n(БТА)", "date": "2018.07.11", "title": "Планът на Германия за бежанците – създаване на транзитни центрове"}
{"url": "https://www.dnes.bg/eu/2018/07/11/otsviriha-trymp-na-letishteto-v-briuksel-zaradi-mach.381858", "text": "Пристигането на президента на САЩ Доналд Тръмп в Брюксел за срещата на върха на НАТО остана незабелязано от най-високопоставените представители на властите на Белгия заради протичащия по същото време в Санкт Петербург полуфинален мач между Франция и Белгия от Световното първенство по футбол, пише белгийският вестник \"Соар\", цитиран от БТА.\n\nПо данни на вестника никой от държавното ръководство на Белгия не е посрещнал Тръмп, защото всички са гледали мача. Белгийският крал Филип и външният министър Дидие Рейндерс бяха на стадиона в Санкт Петербург, а премиерът Шарл Мишел следеше мача от една от фен зоните в град Брен льо Конт.\r\nПрезидентът на САЩ, както и останалите държавни и правителствени ръководители, бе посрещнат само от представител на белгийското външно министерство. Миналата година Тръмп бе посрещнат на пристигането си в Брюксел за срещата на върха на НАТО от премиера Шарл Мишел.", "date": "2018.07.11", "title": "Отсвириха Тръмп на летището в Брюксел заради мач"}
{"url": "https://www.dnes.bg/stranata/2018/07/11/zabava-v-dupnica-hvyrliash-obshtinska-peika-v-r-djerman.381860", "text": "Две 13-годишни момчета от Дупница предизвикаха десетки коментари със скандален видео клип, който публикуваха в социалните мрежи. В него тийнейджърите заснели странната си забава - как хвърлят общински пейки в реката зад Джамията в града.\n\r\n\"Мизерници. Що за възпитание и наглост, какви деца са това? Изпочупили са всичко. Няма къде човек да седне сега. Задължително тези разбойници трябва да бъдат наказани“, изригнаха част от жителите на града. \n\r\nИма и подаден сигнал до началника на \"Контролното звено\" към Община Дупница Ивайло Терзиев. \n\r\nЗа по-малко от два часа \"героите\" бяха разкрити. Записите от камерите, които са в района ще бъдат добавени към производството за унищожаване на общинска собственост. Отделно от това родителите на двете момчета ще бъдат санкционирани. \r\n                    \r\n                    \r\n\"Тези деца ще бъдат поети от детска педагогическа стая. Не може този безумен вандалски акт да им служи за забавление, че даже с гордост да го качат във Facebook\", обявиха от общинската администрация в града, пише \"Монитор\".\n\r\nОт там уточняват, че това не е първи случай на умишлено повреждане на общинска собственост. \n\r\n\"Ако не се чупят пейките, ще се крадат плочки и павета. Само преди седмица установихме дупничанин, който беше задигнал солидно количество общински плочки от строителен обект в града\", казаха още от кметската управа.", "date": "2018.07.11", "title": "Забава в Дупница: Хвърляш общинска пейка в р. Джерман"}
{"url": "https://www.dnes.bg/stranata/2018/07/11/v-burgas-skochiha-na-nudistite-ne-gi-iskat-na-plaja.381861", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Не на голите по плажа!\". Под това мото тече подписка в Бургас, с която да се забрани нудизма на градския плаж, като вече са се подписали над 600 гласа, съобщава . \r\nМненията сред бургазлии обаче са разделени и някои нямат нищо против до тях да се разхождат хора без бански.\r\nОсновните искания на протестиращите са да има табели на градския плаж, които да забраняват достъпа до морето на летовници без бански костюми и монокини, а нарушителите да бъдат глобявани. А също и да се обособят зони за нудисти, достатъчно отдалечени от Централния плаж. \r\nСпоред Нели Тончева, голите тела на плажа оказват негативно влияние върху детската психика. \r\nОганизаторите на подписката са на мнение, че трябва да бъде актуализирана наредбата за обществения ред на общината.\r\n ", "date": "2018.07.11", "title": "В Бургас скочиха на нудистите, не ги искат на плажа"}
{"url": "https://www.dnes.bg/video-prognoza/2018/07/11/dyjdyt-svyrshi-idvat-letni-temperaturi-dnes-nad-30-gradusa.381862", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес валежи не се очакват, температурите надвишават 30 градуса на юг, а в следобедните часове навсякъде ще бъде слънчево, обеща Виолета Манчева в \"България сутрин\".\n\r\nВ момента София е най-студената балканска столица, но температурите ще остават стабилни. Ще има превалявания над централноевропейските страни, каза още Виолета Манчева за.\n\r\nУтре слънчевото време продължава, освен в някой части на Стара планина. В Добруджа в следващите дни валежи не се очакват, но в нощта срещу събота ще има интензивни извалявания в района. Лятото идва - края на юли ще бъде горещ и спокоен. В неделя ще има превалявания и на запад и на изток.\r\nЩе преобладава слънчево време с временни увеличения на облачността, главно в Северна България и планинските райони. Максималните температури ще са между 26 и 31 градуса, в София - около 26 градуса.\n\r\nВ планините ще преобладава слънчево време. На отделни места в масивите от Западна България ще превали слаб дъжд. Максималната температура на височина 1200 метра - около 22 градуса, на 2000 метра - около 15 градуса.\n\r\nПо Черноморието ще е предимно слънчево, с временни увеличения на облачността главно по северното крайбрежие. Ще духа слаб до умерен северозападен вятър.\n\r\nПрез следващите дни се очакват превалявания в Гърция. В Москва се очакват следобедни превалявания, които по залез ще спрат. Високите температури в Скандинавието остават.\n\r\n ", "date": "2018.07.11", "title": "Дъждът свърши, идват летни температури. Днес над 30 градуса!"}
{"url": "https://www.dnes.bg/world/2018/07/11/broiat-na-jertvite-ot-navodneniiata-v-iaponiia-raste-stigna-179.381866", "text": "Най-малко 179 са загиналите в наводненията и свлачищата в западната част на Япония, съобщи говорител на правителството, цитиран от Франс прес.\n\n\r\nДосега се съобщаваше за 156 загинали, пише БТА.\r\nДнес премиерът Шиндзо Абе ще посети префектура Окаяма за оценка на щетите.\r\nТова е най-големият брой загинали при наводнения в Япония от 1953 г., когато на остров Кюшу загинаха 759 души, а над 450 000 останаха без дом, отбелязва ТАСС.", "date": "2018.07.11", "title": "Броят на жертвите от наводненията в Япония расте, стигна 179"}
{"url": "https://www.dnes.bg/index/2018/07/11/receptata-dnes-domashen-sladoled-sys-smetana-i-plodove.381444", "text": " :\r\n400 мл течна сметана за готвене (сладка)\r\n4 жълтъка\r\n4 супени лъжици захар\r\nванилия на прах - по желание\r\nгорски плодове за декорация\r\n \r\n:\r\n \r\nРазбийте с миксер жълтъците със захарта, докато побелеят. Отделно разбийте сметаната на твърд сняг. Смесете я внимателно с жълтъците и захарта и с помощта на шпатула с бавни движения разбъркайте всички съставки.\r\n \r\nИзсипете сместа в алуминиев съд, покрийте с фолио и оставете във фризера за поне 3 часа. Сервирайте с пресни плодове, шоколадови парченца, ядки.\r\n\r\n", "date": "2018.07.11", "title": "Рецептата Dnes: Домашен сладолед със сметана и плодове"}
{"url": "https://www.dnes.bg/politika/2018/07/11/plevneliev-izvyn-politikata-slavi-ne-e-faktor-radev-populist.381869", "text": "Румен Радев си остава генерал популист и не се доказа като президент обединител на нацията. Това смята президентът Росен Плевнелиев (2012-2017). Според него наследникът му в \"Дондуков\" 2 прави опити да раздели Европейския съюз и залита към Москва. \n\r\n\"От един държавен глава се очаква да бъде благороден, широко скроен, справедлив, да работи за доброто име на България по света. Не му отива да всява съмнения, да говори неистини. Успехът на кабинета през българското председателство на ЕС е категоричен. Всички европейски лидери и лидерите в региона благодариха на българското правителство за постигнатия успех. Единствен Радев омаловажи постигнатото, търсейки евтин пиар\", твърди Плевнелиев пред \"\".\n\r\n                    \r\n                    \r\nПрезидентът Румен Радев разкритикува хвалбите на правителството за преминалото вече европредседателство, но пък Плевнелиев пита: \"Кое не одобрява президентът Радев? Девиза “Съединението прави силата” и че българското правителство положи много усилия за постигането на единство в ЕС в критичен момент? Или историческата среща на върха на ЕС със Западните Балкани, с постигнатото пълно съгласие по декларацията от София и препотвърждаването на европейската перспектива за държавите от Западните Балкани? Или не одобрява постигнатото пълно съгласие за инвестиции и свързаност на Балканите? Или падането на роуминг тарифите за всички държави на Балканите?\"\n\r\n\"Радев си остава генерал популист и не се доказа като президент - обединител на нацията. Той не изгради никаква тежест и никакви контакти на международно ниво за разлика от премиера Борисов и правителството. Президентът Радев направи неуспешни опити да раздели ЕС\", смята Росен Плевнелиев. \n\r\nСпоред него Радев се опита да раздели съюза с противопоставяне на санкциите срещу Русия, както и позицията му за Споразумението за свободна търговия с Канада. \n\r\n\"Той не изгради собствени визия и контакти, няма никаква тежест и международен успех - нито на Изток, нито на Запад\", посочи Плевнелиев. \n\r\nСпоред предшественикът на текущия президент оттук нататък Румен Радев може да играе единствено вътрешнополитическа роля и да бъде популист. Нещо, за което Радев дал сигнали още при встъпителната си реч пред Народното събрание - \"реч без идеология, ясни ангажименти, приоритети или ценности и не за стратегически действия, а заявка за популистки действия\". Според Росен Плевневлиев обаче ако Румен Радев състави партия тя ще бъде в услуга на Бойко Борисов.  \n\r\n\"Радев ще участва на всяка цена на следващите избори. Той е генерал, а генералите водят битки - понякога безсмислени. Битката в никакъв случай не е самоцел, нито смисъл. Смисълът е в устойчивия мир, който е базиран върху баланс и перспектива в обществото. Победата не е за генерала или за политика. Почти всички политици допускат баналната грешка да преиграят с властта. Радев е в същата група\", посочва още Плевнелиев. \n\r\nЗапитан дали един друг фактор - Слави Трифонов, би бил заплаха за Бойко Борисов, Плевнелиев е категоричен - едва ли. \n\r\n\"Но всеки опит да се заиграе с политика завършва крайно неуспешно. Да не забравяме, че на изборите през 2009 г. Слави игра със свой мажоритарен кандидат във Варна. През 2011 г. подкрепи на президентските избори Меглена Кунева. Цялото шоу - и сценаристите, и екипът, цялото телевизионно студио водеше кампания. Гордея се, че доверието на българския народ получих аз. Не мисля, че Слави може да бъде сериозен политически фактор\", посочи президентът. \n\r\nА дали Росен Плевневлиев може да обедини дясното? \n\r\n\"Най-отговорно заявявам: Не, не и не. Не е това моята роля. Аз обещах на българския народ да бъда активен гражданин, но не активен политик. Няма да се връщам в политиката, но искрено се притеснявам от тоталния разпад в дясното пространство\", посочва Росен Плевнелиев.", "date": "2018.07.11", "title": "Плевнелиев извън политиката: Слави не е фактор, Радев – популист!"}
{"url": "https://www.dnes.bg/kino/2018/07/11/ant-men-i-osata-pobediha-fenomenalnite-2-i-u-nas.381888", "text": "Създаденият по едноименните комикси на \"Марвъл\" \"Ант-Мен и Осата\", е най-гледаният филм след миналия уикенд, сочат обобщените данни от киносалоните у нас. Вторият филм за героя, който има супер силата да се смалява, когато е необходимо, е гледан от 10 450 зрители и има 123 259 лева приходи за първите си три дни на екраните.\r\nНа второ място в топ 10 е \"Феноменалните 2\". Анимационният филм за семейството със суперсили, познато от първият филм преди 14 години, е от месец на екраните у нас и за това време са го гледали 79 695 зрители и има 750 200 лева приходи.\r\nТрети в класацията е \"Джурасик свят: Рухналото кралство\". Екшънът, който е пети по ред в историята за \"събуждането\" на динозаврите в наши дни, като този път събитията с огромните животни са пренесени на континентална територия, е гледан от 105 801 зрители и има 1 169 808 лева приходи за петте седмици от премиерата му у нас,пише БТА.\r\r\n                    \r\n                    На четвърто място е \"Да обичаш Пабло\" по книгата на Вирхиния Валехо. Историята на най-известният наркобарон от Колумбия през погледа на любовницата му, е гледана от 31 848 зрители и има 295 872 лева приходи за месец на екраните у нас.\r\nПета позиция сред най-гледаните филми е за екшъна \"Бандитките на Оушън\". Осмият по ред филм със сходен сюжет, но в който главните герои са жени с различни криминални способности, е гледан от 36 095 зрители и има 326 554 лева приходи за четирите седмици у нас.\r\nШесто място е за екшън-драмата \"Сикарио 2: Солдадо\" с Бенисио Дел Торо, Изабела Моне и Джош Бролин в главните роли. Втората част на историята за борбата с организираните картели по мексиканско-американската граница, в която влизат агент на ФБР, познатият като непредсказуем Алехандро и Изабела - дъщерята на наркобос, е гледана от 11 029 зрители и има 108 816 лева приходи за десетте дни на екраните у нас.\r\nНа седмо място е комедията \"Ти гониш!\", създадена по описана във вестникарска статия действителна история. Продължаващата три десетилетия игра между група приятели, е гледана от вече 9 245 зрители и отчита 80 852 лева приходи от билетите им за десетте дни на екраните у нас.\r\nНа осмо място е втората премиера от миналия уикенд - \"Първата чистка\", разказваща предисторията на филма от преди пет години - \"Чистката\". Филмът на Джерард Макмъри, който разказва за половиндневното беззаконие в САЩ, дадено за упражняване на агресия и убийства без преследване, е гледан от 1 722 зрители и има 16 906 лева приходи за първите три дни у нас.\r\nДевето място е за \"Невъзможно бягство: Хадес 2\". Филмът със Силвестър Сталоун, който е продължение на едноименният екшън отпреди пет години, е вече трета седмица на екраните у нас и за това време са го гледали 9 590 зрители и има 84 917 лева приходи.\r\nНа десето място е комедията \"Книга за възрастни\". Филмът за читателския клуб на четири дългогодишни приятелки, в който всичко се преобръща след прочитането на еротичната трилогия на Е. Л. Джеймс \"Петдесет нюанса сиво\", е гледан от 20 872 зрители и има 187 600 лева приходи след месец и половина на екраните у нас..", "date": "2018.07.11", "title": "\"Ант-Мен и Осата\" победиха \"Феноменалните 2\" и у нас"}
{"url": "https://www.dnes.bg/sofia/2018/07/11/mlad-myj-ubi-bashta-si-prebi-maika-si-i-napadna-policai.381903", "text": "Психичноболен уби баща си, а след това преби и майка си в столичния квартал \"Лозенец\", съобщи БНР. \r\nСигналът до полицията бил подаден от пострадалата. При пристигането на органите на реда, мъжът се барикадирал в апартамента си, а час по-късно излязъл и нападнал с оръжие екипите на МВР. \r\nИзвършителят на криминалното деяние бил агресивен и се водел на отчет в Центъра за психично здраве. Не е ясно дали е бил на лечение и дали е приемал редовно лекарствата си. \r\nНападателят е бил обезвреден и откаран в Центъра за психично здраве. По случая тече разследване и тепърва ще се изясняват подробностите около инцидента. \r\n ", "date": "2018.07.11", "title": "Млад мъж уби баща си, преби майка си и нападна полицай"}
{"url": "https://www.dnes.bg/politika/2018/07/11/deputatite-iskat-shefkata-na-agenciiata-po-lekarstvata-v-ns.381894", "text": "Депутатите задължиха шефката на Изпълнителната агенция по лекарствата проф. Асена Стоименова да се яви пред парламента и да бъде изслушана.\r\nПовод за това е спирането на 62 медикамента заради субстанция, която може да бъде класифицирана като вероятен канцероген. Лекарствените продукти са за лечение на хипертония, инфаркт и сърдечна недостатъчност.\n\n\n\r\nПо-рано БСП направиха предложение Стоименова да бъде поканена и изслушана от депутатите да даде повече информация заради сериозността на случая.\r\nЧас след това обаче стана ясно, че директорката на Изпълнителната агенция по лекарствата е отказала да дойде в парламента, тъй като има други ангажименти. Също така е посъветвала народните представители да се запознаят с информацията, изнесена в сайта на агенцията по случая.\r\r\n                    \r\n                    Отказът на Асена Стоименова разгневи депутатите и с пълно единодушие те решиха тя да бъде призована в парламента по чл. 113 от правилника на Народното събрание. Според него парламентът може да извършва изслушвания по въпроси, засягащи държавни или обществени интереси.\r\n ", "date": "2018.07.11", "title": "Депутатите искат шефката на Агенцията по лекарствата в НС"}
{"url": "https://www.dnes.bg/rock/2018/07/11/za-kakvo-sluji-tozi-buton-pita-frontmenyt-na-iron-maiden.381902", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Преди повече от 20 години, когато Iron Maiden гостуваха за пръв път в София, вуйчо ме заведе на концерта им и това бе искрата, която запали големия пожар\", сподели в студиото на  Николай Петрос от фенклуба на Iron Maiden в България.\n\r\nОт книгата на Дикинсън \"Автобиография - За какво служи този бутон\" разбираме, че рок-легендата е бил запален по фехтовката и авиацията, като много от песните му са повлияни от тези му интереси.\n\r\nНиколай Петрос разказа в \"България сутрин\" още любопитни моменти от неговото битие и характер - че той не бил стандартният тип рок звезда, а по-скоро земен човек и опортюнист.\r\n                    \r\n                    \r\n\"Той постоянно приема възможността да се занимава с нещо ново\", допълни един от най-запалените фенове на групата. Детството на метъл-звездата е било нелеко, но го научава да бъде благодарен да цени това, което има. Отгледан е от баба си и дядо си.\n\r\nНиколай Петрос обяви, че на 22 юли предстои концерт на Iron Maiden в Пловдив, като определи това като най-силния период през годините на групата.\n\r\n\n\r\n ", "date": "2018.07.11", "title": "За какво служи този бутон, пита фронтменът на Iron Maiden"}
{"url": "https://www.dnes.bg/stranata/2018/07/11/vlastta-shte-misli-nov-red-za-spraviane-s-shteti-ot-bedstviia.381904", "text": "Управляващите ще обмислят законови промени след пораженията върху инфраструктурата в резултат на обилните дъждове. Целта на промените ще бъде щетите да се възстановяват по-бързо.\n\r\n\"Процедурата досега е – комисии, назначени от областния управител, правят огледи, описват, дават ги в Комисията по възстановяване и подпомагане и изплащаме средствата там, където сме решили, че е най-наложително“, припомни МВР шефът Валентин Радев пред журналисти в МС.\r\n\n\n\n\r\nПо разпореждане на премиера Бойко Борисов заедно с колегата си Николай Нанков той трябва да организира бързото възстановяване на засегнатите улици в населените места.\r\n                    \r\n                    \r\nРадев каза, че всяка година комисията разполага с ресурс от около 70 млн. лв., с които възстановява разходи, свързани с щети от бедствия. До момента са гласувани на два пъти по около 20 млн. лв. и остават около 30 млн. лв.\n\r\nЗатова министърът призова за обективност при описването на проблемите, за да бъдат отсети най-належащите случаи.\n\r\n\"На места гражданите казват, в Мизия, Бургаско и на други места, че от 50 г. не са виждали такива наводнения. Има улици, които част от улицата я няма, или пък цялата“, обясни той.\n\r\nРадев заяви, че целта е веднага кметовете да наемат фирми, да започне възстановяването, а след това парите ще бъдат възстановени. Точно какъв ще бъде редът за това, тепърва ще обсъждат двете министерства МВР и МРРБ.", "date": "2018.07.11", "title": "Властта ще мисли нов ред за справяне с щети от бедствия"}
{"url": "https://www.dnes.bg/rusia/2018/07/11/trymp-sreshtu-berlin-zashtitavame-vi-vie-davate-pari-na-rusiia.381893", "text": "Президентът на САЩ Доналд Тръмп разкритикува страните от НАТО, одобрили строителството на газопровода „Северен поток – 2“. Пред журналисти преди работната закуска с генералния секретар на НАТО Йенс Столтенберг в Брюксел Тръмп отправи особено рязка критика към Германия, наричайки я заложница на Русия. \n\r\n„За голяма жалост Германия сключва газова сделка с Русия – заяви Тръмп. - Ние защитаваме Германия, защитаваме Франция, ние защитаваме всички тези страни, а междувременно редица държави сключват споразумения с Русия за строителството на газопровод“.\n\n\n\r\n„Ние сме длъжни да ви защитаваме, а вие давате милиарди долара в сандъка на Русия. - продължи той. - Германия е заложница на тях /Русия/. Ние определено трябва да обърнем внимание на това“. \r\n                    \r\n                    \r\n„Германия изцяло се контролира от Русия. След строителството на новия тръбопровод над 70% от доставките на природен газ ще идват от Русия“, заяви Тръмп, цитиран от ТАСС.\n\r\nВ тази връзка той припомни също, че Германия „внася в бюджета на НАТО само 1% от своя БВП“, както и че шеф на борда на директорите на компанията Nord Stream 2 е бившият германски канцлер Герхард Шрьодер. \n\r\n„Кажете ми, справедливо ли е това? - заяви Тръмп. - Това е неприемливо!“ \n\r\nТой посочи, че „Германия е богата страна“ и според него Берлин може „да увеличи военните си разходи незабавно“. \n\r\n„Реализацията на проекта „Северен поток – 2“ е неприемлива за САЩ, подчерта Тръмп. \n\r\n„Северен поток – 2“ предвижда строителство и работа на две линии на газопровода с обща мощност 55 млрд. куб. м годишно от крайбрежието на Русия през Балтийско море до Германия. \r\n ", "date": "2018.07.11", "title": "Тръмп срещу Берлин: Защитаваме ви, вие давате пари на Русия!"}
{"url": "https://www.dnes.bg/crime/2018/07/11/pochinalata-mlada-jena-v-bansko-stradala-ot-anoreksiia.381908", "text": "Младата служителка, открита мъртва в хотел в Банско, е страдала от анорексия. Заключението от направената аутопсия е, че причина за смъртта й е полиорганна недостатъчност.\n\r\nВчера 22-годишната жена бе намерена мъртва на работното си място. Колеги намерили безжизненото тяло на момичето, след като повече от час то не отговаряло на служебния си телефон.\r\nЛекарският екип, дошъл на място, само е констатирал смъртта й. Младата жена работила в петзвезден хотел в курорта като експерт \"човешки ресурси\", съобщава БНР.\r\n ", "date": "2018.07.11", "title": "Починалата млада жена в Банско страдала от анорексия"}
{"url": "https://www.dnes.bg/sofia/2018/07/11/v-lozenec-ubil-bashta-si-s-noj-chakal-policaite-s-dva.381911", "text": "С два ножа посрещнал полицаите психичноболният мъж, който уби баща си и нападна майка си в София. Трагедията се разиграла вчера в дома им в столичния квартал \"Лозенец\".\r\nКакто Dnes.bg писа младият мъж убил баща си, пребил майка си и нападнал полицаите, отзовали се на сигнал за саморазправата.\n\r\nВъзрастният човек издъхнал от удари с нож, които нанесъл синът му.\r\nПсихичноболният мъж съборил баща си Пенчо на земята и го пробол няколко пъти в торса, пише \"\".\r\nУбитият е на 76 години. Той опитал да се опази, но синът му бил по-силен от него. Предполага се, че младият мъж нападнал първо майка си, а баща му се опитал да я защити.\r\r\n                    \r\n                    Жената подала сигнала в полицията вчера в 16,30 часа. Униформените пристигнали за минути, но вратата била заключена. Те я разбили, а мъжът ги посрещнал с два ножа. Полицаите успели да го обезвредят за минути.\r\nМладежът е откаран в Център за психично здраве, защото се водел на отчет.\r\n ", "date": "2018.07.11", "title": "В \"Лозенец\": Убил баща си с нож, чакал полицаите с два..."}
{"url": "https://www.dnes.bg/notifikacii/2018/07/11/toi-gi-zavede-v-peshterata-zaradi-nego-oceliaha-noviiat-geroi-ake.381872", "text": "Историята с блокираните в пещера в Тайланд футболисти и техния треньор приключи благополучно – всичките 12 деца и техният 25-годишен наставник бяха изведени на повърхността, животът им вече не е застрашен. Руската редакция на Би Би Си разказва кой е Екапол Чантавонг – единственият възрастен в блокираната под земята група, когото наричат истински герой. \r\nСпасителната операция започна на 8 юли. Спасителите трябваше да избират – дали да започнат да извеждат децата колкото се може по-скоро, докато времето не се е влошило, или да чакат, докато премине сезонът на дъждовете. Момчетата бяха в пещерата от 23 юни. \r\nТе бяха открити от британски водолази на 2 юли. Повече от седмица момчетата са били в абсолютна тъмнина, с минимални запаси от вода и храна и без топли дрехи. Възможно е точно благодарение на ръководителя на групата децата да са оцелели в наводнената пещера.\n\n\n\n\rБлизкият приятел на няколко от спасените момчета Аутапорн Хамхенг нарече 25-годишния Екапол Чантавонг истински герой. Самият той преди също е тренирал в отбора на командир Аке, както наричат Чатавонг близките му. \r\n\"Обичам Аке, изцяло му се доверявам, той е човек, който се грижи за всички деца. Те всички са герои, защото оцеляха, но треньорът е най-големият герой. Не се съмнявам, че той е направил всичко възможно децата да оцелеят в пещерата“, каза той. \r\n\"Притеснявам се, че /футболистите и треньорите/ ще започнат да се обвиняват за случилото се и най-много се вълнувам за него. Надявам се по-скоро да ги видя и искам те да са запазили силата си, за да можем отново да играем футбол\", добави приятелят на момчетата. \r\nРодителите на момчетата помолиха треньорът да не бъде обвиняван за това, че те са се оказали блокирани в пещерата. В написани на ръка писма, изпратени до децата по спасителите, те също се обръщат към Чатавонг и го молят той да не се смята за виновен.\r\n\"Аке, аз съм майката на Титан. Бъди силен. Грижи се за себе си. По-голямата ти сестра също те чака на входа на пещерата. Моля, изведи децата\", се казва в едно от писмата. \r\nСамият треньор в отговор помоли за прошка. \"Към всички родители – с момчетата всичко е наред. Те имат всичко необходимо, с тях се отнасят добре. Обещавам максимално да се грижа за децата. Благодаря на всички, които се притекоха на помощ. Също така от цялото си сърце моля родителите за прошка\", написа той. \r\nТреньорът, естествено, беше критикуван, че е повел децата към пещерата на екскурзия в сезона на проливните дъждове. При това на входа на пещерата е окачен огромен знак, който предупреждава за опасност. \r\nНо за много от тайландците бившият монах Чантавонг се превърна едва ли не в проява на Божия промисъл, изпратен свише, за да помогне на децата в беда. Тайландците споделят в социалните мрежи снимки, на които се вижда треньорът, който медитира в поза лотос и държи в ръце 12 диви прасенца /така се казва и футболният отбор на момчетата – Дивите глигани/. \r\nСпоред властите той е бил сред тези в групата, които са изгубили най-много сили – частично поради това, че той е давал водата и храната на децата. Той също така ги е научил да медитират и да съхраняват енергията си. \r\n\"Ако той не беше там, какво щеше да се случи с детето ми?\", каза в интервю за тайландска телевизия майката на едно от децата. \"Когато той излезе, ние всички ще трябва да изцелим неговото сърце. Скъпи мой Аке, никога ни бих хвърлила вината върху теб\". \r\nНегови приятели разказват, че Чинтавонг е изгубил родители си, когато е бил на 10 години. След това е станал монах, но е трябвало да напусне манастира, за да се грижи за болната си баба в провинция Чианграй. Там работел към местния манастир, а също е бил и помощник треньор на местния юношески футболен отбор.\r\n\"Той ги обича повече от самия себе си – казва близкият му приятел Джон Хампай. - Той не пие, не пуши. Той е човек, който може да се грижи за себе си и е научил момчетата на това\". \r\n ", "date": "2018.07.11", "title": "Той ги заведе в пещерата, заради него оцеляха! Новият герой Аке!"}
{"url": "https://www.dnes.bg/index/2018/07/11/ekotaksata-za-starite-koli-skacha-s-13-za-novi-pada-s-10.381918", "text": "За да стимулира ползването на коли с по-ниски нива на замърсяване, правителството увеличи продуктовата такса за старите автомобили с 12-13%.\r\nНамалява се размерът на таксата за нови автомобили с 10% и се запазва досегашният размер за тези до 5 години.\r\nЗа хибридните автомобили тенденцията е същата, като таксата за новите се намалява с около 20%, а за по-дълго употребяваните се увеличава с 12%.\r\nОтпада заплащането на продуктова такса за електромобили до 31.12.2021 г.\r\nПоставят се и високи цели за излезлите от употреба моторни превозни  средства от категориите за превоз на повече от 8 пътници и за превоз на  товари над 3,5 т - за оползотворяване 96% и за рециклиране 94% .\r\nС промени в Наредбата за опаковките и отпадъците от опаковки се  увеличава броят на разположените съдове за населени места с под 50 000  жители средно с 15%, от 50 000 до 100 000 жители - 9% и над 100 000  жители - с около 7%.\r\n ", "date": "2018.07.11", "title": "Екотаксата за старите коли скача с 13%! За нови пада с 10%!"}
{"url": "https://www.dnes.bg/stranata/2018/07/11/s-komocio-i-schupeni-rebra-tri-jeni-sled-katastrofa.381882", "text": "Край град Елена вчера е станала катастрофа, която е пратила трима пътници в болница. Три жени са пострадали при инцидента в района на ханче \"Боаза\", което се намира в района на град Елена.\r\nПроизшествието е станало около 15,30 ч. във вторник, съобщи полицията във Велико Търново, цитирана от . По първоначална информация лек автомобил Рено, управляван от 35-годишна жена от Плевен, движейки се в посока Лясковец, е навлязъл в насрещната лента и се е ударил в Опел \"Астра\", управляван от 83-годишен мъж от Елена.\r\nВ опела са пътували още две жени на 88 и 66 години от Варна. Пострадали са и двете пътнички, както и водачката на реното. Те са откарани  във великотърновската болница, където са настанени. Лекарите са установили комоцио на една от ранените, а водачката е с установена травма на ребро.\r\r\n                    \r\n                    Двамата водачи на МПС-ата са изпробвани за употреба на алкохол с техническо средство, пробите са отрицателни. По случая е започнато досъдебно производство.", "date": "2018.07.11", "title": "С комоцио и счупени ребра - три жени след катастрофа"}
{"url": "https://www.dnes.bg/politika/2018/07/11/borisov-pred-ns-v-petyk-shte-otchete-evropredsedatelstvoto.381885", "text": "Премиерът Бойко Борисов ще отчете пред народните представители резултатите от българското европредседателство в петък на 13 юли.\r\nКакви да бъдат правилата, по които да се проведе изслушването, обаче скара управляващи и опозиция и те дебатираха един час какви да са промените в правилника за дейността на Народното събрание.\r\nВ крайна сметка те решиха в рамките на 10 минути Борисов да представи пред депутатите доклада на Министерския съвет за свършеното по време на еврошефството, както и за приоритетите на България по време на текущото председателство.\r\nПо 10 минути ще може да се изказва и по един представител от парламентарна група. След това министрите ще могат да отговарят на поставените въпроси в рамките на общо 10 минути.\r\r\n                    \r\n                    От БСП настояваха депутатите да имат и право на отношение след отговорите на министрите, но от ГЕРБ се заинатиха и се позоваха на досегашната парламентарна практика и допълниха, че в последните три парламента няма подобна процедура. Очаквано червените не останаха доволни и обвиниха управляващите в налагане на цензура.", "date": "2018.07.11", "title": "Борисов пред НС в петък, ще отчете европредседателството"}
{"url": "https://www.dnes.bg/obshtestvo/2018/07/11/v-ofisa-na-chas-sedene-skok-kliakane-15-min-hodene.381889", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Може ли ходенето пеша да подобри нашето здраве? Учените все още спорят колко и какви упражнения са нужни на едно дете, за да живее то пълноценно, но са категорични - за да са здрави малчуганите трябва да спортуват поне един час на ден.\r\nУлтрамаратонецът Красимир Георгиев е категоричен - дори в офисите хората трябва да се движат постоянно, а не да се заседяват на стола. Той препоръча за раздвижване да се направят няколко клякания, подскоци, да се опънат ръцете нагоре.\r\n\"На всеки час, поне 15 минути трябва да се движим. Така капацитетът ни на ефективност ще се вдигне с цели 30%. В офиса малко хора въобще стават от стола. Това трябва да се промени\", уточни в \"България сутрин\" Георгиев.\r\r\n                    \r\n                    По думите му спортът в България все повече добива популярност, но на работното място движението е малко.\r\nСпоред физиотерапевта Димитрина Сивкова статистиката сочи доста тревожни резултати, последиците от които ще станат видими след 5 години.\r\n\"Ластиците са един доста добър инструмент за раздвижване в офиса. Могат да се носят, където искаме. Използват се за упражнения с ръце, крака и тяло. И спокойно - няма опасност от предозиране\", отбеляза Сивкова пред \n\r\n\r\n ", "date": "2018.07.11", "title": "В офиса: На час седене -  скок, клякане, 15 мин. ходене"}
{"url": "https://www.dnes.bg/akoshtete-vqrvaite/2018/07/11/7-fakta-za-jivotnite-koito-sys-sigurnost-ne-znaete.381910", "text": "Животинското царство е пълно с изненади и загадки. Доцент от зоопаркa Columbus в Охайо, САЩ споделя пред BoredPanda кои са най-интересните и забавни факти, които не знаем за животните. Елените на Дядо Коледа следва да са женски Северните елени са единствения вид елени, при които и мъжките, и женските имат рога. Те сменят рогата си всяка година - мъжките в началото на декември, а женските - началото на пролетта. Тъй като, по снимките, елените на Дядо Коледа имат големи, пораснали рога на Бъдни вечер и Коледа, това би означавало, че той има само женски елени. Полярните мечки не са бели Козината на красивите полярни мечки всъщност не е бяла на цвят, а прозрачна, подобно на оптичните влакна. Когато е осветена от слънцето, изглежда бяла. Кенгуруто не ходи смешно Кенгуруто няма смешна походка, то просто не може да мърда единият крак отделно от другия, когато е на суша. Краката му винаги са в синхрон. Единствения случай, в който може да мърда краката отделно, или да движи само един от тях, е когато плува. Костенурките са шумни Костенурките са познати като бавни и спокойни животни. Те не вдигат много шум и не издават някакъв наистина специфичен звук, който хората да имитират. Но всъщност това са едни от животните, които са най-шумни, когато правят секс. ", "date": "2018.07.11", "title": "7 факта за животните, които със сигурност не знаете"}
{"url": "https://www.dnes.bg/stranata/2018/07/11/za-vzriveniia-bankomat-v-plovdiv-mlad-moldovec-v-aresta.381943", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n22-годишен молдовец и негов съучастник са авторите на крупния обир от взривения банкомат на 7 юли в Пловдив.\n\n\nСумата, която са задигнали, е 215 хил. лв. От нея са възстановени 88 хил. лв., останалите 127 хил. лв. ги няма. Това оповести главният секретар на МВР Младен Маринов.\n\r\nТой уточни, че групата има отношение и към опита за грабеж в \"Люлин\". Използвали са същите способи и същия автомобил, уточни Маринов.\n\r\nЗаловен е единият от извършителите, другият вече е избягал в чужбина. Маринов обясни, че чужденците са влезли у нас на 17 юни, пребивавали са във Варна, Бургас и София.\r\n                    \r\n                    \r\n\"Те мигрират, обират бързо и напускат. Това ги прави трудни за задържане. Действат конспиративно, използвайки крадения автомобил, с който се движат\", посочи Маринов, цитиран от \"\".\n\r\nПо думите му, благодарение на видеонаблюдението, изградено в Бургас, Пловдив и София, разследващите са успели да ги идентифицират.\n\r\n\"Немалка част от парите са възстановени, другите са сменени в чейндж бюра, доста банкомати са обгорени при взрива\", сподели наблюдаващият прокурор Румяна Калеева.\n\r\n\"Задържаният е криминално проявен за кражби в родината си. Групата имала афинитет към банкомати\", заяви гл. комисар Христо Терзийски и припомни за подобни случаи преди 3 години в пловдивските села Ръжево Конаре и Устина.\n\r\nПо думите му, Пловдив е лесен за плячка, тъй като има достъп до магистрала.\n\r\n\"Чрез камерите установихме автомобила с крадени номера, с който са се движили молдовците. Табелите са били отнети същата вечер в близост до банков клон в \"Тракия\".\n\r\nЗалавянето на автомобила е станало в бургаския квартал \"Славейков\". В този момент апашите са се опитвали да заличат следи, като са закарали колата на автомивка. В колата е пътувало и момиче от Молдова, но то нямало участие в кражбата.\n\r\nГрупата няма установени контакти в България, пребивавали са за кратко в София, Варна и Бургас. Не е ясно дали са знаели, че в банкомата има такава голяма сума или са действали на случаен принцип.\n\r\nЗаловеният е в ареста за 72 часа. Предстои в петък да бъде искано от съда мярката да бъде удължена за постоянно.", "date": "2018.07.11", "title": "За взривения банкомат в Пловдив – млад молдовец в ареста!"}
{"url": "https://www.dnes.bg/politika/2018/07/11/spornite-promeni-v-zakona-za-gorivata-minaha-na-vtoro-chetene.381922", "text": "Депутатите приеха на второ четене промени в спорния закон за горивата, с който се въвеждат специални изисквания за регистрация на търговците на едро и дребно с нефтени продукти.\r\nПроектът създаде напрежение вътре в коалицията \"Обединени патриоти\", тъй като НФСБ се обявиха против някои текстове, а вицепремиерът Валери Симеонов го нарече лобистки.\r\nВ крайна сметка депутатите решиха, че за да бъде регистрирано лице за търговия на едро с нефтени продукти, трябва да има внесен уставен капитал или активи в размер не по-малък от 1 млн. лева. За търговия на дребно ще се изисква внесен уставен капитал или имущество в размер не по-малък от 20 хиляди лева.\r\nПри регистрация ще трябва да се предоставя и обезпечение, което да служи за изпълнението на непогасени изискуеми задължения. Размерът на обезпечението за търговия на едро и съхранение на нефтени продукти ще е 500 000 лв., за търговия на дребно - 20 000 лв. за всеки обект.\r\r\n                    \r\n                    Според вносителите, промените целят изсветляване на пазара на горива и ограничаване на сивия сектор.\r\nСпоред малките търговци, които излязоха на протест, това ще ги обрече на фалит заради предвидените сериозни банкови гаранции, които ще бъдат изисквани от тяхна страна. Те смятат и че промените ще нарушат конкуренцията и ще оставят на пазара само големите играчи.\r\nВносителят на закона Емил Димитров - Ревизоро обаче коментира пред журналисти, че промените не целят закриване или купуване на бензиностанции.\r\n\"Законът няма отношение към това кой как да се развива и дали да има една, две или сто бензиностанции\", категоричен бе той.", "date": "2018.07.11", "title": "Спорните промени в Закона за горивата минаха на второ четене"}
{"url": "https://www.dnes.bg/index/2018/07/11/tova-e-goliamo-semeistvo-ukrainec-ima-346-jivi-naslednici.381899", "text": "Украинец на 87 години кандидатства за световен рекорд с най-голямото семейство - той има 346 живи наследници, съобщи в. \"Дейли мейл\".\n\r\nПавел Семянук има 13 деца, 127 внуци, 203 правнуци и три праправнучета. Най-малкото от тях е на две седмици.\r\nВсички деца на Павел Семянук са от една съпруга. \r\nСемейството живее в село Доброслав в Одеска област. Той е пенсиониран строителен работник. Твърди, че семейството няма проблеми. Единственото нещо, което го затруднява, е да помни имената на всички.\r\n\"Знам имената на по-големите. Често обаче не мога да си спомня имената на малките\".\r\nВинаги когато някой от семейството се задоми, останалите се събират да построят къща на новата двойка. Недостиг на работна ръка няма, защото повечето мъже в семейството са в строителния бизнес.\rСемейството се събира за всички празници - рождени дни и сватби. Жените тогава приготвят огромно количество храна заедно.\r\nНай-голямото семейство, вписано в Книгата на рекордите на Гинес, е от Индия. То се състои от 192 души, пише БТА.", "date": "2018.07.11", "title": "Това е голямо семейство: Украинец има 346 живи наследници!"}
{"url": "https://www.dnes.bg/sofia/2018/07/11/v-sofiia-zadyrjaha-50-godishen-bludstval-s-dete.381944", "text": "Под ръководството и надзора на Софийска районна прокуратура е образувано и се води досъдебно производство за това, че на 10.07.2018 г., около 02:00 часа, в София, кв. \"Христо Ботев\", в спално помещение, А. Спасов (на 50 години) е извършил действия с цел да възбуди или удовлетвори полово желание без съвкупление по отношение на лице, ненавършило 14-годишна възраст. \r\nОписаното деяние представлява извършено престъпление по чл. 149, ал. 1 НК, съобщават от прокуратурата.\r\nПредвид високата обществена опасност на деянието и извършителя, наблюдаващият прокурор е постановил задържането на Спасов за срок до 72 часа, като е разпоредено привеждането му в сградата на СРС на 13.07.2018 г. – за разглеждане на искане за вземане на мярка за неотклонение \"Задържане под стража\".", "date": "2018.07.11", "title": "В София: Задържаха 50-годишен, блудствал с дете"}
{"url": "https://www.dnes.bg/notifikacii/2018/07/11/ubiecyt-ot-lozenec-agresiven-i-v-momenta.381951", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъжът, който уби собственият си баща с нож в столичния квартал \"Лозенец\", е изключително агресивен и в момента. Той е настанен в Център за психично здраве, където е под охрана, обяви главният секретар на МВР главен комисар Младен Маринов в Пловдив. \n\nТой потвърди, че мъжът е с психични проблеми и е нападнал полицейските служители, които са го извели от дома му.\n\r\nМаринов допълни, че сигналът е подаден от майката на извършителя, която сама се е явила в полицията и е заявява, че синът й е извършвал насилие спрямо тях и че мъжът й е останал вътре в жилището при сина. Полицията е действала незабавно и е изпратила екипи на място, както и психолог, съобщава \"Фокус\".\r\nПри пристигането на униформените обаче мъжът е направил опит да нападне и служителите на полицията, но те са били подготвени и са го неутрализирали. \n\r\n\"За съжаление, намерихме бащата мъртъв вътре\", каза Маринов. Той посочи, че и в момента поведението на убиеца е изключително агресивно и той се опитва да нарани и хората от центъра и да избяга.\n\r\nСъщевременно МВР шефът Валентин Радев уточни, че състоянието на нападнатите полицейски служители е добро и те нямат наранявания. Радев заяви, че такива хора не трябва да се разхождат свободно.\n\r\n\"Трябва да ги задържим и да ги охраняваме, а преди това променено законодателството. Докато са все още в психиатрия те приемат лекарства и са добре, но често връщайки се вкъщи те спират да приемат лекарства и стават много опасни. Трябва да открием начин, за да опазим обществото\", подчерта вътрешният министър.", "date": "2018.07.11", "title": "Убиецът от Лозенец - агресивен и в момента"}
{"url": "https://www.dnes.bg/sofia/2018/07/11/novi-naredbi-mahash-si-skobata-sam-plashtash-po-visoka-globa.381923", "text": "Столичната община подготвя промени в наредбата за паркиране. \r\nОбщината предвижда да въведе по-големи глоби за шофьорите, които сами премахват скобата, която е била поставена на колата им.\r\nНа ден Центърът за градска мобилност в София поставя 600 скоби. За да си получиш колата от паркинга за репатриране трябва да платиш 30 лв. за скобата, 60 лв. за паяка и часовете, през които колата е стояла със скоба.\r\nАко колата ви остане повече дни на паркинга за репатриране, ще платите повече, за да си я вземете. Плащате и за часовете, през които колата ви е била със скоба - лев за зелена зона, два за синя.\r\n\"Ако шофьор сам си махне скобата, досега го глобяваха само 30 лв. С новата наредба глобата става по-голяма: 30 лв. + времето за престой на колата със скоба. Ако не ги плати шофьорът, трябва да ги плати собственикът на колата, на която е поставена скобата\", обясни Румяна Милова от Центъра за градска мобилност.", "date": "2018.07.11", "title": "Нови наредби: Махаш си скобата сам – плащаш по-висока глоба"}
{"url": "https://www.dnes.bg/obshtestvo/2018/07/11/borisov-v-es-razbirat-che-ako-ne-doidat-te-shte-doidat-drugi.381925", "text": "Лондонската среща е ярко доказателство, че реанимирахме темата \"Западни Балкани\", отчете премиерът Бойко Борисов пред министрите си.\r\nПремиерът ги запозна с резултатите от вчерашната среща на върха в  Лондон по инициативата \"Берлински процес\", в която той взе участие. \n\"Ние  не сме член на този формат, но бяхме поканени, за да се покаже, че  това, което България е направила, е правилно, важно и Берлин, Лондон,  Париж стоят зад тези решения\", добавя Борисов, според стенограмата от заседанието на МС.\r\nПо думите му от София бяха дадени послания  и за единството на Европейския съюз, и за начина, по който може да се  работи във формата 16+1. Мисля, че целта, която си бяхме поставили, е  изпълнена, коментира той.\r\r\n                    \r\n                    Благодарение на българската и на европейската подкрепа, темата за Западните Балкани остава актуална и след края на нашето председателство, отбеляза още министър-председателят.\r\nТой изтъкна значението на пътищата, жп линиите, пристанищата, дигиталната инфраструктура, културният обмен и стабилността на Балканите. Колкото по-добре се развиват, толкова по-добре е за инвестициите, за туризма, за пътникопотока, за товарите, допълни Борисов.\r\nПо думите му идеята да се направят единни тарифи за движението на стоките, хората и товарите може да направи региона привлекателна за инвеститорите зона. Премиерът отбеляза също, че министрите, които имат отношение към общите балкански проекти, са получили указания да работят активно по тези теми.\r\n\"Мисля, че на този етап и големите държави в Европа разбират, че ако не дойдат те, ще дойдат други геостратегически сили. Така че успяваме и с вчерашната среща. Виждате, че една седмица след нашето европредседателство се провежда Лондонската среща. Именно в отговор на тези, които казваха: ами, като свърши Българското председателство, темата ще утихне\", заяви още той. \n\r\nСред засегнатите на Лондонската среща въпроси е бил и този за газовата инфраструктура. \n\r\n\"От една страна чрез терминала ни в Гърция за втечнен газ, интерконектора, да имаме алтернатива на доставки и в същото време през газовия хъб \"Балкан\" да се осъществява търговия, транзит и всичко останало, което сме го говорили. Мисля, че в тази посока имаме много голям напредък, но нека да завършим, и водеща е Европейската комисия, така както беше поставено като условие и от руската страна, така че ние като първа държава сме най-важните, защото ако ние съумеем да направим модела, по който да се транспортира и търгува газът, който идва от Юг и Север, да можем да го направим по европейски модел\", обяснява Борисов.\r\nТой изтъква, че Великобритания е изключително важен партньор и трябва да се направи така, че Brexit да не се отрази много негативно върху икономиката, финансите, търговията с Европа.", "date": "2018.07.11", "title": "Борисов: В ЕС разбират, че ако не дойдат те, ще дойдат други"}
{"url": "https://www.dnes.bg/zvezdi/2018/07/11/preslava-se-podgotvia-za-rajdaneto-vyv-fitnesa.381941", "text": "Фолкпевицата Преслава е в напреднала бременност и се очаква в края на лятото вече да гушка първородния си син. Тя обаче озадачи феновете си, като публикува свой кадър от фитнес залата.\r\n \r\nСнимката ѝ предизвика известен смут сред последователите ѝ в Инстаграм, които отбелязаха, че любимката им изглежда прекалено слаба за бременна в осмия месец жена. Някои обаче подозират, че фотосът е правен по-отдавна и Преслава го е пуснала да поддържа интереса сред последователите си.\r\n \r\nЗа факта, че е в очакване на първото си дете, Преслава проговори през месец март. Тя ще дари с наследник любимия си Павел Лазаров, с когото дебютираха като двойка през есента на миналата година при откриването на бутик в столицата. Връзката им обаче датира от по-рано.\r\n \r\nЛазаров нашумя в миналото, след като се раздели с бременната си съпруга заради плеймейтката Златка Райкова.\r\n\r\n", "date": "2018.07.11", "title": "Преслава се подготвя за раждането във фитнеса"}
{"url": "https://www.dnes.bg/stranata/2018/07/11/poveche-lovni-dni-zaradi-afrikanskata-chuma-po-svinete.381945", "text": "Парламентът реши груповият лов на дива свиня до края на годината да може да се извършва и извън регламентирания срок. \r\nДо измененията в Закона за лова и опазване на дивеча се стигна заради опасността от поява на заболяването африканска чума по свинете и в България. \r\nВ момента болестта е разпространена и в страни от ЕС - Литва, Латвия, Естония, Полша, Чехия, Унгария и Румъния. Като мярка срещу появата на вируса у нас се цели редуциране на популацията на животните.\r\nЗатова с промените се включва възможност за групово ловуване всяка сряда, събота, неделя и официалните празници до края на 2018 г., с което се осигуряват допълнителни 54 ловни дни.", "date": "2018.07.11", "title": "Повече ловни дни заради африканската чума по свинете"}
{"url": "https://www.dnes.bg/politika/2018/07/11/sled-narejdaneto-ot-borisov-nankov-i-radev-na-inspekciia.381949", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо първоначални оценки почти 3 млн. лева са нанесените щети в инфраструктурата в Мизия от природното бедствие, предизвикано от обилния дъжд в нощта на 10 юли. Това съобщи министърът на регионалното развитие и благоустройството Николай Нанков след среща с кмета на община Мизия Виолин Крушовенски. \n\r\nМинистърът посети града заедно с председателя на УС на Агенция \"Пътна инфраструктура\" Светослав Глосов и областния управител на Враца Малина Николова, за да провери на място работата по отстраняване на последствията от природното бедствие. \n\n\nПредстои да бъдат изготвени окончателни експертни оценки и да бъдат остойностени мерките за ликвидиране на последствията, уточни министър Нанков. Той каза, че са набелязани няколко мерки за решаването на проблема с наводненията при поройни дъждове в Мизия. Едно от тях е да се възстанови и разшири дъждовната канализация по улица Петко Банков. Улицата е най-сериозно засегната от пороя преди ден. \r\n                    \r\n                    \r\nЩе бъдат възстановени и другите разрушени улици, допълни регионалният министър.\n\r\nЗа финансирането на възстановителните работи ще се потърси помощ от междуведомствената комисия по бедствията от Министерския съвет, допълни той.\n\r\nСъщевременно вътрешният министър Валентин Радев посети Дупница, където заедно с областния управител на Кюстендил и с директора на ОД на МВР ще се срещне с местната управа и ще се запознае на място с нанесените от валежите поражения по инфраструктурата в града, след разпореждане на премиера Бойко Борисов.\n\r\n„Сроковете за асфалтиране на улиците, засегнати от дъждовете \"са веднага\", посочи МВР шефът. „Целта е достъпът на хората до домовете да бъде осигурен и улиците да бъдат възстановени. Ще го направим различно от друг път. Има такава възможност по ЗОП - аварийно, да се оправят улиците и пътищата в населените места, въпреки, че са ангажимент на кметовете, а след това Междуведоствената комисия за възстановяване и подпомагане към МС да ги разплати“, уточни Валентин Радев. \n\r\nМинистър Радев каза още, че досега междуведоствената комисия за възстановяване и подпомагане към МС, която председателства, е отпуснала около 21 милиона лева \"Внимаваме, защото е средата на годината. Не трябва да позволим да се свършат парите. Проверяваме навсякъде, и даваме пари там, където е необходимо\", подчерта още министърът.", "date": "2018.07.11", "title": "След нареждането от Борисов: Нанков и Радев на инспекция"}
