{"url": "https://www.dnes.bg/politika/2018/03/15/volia-chast-ot-evropeiskite-nacionalisti-niama-da-se-promenia.370838", "text": "В Брюксел беше гласувано приемането на ПП \"Воля\" в политическото семейство на \"Движение за Европа на нациите и свободите\", което обединява всички патриотични партии в ЕС, заяви в студиото на \"Денят ON AIR\" депутатът от \"Воля\" Пламен Христов.\"Поведението на партията няма да се промени по никакъв начин. Особено горди сме, че бяхме припознати от това политическо семейство, тъй като неговите основни ценности изцяло съвпадат с тези на \"Воля\", коментира още той.\r\nПред Bulgaria ON AIR Пламен Христов коментира, че е много важно всяка една държава, членка на ЕС, да запази своята идентичност, защото сборът от безлични нации не би могъл да образува силна общност.\r\nВъв връзка със сделката за ЧЕЗ, гостът на Владимир Сиркаров подчерта, че национално отговорното поведение на управляващите, както и на всички политици, трябва да се движи паралелно с всички разговори и възникналите проблеми по продажбата на дружеството.\r\n\"Не можем да сме сигурни и да твърдим, че \"Инерком\" като евентуален бъдещ собственик би бил лош стопанин. Дори напротив, може да се окаже, че са доста по-успешен управленец в тази структура. Не е изключено да доведат и до по-ниски цени на тока\", обясни Христов.\r\n\r\n ", "date": "2018.03.15", "title": "\"Воля\" част от европейските националисти, няма да сe променя"}
{"url": "https://www.dnes.bg/zvezdi/2018/03/15/gero-shtastlivec-sym-sys-stefaniia-koleva.370789", "text": "Герасим Георгиев-Геро разказва, че жена му Цвета не ревнува от Стефания Колева, която е негова екранна съпруга в най-новия сериал \"Полицаите от края на града\". \r\n\"Със Стефания имаме интимни сцени, но не са с червена точка. Нормално, все пак сме семейство. Чувствах се много добре в нейната компания. Едно от най-хубавите неща, които ми се случиха в сериала е, че си партнирам с нея - прекрасна актриса и жена.Щастливец съм, че точно тази красавица ми се падна за моя съпруга. Жена ми, Цвета, приема всичко съвсем нормално. Ние сме отишли да вършим работа, а не да правим глупости. Тя е наясно с това и отдавна е свикнала с тези работи\", казва Геро в интервю за Love style. \r\nАктьорът разкрива, че е имал сблъсък с представители на органите на реда в реалния си живот. Спирали са го катаджии, когато е правил нарушения. И той си е плащал глобата.\r\n\"Вече обаче съм от кротките шофьори, гледам да спазвам правилата на движение. Иначе често са изявявали желание да ги запознавам с адреналинките. Казвам им обикновено, че не ги возя в багажника и не живеят у нас\", смее се актьорът.\r\nА за дъщеря си Йохана, която уж не му се ще да тръгне по неговите стъпки, не крие, че хвърлил пъпа й в киностудиото \"Чинечита\" в Рим, докато бил в Италия миналата година.\r\n\"Може обаче тя да стане режисьор? И един ден и мен да ме режисира, нищо не се знае\", смее се Геро, който казва, че да си артист в България - не е лесна работа.", "date": "2018.03.15", "title": "Геро: Щастливец съм със Стефания Колева!"}
{"url": "https://www.dnes.bg/politika/2018/03/15/strategiiata-ni-za-sigurnost-logichna-v-dneshniia-sviat.370836", "text": "До 2024 г. бюджетът за отбрана трябва да достигне 2% от БВП. Това предвижда гласуваната от Народното събрание актуализирана \"Стратегия за национална сигурност\".\r\nСветът се промени в негативен аспект. При променена среда на сигурност е логично да се промени и стратегията за сигурност. Част от предвидените мерки касаят отговора на заплахи и киберсигурността, корупцията, международната престъпност. Това е основата, която трябва да регламентира държавната дейност по защита на Република България. Актуализирани са мерки, които биха послужили за един добър живот в България\", подчерта народният представител от ГЕРБ Христо Гаджев.\r\nЕдна от горещите теми за България, а и за цяла Европа, е имиграционният натиск. Гостът в студиото на \"Денят ON AIR\" отбеляза, че това е една от основните теми на нашето европредседателство.\r\n\"Това е деликатна тема за цяла Европа. Не може страните, които са външни граници на ЕС, да поемат основния натиск. Трябва да има система за разпределение на този натиск и за солидарност между страните. Поемането на бежанци трябва да бъде добре финансирано\", изтъкна той.\r\nДепутатът коментира и конфликтът между президентството и правителството.\r\n\"Никой не говори за конфронтация. Искаме съвсем нормални неща като стенограмата от срещата на президента и руския патриарх. Няма как никой да не е водил бележки от такъв разговор. Частта, която беше излъчена от срещата, бе унизителна. Трябва да знаем какво са си казали\", обясни Гаджев пред Bulgaria ON AIR.\r\n\r\n ", "date": "2018.03.15", "title": "Стратегията ни за сигурност - логична в днешния свят"}
{"url": "https://www.dnes.bg/world/2018/03/15/mei-ne-moje-da-razchita-na-trymp-i-evropa-sreshtu-rusiia.370796", "text": "Въпреки шумното възмущение във връзка със случая \"Скрипал\", заради Brexit-а става все по-малко вероятно бившите приятели да подкрепят Великобритания.\r\nНа западните политици отне доста време да проумеят измеренията на заплахата, която представлява Русия на президента Владимир Путин. Някои в Лейбъристката партия още не са. Докато Тереза Мей навлиза в открита конфронтация с Москва, е ясно също, че решаването на конфликта, предизвикан от престъплението в Солсбъри, може да отнеме години, пише Саймън Тисдал от в. \"Гардиън\".\r\nСтудена или гореща, открита или прикрита, тази война ще бъде дълга и Великобритания ще се нуждае от всичките си приятели и съюзници, за да надделее над един безмилостен противник. Дали ще получи искрена, достатъчна и навременна подкрепа обаче е въпрос, пораждащ сериозни съмнения.\r\nНе става дума само за Солсбъри, разбира се. Путин пресича неприкосновени граници - в страната си и в чужбина - все по-безнаказано, откакто се издигна на позиция с национално влияние през 1999 г. Той изгради репутацията си с брутална умиротворителна кампания в Чечения, аргументирана с поредица подозрителни бомбени експлозии в жилища. Бившият руски агент Александър Литвиненко, по-късно убит в Лондон, обвини за взривовете руската Федерална служба за сигурност и, косвено, Путин.\r\nОправданото усещане за слабост, колебания и разделение на Запада оттогава насърчават Путин да следва схема на ескалиращо агресивно поведение. Главните му проявления включват войните в Грузия и Украйна, кибератаките срещу страните от НАТО, намесата в избори, операции за дестабилизация, както и кървавата сирийска интервенция.\r\nПутин е насърчаван още повече от господството си в Русия, постигнато чрез манипулиране на избори, свеждане на Думата до безкритично приемащ закони орган и елиминиране с различни средства на водещи опоненти, критици и свободни медии. \r\nБорис Немцов, либерален реформатор, убит през 2015 г., и разследващата журналистка Анна Политковская, убита през 2006 г., са само две от имената в дълъг списък, който може в крайна сметка да включи и Сергей и Юлия Скрипал.\r\nЗад действията на Путин личи усещане за руската изключителност, за това че Русия е някак различна и не е обвързана със законите и задълженията на изградения върху правила международен ред, въведен след 1945 г. Поведението му е застинало в епохата на доминиращата съветска свръхсила. Причините за това поведение обаче са по-дълбоки. Царистка Русия от 19-и век едновременно завижда и подражава на Европа. След революцията от 1917 г. тя се самоопределя в противопоставяне на Запада. Путин възроди тази традиция.\r\nДо много скоро западните лидери отказваха да повярват на собствените си очи - и на разузнавателните агенции. Има причини за това късогледство и не всички те са лоши. В единия край на спектъра е неподправеният ужас, че възправянето срещу Путин може да доведе до някакъв вид военна конфронтация с опасен, параноичен лидер, който дори този месец се похвали със страховития арсенал от ядрени оръжия на Русия.\r\nПосле, има ги обичайните стратегически и дипломатически съображения: Русия е влиятелен фактор при важни международни въпроси като Северна Корея и Иран. Освен това съществуват сериозни бизнес и търговски интереси. А най-сетне идва и пълното политическо самодоволство.\r\nДжордж Уокър Буш каза, че е надникнал в душата на Путин, а после откри черна дупка. Наивният Барак Обама се опита \"да рестартира\" отношенията с Русия, но планът му претърпя крах. Доналд Тръмп, на свой ред, е всеизвестен путинофил, но никой всъщност не знае защо.\r\nУпоритият отказ на Тръмп да критикува пряко Путин - независимо дали става въпрос за използване на химически оръжия в Сирия или за тайни кампании за подкопаване на американските избори - говори, че руският лидер упражнява някакво въздействие върху него, може би поради някогашен бизнес, свързан с Русия. Федералното разследване на Робърт Мълър може да хвърли повече светлина върху това.\r\nГермания, която хронично зависи от руската енергия (почти 40 процента от вноса й на петрол и 35 процента от газа през 2016 г. е дошъл от Русия), има очевидни уязвими места в случай на конфронтация. При Франция са заложени търговски интереси. Мнозина в Италия искат отменяне на санкциите, наложени от Евросъюза заради Крим. И т.н., и т.н.\r\nТака че, когато Тръмп уверява Тереза Мей в своята безрезервна подкрепа, тя трябва да приема думите му крайно скептично. Тръмп говори много, но по-важно е това което прави или не прави. Дотук той даде на Путин картбланш, отказа да задейства санкции на Конгреса за намесата в изборите, прие мълчаливо незаконната руска окупация на Крим и разкритикува и подкопава НАТО, последната защитна линия на Великобритания. Дотук - не много добре.\r\nА когато френският президент Еманюел Макрон говори за \"солидарност\", Великобритания трябва да бъде нащрек. Тази любима на французите дума може да означава и всичко, и нищо. Сходен скептицизъм трябва да прилага към проявите на подкрепа от Брюксел и други столици от ЕС. Списъкът на случаите, когато Европа е предприемала единни, безкомпромисни действия в отговор на големи международни предизвикателства, не е впечатляващ. Вижте само как е по въпроса за Сирия. Европа, колективно, говори внушително. Тези моменти обаче са редки и подсмихващият се човек в Кремъл го знае.\r\nОбединяването на тези приятели и партньори в сплотен съюз, способен да укроти Путин и да предизвика значителна промяна в поведението му, е прекалено трудна задача за Мей. А сега, по изключение, това е още по-проблематично поради Brexit-а. Да се очаква, че лошото чувство около не особено приятелското напускане на Великобритания няма да повлияе върху бъдещето на европейското сътрудничество в подобни случаи, е самозаблуда. Естествено всички са съгласни, че случилото се в Солсбъри е престъпление. Всъщност обаче, да се направи нещо, за да се помогне на практика на напускащите Евросъюза британци, особено ако то вреди на националните интереси, е съвсем друга работа.\r\nСтигне ли се до конкретни действия, изглежда малко вероятно Тръмп и Европа да окажат на Мей пълната подкрепа, от която тя отчаяно се нуждае, изправяйки се срещу един от най-безскрупулните и опасни лидери. Войната ще е продължителна, при това не само с Русия. \r\n /БТА/\r\n ", "date": "2018.03.15", "title": "Мей не може да разчита на Тръмп и Европа срещу Русия"}
{"url": "https://www.dnes.bg/health/2018/03/15/deteto-ima-febrilen-gyrch-reagiraite-taka.370771", "text": "Фебрилният гърч се предизвиква от бързото повишаване на телесната температура (над 38 градуса). Това е състояние, което предизвиква огромен стрес при младите родители. За щастие то е с добра прогноза и не води до усложнения. Простият фебрилен гърч трае кратко и не води до мозъчни увреждания. -    Внезапни, неконтролируеми, ритмични мускулни контракции-    Конвулсивни движения, понякога продължаващи няколко минути-    Треска -    Махнете всички предмети, които биха могли да наранят пострадалия или го преместете на безопасно място-    По време на конвулсивната фаза поставете сгъната кърпа или дреха под главата на пострадалия. Това ще предотврати по – нататъшни наранявания на главата.-    Уверете се, че дихателните пътища са отворени възможно най – бързо-    Не опитвайте да давате вода или други течности на пострадалия по време на пристъп, може да разхлабите дрехите и да охладите помещението  ", "date": "2018.03.15", "title": "Детето има фебрилен гърч? Реагирайте така..."}
{"url": "https://www.dnes.bg/health/2018/03/15/da-izbegnem-riskovete-pri-bremennnostta-e-nujno-kachestveno-proslediavane.370817", "text": "\r\n                        \r\n                        \r\n                        \r\n                    Бъдещите майки да бъдат активни в търсенето на качествено проследяване на бременноста, посъветва в студиото на \"\" д-р Мария Юнакова, специалист по репродуктивна медицина. \r\nСъвременната медицина разполага с достатъчно нови методи, които да намалят риска при бременност до минимум, посочи д-р Юнакова. \r\n\"Основната причина за преждевременните раждания е недохранването на бебето и инфекциите по време на бременността\", посочи още докторът. \r\nКак можем да избегнем рисковете? За какво да следят бъдещите майки - вижте във видеото на ", "date": "2018.03.15", "title": "Да избегнем рисковете при бременнността е нужно качествено проследяване"}
{"url": "https://www.dnes.bg/politika/2018/03/15/cherven-deputat-razdelenieto-bedni-bogati-vodi-do-naprejenie.370837", "text": "Заради неравенството между бедни и богати, заради ниските доходи, напрежението в страната ще продължи да расте! За това предупреди депутатът от БСП Красимир Янков в ефира на \"Денят ON AIR\".\r\nДумите му дойдоха вследствие на мнението му, че \"във всеки сектор в държавата има криза, която се задълбочава от сегашното управление\".\r\nЯнков се върна назад в 2009 г. и заяви, че оттогава досега у нас \"богатите стават все по-богати и все по-малко, а бедните - все повече и все по-бедни\".\r\n\"Това неравенство генерира напрежение, което трябва да притеснява Борисов\", категоричен бе политикът.\r\nГостът на Bulgaria ON AIR коментира и актуализираната с 2% от Брутния вътрешен продукт (БВП) стратегия за Национална сигурност, която бе подкрепена от всички в парламента, с изключение на депутатите от БСП, които гласуваха с \"въздържал се\".\r\n\"На всеки опит за дискредитиране и манипулация в бъдеще ще бъда много категоричен с отговора си отсега - нищо в биографията ми не предполага възможност за компрометиране. Това е във връзка с последните позиции, с които уличавам желанието на властта да абдикира от основни задачи. В стратегията за Национална сигурност също има елементи на това отказване\", обясни Красимир Янков.\r\nТой визира непредвидената задача в стратегията, касаеща гарантирането на териториалната цялост и защита на държавната ни граница, което остава озадачаващо, по негови думи, с оглед на изявленията на премиера на Турция за \"душевните граници\".\r\n\"Аз не чух категорична позиция от страна на България, а от такава има нужда, категоричен бе Янков, както и да се постави въпросът за обезщетенията на тракийските изселници\", заключи Янков.", "date": "2018.03.15", "title": "Червен депутат: Разделението бедни-богати води до напрежение"}
{"url": "https://www.dnes.bg/notifikacii/2018/03/15/teroristite-ot-dubrovka-shteli-da-ubivat-na-cherveniia-ploshtad.370801", "text": "Президентът на Русия Владимир Путин разказва пред филмова камера как през 2002 г. е взел решението за атака срещу театралния център на Дубровка, където терористи са държали за заложници зрители на мюзикъла \"Норд-Ост\" и артисти и са заложили експлозиви, предаде ТАСС.\r\n\"Разбира се в случая нямаше друг вариант\", отговаря той на въпрос сам ли е взел решението за щурма. \"Никой освен мен не можеше да вземе това решение\", заявява Путин във филма на Андрей Кондрашов, качен в социалните мрежи. Той изразява увереност, че ако не си били предприети никакви действия, броят на жертвите щеше да бъде много по-голям.\r\nПутин казва, че терористите не са възнамерявали да освободят заложниците, след като властите изпълнят предявените им условия. \"В плановете им беше да вземат автобус със заложници, да отидат на Червения площад и там направо да ги разстрелват, като изхвърлят труповете навън, за да окажат въздействие на ръководството, на спецслужбите\", твърди Путин.\r\nТой отбелязва, че щурмът на сградата е бил трудна задача, защото тя е била минирана, а нападателите са били в залата сред заложниците и са държали при себе си детонаторите за бомбите. Тогавашният директор на Федералната служба за сигурност Николай Патрушев бил казал на президента, че голям брой взривни устройства са разположени из сградата \"достатъчно грамотно\", така че една експлозия да причини следващите.\r\nОтделно Путин се спира на темата за сънотворния газ, пуснат от специалните служби в залата, за да бъдат приспани терористите. По думите му първоначално газът не сработил, но към момента на щурма вече бил подействал и терористите вътре били изпаднали в състояние, при което работата на щурмовата група и снайперистите станала \"ефективна\".\r\nВъв филма Путин изразява съжаление, че са загинали \"немалко хора\" и признава, че жертвите сред заложниците не са вследствие на престрелките или даже на приложения газ, а заради \"нашето неумение да действаме в такава обстановка\". Той обяснява, че е имало приготвени достатъчен брой дози с антидот, но някои цивилни били инжектирани по два-три пъти, а други - нито веднъж.\r\nВладимир Путин подчертава, че когато са тръгнали на щурм, командосите всъщност са отивали на смърт \"в името на спасяването на над хиляда заложници\". \"Случи се това, което се случи\", заключава той.\r\nТАСС припомни, че на 23 октомври 2002 г. вечерта група от четиридесет терористи нахлува в театралния център в Москва и взема за заложници 914 артисти и зрители. В ранното утро на 26 октомври голяма част от заложниците е освободена. Загиват 130 души./БТА/", "date": "2018.03.15", "title": "Терористите от Дубровка щели да убиват на Червения площад"}
{"url": "https://www.dnes.bg/notifikacii/2018/03/15/pod-ogyn-ot-zapadni-kritiki-putin-uveren-kym-kremyl.370775", "text": "Русия гласува в неделя, за да преизбере Владимир Путин за президент - ако изключим огромна изненада - след кампания без интрига, която имаше за цел най-вече да осигури задоволителна избирателна активност и завършва в обстановка на изключително високо напрежение със Запада.\r\nБританските санкции в реакция на отравянето на бившия двоен агент Сергей Скрипал в Англия засилиха усещането за нова Студена война, което се възцари след връщането на Путин в Кремъл през 2012 г., на фона на сирийския конфликт, украинската криза и обвиненията за руска намеса в президентските избори в Съединените щати.\r\nДокато в Лондон Тереза Мей нарече \"трагичен\" пътя, по който е поел руският президент, той завършваше в сряда своята минималистична предизборна кампания с посещение в Крим - украинският полуостров, който ще гласува за първи път на руски президентски избори в неделя - точно четири години след като бе анексиран от Москва, пише Франс прес.\r\n\"С вашето решение вие възстановихте историческата справедливост, която бе нарушена по съветско време\", се обърна Путин към свои привърженици в Севастопол на концерт в негова подкрепа. \"Вие показахте на целия свят, че това е истинска, а не фалшива демокрация.\"\r\nНа 65 години, 18 от които начело на Русия, президентът е най-дълго управлявалият руски или съветски лидер след Йосиф Сталин. Той се готви за комфортен във вътрешен план четвърти мандат.\r\nОт полуостров Камчатка на изток до анклава Калининград на запад, 107-те милиона избиратели в огромната страна, чиято територия се простира в 11 часови пояса, ще почнат да гласуват навсякъде в 8 ч. местно време. Това означава, че първите избирателни секции най на изток ще отворят в 20 ч. по Гринуич (22 ч. българско време) в събота, а последните ще затворят в 18 ч. по Гринуич в неделя (20 ч. българско време).\r\nВсъщност първите бюлетини вече бяха пуснати в много изолирани региони, тъй като бяха донесени урни на номадите ненци (коренното население на северния арктически регион на Русия) в Арктика.\r\nИзборите не крият особена интрига. Последното проучване на института ВЦИОМ отреди на Владимир Путин 69 процента от гласовете. Вторият, кандидатът на комунистическата партия Павел Грудинин, остана далеч назад със 7-8 процента, третият, ултранационалистът Владимир Жириновски - с 5-6 процента, а останалите петима претенденти имаха незначителна подкрепа.\r\n\"Конкуренцията не е достатъчна\", подчертава пред АФП Андрей Бузин, съпредседател на движението за защита на правата на избирателите \"Голос\" (Глас), според когото \"не е представен целият руски политически спектър\".\r\nГолемият отсъстващ от президентските избори е опозиционер номер едно на Кремъл, Алексей Навални, който сам мобилизира десетки хиляди души срещу властта, но му бе забранено да се кандидатира заради присъда, която той отхвърля като напълно изфабрикувана.\r\n\r\nУверен в преизбирането на Владимир Путин, Кремъл прави всичко възможно, за да бъде избирателната активност в неделя, единственият верен барометър на тези избори, колкото може по-висока. От началото на кампанията медиите обобщават целта му с формулата \"70-70\": 70 процента участие и 70 процента подкрепа за Путин.\r\nЦелта оправдава всички средства. Независимият вестник \"Новая газета\" цитира студенти в няколко руски града, принудени да се регистрират в избирателните списъци под заплахата за \"проблеми на изпитите или дори изключване\" от университета.\r\nВ други градове избирателните секции ще отворят по-рано, за да могат работници да гласуват, преди да отидат на смяна.\r\nПрез февруари всекидневникът РБК, цитирайки три източника от президентската администрация, писа за един особено съмнителен правителствен проект за стимулиране на чиновниците и работниците в големите предприятия да гласуват. Според двата вестника обаче не е дадена никаква препоръка как да се гласува.\r\n\"Тази предизборна кампания е различна от предишните, най-вече защото е ясно, че на най-високо равнище е взето решение да бъдат избягвани измами\", потвърждава Андрей Бузин, който прогнозира, че няма да станем отново свидетели на \"масовите фалшификации от 2007 и 2011 г.\".\r\nНе по-малко от 40 000 камери за видеонаблюдение ще бъдат монтирани в избирателните секции, за да бъдат предотвратени измами, подчертава той, уточнявайки обаче, че тази мярка ще бъде приложена в големите секции и \"не се знае какво ще се случи в малките\".\r\nБлизо 1400 чуждестранни наблюдатели са акредитирани според избирателната комисия.\r\nВъпреки усилията на Кремъл обаче е прогнозирана избирателна активност под очакванията. Според Степан Гончаров от независимия социологически център \"Левада\" се очаква да гласуват \"между 57-58 и 67-68 процента\" от избирателите, \"т. е. колкото на предишните избори\", докато ВЦИОМ дава 63-67 процента.\r\nВ интервю за американската телевизия Ен Би Си миналата седмица Владимир Путин каза, че не иска да променя конституцията, за да се окопае във властта. Това означава, че този четвърти мандат ще е последен за него и мнозина експерти смятат, че руският президент ще се посвети през него основно на това да определи и подготви своя приемник. \r\n /БТА/\r\n ", "date": "2018.03.15", "title": "Под огън от западни критики Путин уверен към Кремъл"}
{"url": "https://www.dnes.bg/stranata/2018/03/15/izdirvat-83-godishen-padnal-v-reka-palakariia.370811", "text": "Полицаи, спасители, местни жители и служители на горското на Самоков издирват възрастен човек, паднал във водите на река Палакария, съобщиха от МВР. \r\nВчера към 09:0 ч. бил получен сигнал за инцидента.Установено е, че 83-годишният мъж е жител на село Райово.Според първоначалните данни той опитал да премине с каруца реката, но бил понесен от силното течение на водата. Намерена е част от каруцата и конят. \r\nДнес издирвателните действия по течението на реката продължават.", "date": "2018.03.15", "title": "Издирват 83-годишен, паднал в река Палакария"}
{"url": "https://www.dnes.bg/zvezdi/2018/03/15/djoli-se-uvleche-po-mlado-kopie-na-brat-pit.370826", "text": "Докато Брад Пит се е фокусирал върху това да води по-здравословен живот и се е отказал от срещите през следващите месеци, бившата му Анджелина Джоли (42) няма такова намерение. Тя вече е набелязала кой ще е следващият мъж в живота ѝ и \"изненадващо\" той е по-млада версия на екссъпруга ѝ!Името му е Гарет Хедлънд (33) и той е с 9 години по-малък от Джоли.\"Всичко започна с размяна на мейли и сега те си пишат и се чуват по няколко пъти на ден. Двамата дори си правят планове за вечеря. Гарет е по-настоятелният\", разкри близък до Анджи пред RadarOnline.Хубавецът излизаше с колежката си Кирстен Дънст няколко години, след като двамата се срещнаха на снимачната площадка на On the Road през 2012. Ироничното е, че първата голяма роля на Хедлънд е в лентата „Троя“, където Брад е в образа на Ахил.От обкръжението на Анджелина издадоха, че тя си паднала по Гарет още през 2014 г., когато той участвал в кастинг за нейната лента \"Unbroken\".\"Анджи е силно поласкана от вниманието на Гарет към нея. Той е като по-младо копие на Брад и тя е признала пред приятелки, че би се впуснала в афера с него\", обясни източник пред медията.Още новини за звезди четете на ", "date": "2018.03.15", "title": "Джоли се увлече по младо копие на Брат Пит"}
{"url": "https://www.dnes.bg/obshtestvo/2018/03/15/myglij-v-traur-zaradi-zaginaliia-rabotnik-v-arsenal.370823", "text": "Община Мъглиж обявява утре, 16 март, за Ден на траур по повод погребението на Цеко Василев, който загина при инцидента във военния завод \"Арсенал\" в Казанлък.\n\n\n26-годишният мъж ще бъде погребан в родното си село Шаново, съобщиха от общината за БТА.Той оставя жена и 2-годишно дете.Цеко Василев работи от две години в цех 130 в казанлъшкия оръжеен завод.\r\nПри пожара вчера пострада тежко и друг работник, който се бореше за живота си, но по-късно почина.", "date": "2018.03.15", "title": "Мъглиж в траур заради загиналия работник в \"Арсенал\""}
{"url": "https://www.dnes.bg/politika/2018/03/15/radev-energiinite-proekti-da-ne-se-izpolzvat-za-politika.370835", "text": "България ще продължи да работи за създаването на ефективен Европейски енергиен съюз както в рамките на своето председателство на Съвета на ЕС, така и през следващите години.Проектите на страната за подобряване на енергийната свързаност, между които междусистемните газови връзки със съседите ни и създаването на регионален газов хъб, са само част от стъпките, с които утвърждаваме общата енергийна политика на Европейския съюз. Това каза президентът Румен Радев, който проведе среща със заместник-председателя на Европейската комисия, отговарящ за Eнергийния съюз, Марош Шефчович, съобщават от пресцентъра на Президентството.\r\nЕнергетиката на ЕС ще е устойчива и ефективна в борбата с климатичните промени и намаляването на парниковите емисии, само ако държавите членки на общността осъществят радикална трансформация в транспорта, индустрията, домакинствата и на първо място в образованието, посочи на срещата президентът.За да осигурим успешни и ефективни политики на национално и европейско ниво, техният хоризонт  трябва да бъде дългосрочен. Затова президентската институция ще инициира дискусия, чиято цел е да се постигне консенсус между държавните институции за изработването на национална енергийна стратегия за следващите десетилетия“, заяви още Румен Радев. Държавният глава добави, че през следващите седмици ще се води активен диалог и с Европейската комисия за националните енергийни приоритети и синхронизирането им с визията за Европейски енергиен съюз.\r\nРумен Радев и Марош Шефчович бяха единодушни, че европейската политика в сферата на енергетиката трябва да бъде насочена към равнопоставеност и справедливост в търговията с природен газ, за да се намалят разликите в цените, които държавите членки плащат за доставки. Бъдещите енергийни проекти е необходимо да гарантират реална диверсификация, да не бъдат използвани като политически инструменти и да отговарят изцяло на изискванията, заложени в правото на ЕС, категоричен беше българският държавен глава.\r\n\"Европейската комисия си поставя за цел да работи с българските власти за трансформирането на България от транзитна страна в държава, търгуваща с газ. Стратегическото местоположение на България дава възможности за диверсифициране на източниците и създаване на благоприятни условия за потребителите в целия регион“, заяви  Шефчович.\r\nДържавният глава Румен Радев определи енергийната политика като ключов фактор за глобалната сигурност. Той потвърди и готовността на страната ни да подкрепя инициативите за газова свързаност в ЕС, за намаляване на зависимостта в енергетиката и за \"чиста и зелена\" икономика.", "date": "2018.03.15", "title": "Радев: Енергийните проекти да не се използват за политика"}
{"url": "https://www.dnes.bg/akoshtete-vqrvaite/2018/03/15/i-tova-se-sluchva-zlaten-dyjd-ot-kiulcheta-na-pista-v-iakutiia.370776", "text": " Около 3,4 тона злато бяха изсипани на пистата от товарен самолет АН-12 на летището в град Якутск, съобщи ТАСС.При излитането на летателния апарат на авиокомпания \"Нимбус\" въздушният поток повредил механизма за затваряне на товарния люк. Екипажът взел решение да кацне обратно на пистата.Но при приземяването златният товар на самолета се разпилял под формата на 172 големи кюлчета. Товарът е бил неправилно разпределен в отсека.Изпаднала била част само от златото, а общият товар бил 9 тона.На борда на самолета се е намирал 5-членен екипаж.  /БТА/", "date": "2018.03.15", "title": "И това се случва! Златен дъжд от кюлчета на писта в Якутия"}
{"url": "https://www.dnes.bg/notifikacii/2018/03/15/dnes-vsichki-sa-edinodushni-redjep-erdogan-e-mnogo-zyl-chovek.370760", "text": "Преди петнайсет години Ердоган беше избран за премиер на Турция. Човекът, който стартира като реформатор и през 2004 г. дори бе избран за \"Европеец на годината\", постепенно обаче се превърна в автократ.\r\nЕдно нещо не може да се отрече: лесно е да не харесваш Ердоган. Днешният турски президент, който преди 15 години стана премиер на Турция, бомбардира кюрдите, хвърля опозиционери и журналисти в затвора, съветва жените колко деца да раждат, а в дипломатическите схватки с европейските лидери с удоволствие използва нацистки сравнения. Днес всички са единодушни: Ердоган е зъл човек. И в това отношение вече не съществуват нюанси, пише .\r\n\r\nВ началото на политическата си кариера \"РТЕ\", както често е наричан от своите поддръжници, беше съвсем друг човек. Синът на беден моряк от истанбулския пристанищен квартал Касъмпаша промени из основи политическия и обществен живот в Турция - така, както никой друг след основателя на Република Турция Кемал Ататюрк. \r\nВ началото на мандата си като премиер той задвижи мирния процес с кюрдите в страната, премахна дискриминиращата забрана за носене на забрадки в университетите, въведе граждански контрол над армията и осигури спешна медицинска помощ за цялата страна.\r\nИкономическата политика на неговата управляваща Партия на справедливостта и развитието спомогна за истински икономически бум в страната, както и за възникването на средно съсловие. Именно заради тези реформи и множество успехи много турци и до днес стоят твърдо зад Ердоган. Той сближи Турция с Европа както никой друг турски политик преди това. Европейската интелигенция беше въодушевена. През 2004 година Ердоган дори беше удостоен със званието \"Европеец на годината\". А през октомври 2005 започнаха присъединителните преговори между Турция и ЕС.\r\nДнес обаче нещата изглеждат по друг начин. От тази взаимна симпатия вече няма и следа. Въпреки сделката между ЕС и Турция за бежанците и стабилните търговски отношения в Европа гледат на Ердоган с дълбоко недоверие. \r\nТова се дължи и на неговия импулсивен характер. Разочарован от факта, че процесът на сближаване с Европа не съвпада с темпото на неговите реформи, турският президент отдавна насочи своите тиради към арабския свят. Неговото изявление на Световния икономически форум в Давос през 2009 година, когато той напълно смая израелски президент и носител на Нобелова награда за мир Шимон Перес, наричайки го \"детеубиец\", ще се помни дълго. С подобни думи Ердоган си вкарва автогол. И то двоен: от една страна отблъсква останалите свои поддръжници в Европа, а от друга подхранва (дясно)консервативните предразсъдъци на онези, които винаги са се отнасяли подозрително към гордия лидер на една мюсюлманска страна с 80-милионно население.\r\n\r\nЗасилва се усещането, че Ердоган е заинтересован единствено от запазването на властта си и от увеличаване на богатствата си. Постоянните обвинения в корупция срещу него и неговото семейство от 2009 година насам помрачават образа на благочестивия мюсюлманин, за какъвто се представя пред обществеността. \r\nНай-късно след бруталното потушаване на протестите против застрояването на парк \"Гези\" в Истанбул през 2013 западната общественост изцяло промени отношението си към Еродан. А когато прокюрдската \"Народна демократична партия\" постигна забележителен успех на парламентарните избори през 2015 година и в Турция се очерта политическа алтернатива, Ердоган набързо прекрати мирния процес с кюрдите. Турският президент започна отново да бомбардира кюрдските области в източната част на страната.\r\nПод ударите на Ердоган попадна и движението на неговия бивш съратник, консервативния проповедник Фетхуллах Гюлен. Неуспешният опит за преврат през лятото на 2016 година стана повод за вълна от масови арести на вероятни поддръжници на Гюлен. Жертва на \"лова\" на гюленисти станаха 50 000 души.\r\nС годините Ердоган се превърна от реформатор в автократ. И както вече казахме: днес всички са единодушни, че Ердоган е зъл човек. И в това отношение вече не съществуват нюанси.\r\n ", "date": "2018.03.15", "title": "Днес всички са единодушни: Реджеп Ердоган е много зъл човек!"}
{"url": "https://www.dnes.bg/crime/2018/03/15/80-godishna-ot-ruse-izgoria-sys-zlato-i-pari.370800", "text": "Възрастна жена от Русе е попаднала в капана на телефонните измамници вчера и се е разделила с пари и злато на обща стойност за над 2 хиляди лева, съобщават от МВР.Преди обяд 80-годишната жена била потърсена по мобилен телефон от мъж, който се представил за полицай.Обяснил й, че колегите му са блокирали улицата, на която живее. Уведомил я, че се провежда операция по задържане на група телефонни измамници, които е възможно да я потърсят.Докато той я държал на линия на мобилния телефон, последвало позвъняване и на домашния й телефон, на който мъжки глас я заплашил, че ще я посети в дома й след десетина минути и ако не му даде всичките си налични пари и злато, ще я нарани.\r\nТя затворила стационарния телефон и доверчиво обяснила на представилия се за полицай, който чакал на другата линия, за заплахата. Вече убедена, че говори със служител на реда, жертвата изслушала и инструкциите му - да изпълни исканията им, за да могат да ги заловят. \r\nОтново последвали серия от обаждания и заплахи. Първо я накарали да излезе и да остави парите и златото до трафопост, близо до блока й, но тя отказала. \r\nПоследвала втора заповед - да ги хвърли през терасата на жилището си, но да побърза, защото измамниците приближавали и ще могат да ги хванат на местопрестъплението. \r\nТака жената се разделила със сума от около 1 200 лева и с около 20 г злато. Едва по-късно, когато се успокоила, тя осъзнала, че е попаднала в измамна схема. \r\nСигналът е документиран в Първо РУ, по случая е образувано досъдебно производство за престъпление по чл. 209, ал. 1 от НК, работата по него продължава. \r\n\r\nПолицейските органи, при осъществяване на функциите си НЕ използват парични средства, предоставени им от граждани и НЕ търсят съдействие в работата си по нито една от прилаганите от телефонните измамници схеми.\r\nНяма държавна институция, която да иска предоставяне на пари по телефона или на ръка, без необходимите документи.\r\nСлужителите на полицията контактуват с гражданите, след като са се представили с личния си полицейски знак и служебна карта.\r\n\r\n- Търсете обратна връзка с близките си, свържете се с роднини, съседи!\r\n- Веднага позвънете на тел. 112 /избира се безплатно от цялата страна/\r\n- Не се съгласявайте да давате никакви пари и бижута на ръка, да ги оставяте на улицата или да ги хвърляте през балкона.\r\n- Не съобщавайте лични данни, банкови сметки или кодове за активиране на предплатени телефонни карти.\r\n- Уведомете полицейския си инспектор по местоживеене. ", "date": "2018.03.15", "title": "80-годишна от Русе \"изгоря\" със злато и пари"}
{"url": "https://www.dnes.bg/sport/2018/03/15/sin-na-shef-v-bfs-shte-sviri-cska-levski.370815", "text": "Никола Попов беше избран за главен рефер на сблъсъка между ЦСКА и Левски, обяви Съдийската комисия към БФС.\r\nНегови помощници ще са Георги Тодоров и Димитър Русев, а зад вратите ще стоят Ангел Ангелов и Стефан Павлов. Четвърти арбитър е Борислав Колев.\r\nМачът ще се играе в неделя от 13.00 часа на националния стадион \"Васил Левски\". Преди него ЦСКА-София заема 2-ро място с 60 точки, Левски е на 3-та позиция с 50 т. Лидерът Лудогорец има 63 т.\r\nГлавният съдия е син на Антон Попов. Последният минава за един от най-доверените хора на Борислав Михайлов.", "date": "2018.03.15", "title": "Син на шеф в БФС ще свири ЦСКА - Левски"}
{"url": "https://www.dnes.bg/politika/2018/03/15/avstriia-ni-blagodari-za-otpora-na-migrantskata-vylna.370825", "text": "\n\r\nКурц е на официално посещение в България, няколко месеца преди Австрия да поеме председателството на Съвета на ЕС от страната ни.\r\n\"2018 г. трябва да се разглежда като българско-австрийско председателство по основните теми, защото нито може да започнем за шест месеца такъв процес като темата по Западните Балканите, нито може да започнем и да завършим охраната по външните граници, нито всички тези общи теми и решения, които трябва да вземем по Дъблинското споразумение, кохезионната политика и всичко останало\", каза Борисов след срещата с канцлера, цитиран от БТА.\r\nБългарският премиер благодари на Курц за желанието на Австрия да помогне за охрана на външните граници. Борисов допълни, че всички в Европа оценяват усилията на страната ни и отчете, че в момента има нулев мигрантски натиск. \r\nПремиерът обясни, че опазването на външните граници е темата, по която има еднакво разбиране, за да може да се опазят така, че европейското население да е спокойно, и в същото време да се покаже хуманност към света - т.е. тези, които бягат от войни, могат да влизат официално през КПП-ата и след това да се върнат в хотспотовете или населените места, от които са дошли. \r\nСпоред него през това време дипломацията трябва да направи всичко възможно тези войни да престанат.\r\n\"Заедно работим в сферата на сигурността относно външните граници за спиране на нелегалната емиграция. Благодаря за това, че с такава настойчивост се работи да се спре мигрантската вълна\", каза Себастиан Курц.\r\nТой обясни, че държавите от Западните Балкани трябва да бъдат подкрепени по пътя им към Европа.\r\n\"Радвам се, че имаме възможност да подкрепим България да бъде приета в Шенгенското пространство. Няма държава, която да инвестира толкова усилия в опазването на външните граници на Европа, посочи той. Благодаря за чудесното политическо и икономическо сътрудничество в двустранните отношения. 350 австрийски фирми работят в България - ние сме сред най-големите инвеститори в страната\", добави Себастиан Курц.", "date": "2018.03.15", "title": "Австрия ни благодари за отпора на мигрантската вълна"}
{"url": "https://www.dnes.bg/obshtestvo/2018/03/15/bezraboticata-prodyljava-da-pada-prez-fevruari.370765", "text": "Намаляват регистрираните безработни в Бюрата по труда и през февруари - с 2.8% спрямо януари и с 14.5% в сравнение с година по-рано.Равнището на регистрираната февруарска безработица също се понижава – то е 7%, като намалението е с 0.2 процентни пункта спрямо януари 2018 г., а на годишна база се наблюдава значително свиване – с 1.2 процентни пункта, по данни на Агенцията по заетостта.\r\nНоворегистрираните безработни през февруари са 20 260. От тях 839 са били неактивни, т.е. не са били нито заети, нито учащи и не са търсили работа.\r\nФевруарските данни сочат, че на работа са постъпили 18 145 души. Значителен е делът на устроените в реалната икономика – над 86% от общо постъпилите на работа. В субсидирана заетост са включени общо 2 437 души.\r\nНа първичния пазар са заявени 16 071 работни места, като над 2/3 - от частния сектор (80.6%). Най-голямо е търсенето на кадри в преработващата промишленост, хотелиерството и ресторантьорството, търговията. \r\n ", "date": "2018.03.15", "title": "Безработицата продължава да пада през февруари"}
{"url": "https://www.dnes.bg/akoshtete-vqrvaite/2018/03/15/3-te-zlatni-pravila-na-perfektnoto-chervilo.370777", "text": "Изборът на точното червило променя вида ви невероятно. Подчертава очите, придава свежест и чар и определено събира погледите.\r\n \r\nНезависимо дали сте избрали бледо розово, ярко червено или бежовата гама, цвета трябва да остане плътен и дълготраен за по-дълго. Вижте няколко лесни стъпки:\r\n \r\nЗа да не изглеждат устните ви напукани и изсъхнали може да нанесете малко балсам или вазелин няколко минути преди червилото. Преди нанасяне на цвета размажете леко с пръсти.\r\n \r\n \r\nЗа да направите червилото си по-дълготрайно, нанесете веднъж, след това внимателно попийте със салфетка и нанесете втори път.", "date": "2018.03.15", "title": "3-те златни правила на перфектното червило"}
{"url": "https://www.dnes.bg/notifikacii/2018/03/15/kyrvava-tragediia-v-plovdiv-otkriha-myrtvi-sypruzi.370833", "text": "Жена е намушкала смъртоносно съпруга си във врата в семейното им жилище в Пловдив, а след това се е самоубила, съобщава \"\".\r\nДъщеричката на двойката, която е само на 1 годинка, е намерена жива. Инцидентът е станал в панелен 10-етажен блок в район \"Южен\".\r\nВ момента на мястото на трагедията са шефът на пловдивската полиция Атанас Илков, началникът на първо РУП Петър Тодоров и криминалисти. На този етап те отказват коментар. \r\nСъседи от блока твърдят, че не са чували скандали от младото семейство.Установено е, че по телата и на двамата има прорезни и прободни рани. Разследващите ще  установят кой пръв е вдигнал ножа и е нанесъл фаталния удар, но първоначалната информация е, че съпругата първа е нанесла удари с ножа.Огледът и работата по случая продължават.", "date": "2018.03.15", "title": "Кървава трагедия в Пловдив! Откриха мъртви съпрузи"}
{"url": "https://www.dnes.bg/stranata/2018/03/15/arest-za-shefa-na-zdravnata-kasa-v-lovech.370824", "text": "Директорът на Районната здравна каса в Ловеч Антонио Маринов е арестуван при акция на ДАНС и полицията. \r\nГоворителят на Окръжна прокуратура Кирил Петров съобщи, че Маринов е задържан за срок от 24 часа за длъжностно престъпление по образувано досъдебно производство за злоупотреби със средства на Здравната каса.С разрешение на Окръжния съд е извършено претърсване в сградата на РЗОК в Ловеч, като са иззети документи. Разпитани са и служители, предаде БНР.\r\nУтре ще стане ясно дали Антонио Маринов ще остане в ареста.\r\nПо непотвърдена все още информация, задържането му е свързано с издаването на разрешително за дейност на частна болница в града през октомври миналата година и неправомерно превеждани суми по клинични пътеки, с което е ощетен бюджетът на Касата.\r\n ", "date": "2018.03.15", "title": "Арест за шефа на Здравната каса в Ловеч"}
{"url": "https://www.dnes.bg/obrazovanie/2018/03/15/shegichka-v-uchilishte-spirt-za-gorene-vyv-vodata-za-piene.370788", "text": "\"Шегаджии\" сипаха спирт за горене в бутилката с вода на съученик, той отпи и завърши деня вместо в училище в Спешна помощ.Драмата се разиграла миналия петък в шуменското СУ \"Сава Доброплодни\". Двама шестокласници решили да си направят майтап с трети по време на час по физическо.Повечето деца били оставили край игрището половинлитрови бутилки с вода. Двамата \"шегаджии\" били купили спирт за горене, за да запалят с него стар мобилен телефон. Междувременно решили да го използват за майтап с приятеля си.Докато той играел мач те незабелязано долели във водата му от спирта за горене, разказва \"Монитор\". При една от почивките момчето надигнало шишето. Приятелчетата уж му били казали: \"Недей, че вътре има спирт!\", но с думите \"Е кво ще ми стане!\" - хлапакът бил надигнал шишето.Първоначално момчето било добре, но малко преди шестия час, около 18 часа, се оплакало, че не се чувства добре.Завели го веднага при сестрата в училище и там след разпит и на майтапчиите лъснала шегата. От училището веднага се обадили на майката на пострадалото дете и за по-малко от 15 минути момчето било в \"Спешното\". На място са му направили промивки и го оставили за наблюдение до неделя.\"Между децата не е имало конфликт, приятели са и в случая става въпрос за изключително глупав опит за шега.\", обясни директорът на училището Албена Иванова - Неделчева. В понеделник били извикани и родителите на шегаджиите, обяснения са взети и на преподавателя по физическо възпитание. Още в петък пък е било уведомено Регионалното управление по образованието.Тепърва с казуса ще се занимава и педагогическият съвет. В сряда и трите момчета били отново на училище и играели заедно.", "date": "2018.03.15", "title": "\"Шегичка\" в училище: Спирт за горене във водата за пиене! "}
{"url": "https://www.dnes.bg/usa/2018/03/15/sasht-obiaviha-novi-sankcii-sreshtu-rusnaci-i-organizacii.370831", "text": "САЩ обявиха нови санкции срещу 19 руски граждани и 5 организации, сред които са Федералната служба за сигурност (ФСС), Главното разузнавателно управление (ГРУ) и руска пропагандна организация, съобщава Ройтерс.\r\nСанкциите са първото приложение на новия закон \"За противодействие на противниците на Америка чрез санкции\". Въпросните лица и организации са взети на прицел заради \"зловредна киберактивност, включително намеса в изборите в САЩ през 2016 г., деструктивни кибератаки и прониквания в критична инфраструктура\", се казва в съобщението на финансовия министър Стив Мнучин. \n\n\r\nРусия отрича да се е намесвала в американските избори, отбелязва БТА.", "date": "2018.03.15", "title": "САЩ обявиха нови санкции срещу руснаци и организации "}
{"url": "https://www.dnes.bg/stranata/2018/03/15/tyrnovo-na-suho-biznesmen-si-stroi-basein-vryz-vodoprovod.370755", "text": "120 000 души във Велико Търново останаха без вода през уикенда, защото собственик на луксозна къща решил да си построи басейн и барбекю върху магистрален водопровод. \r\nКомисия ще установява до петък виновника, съобщи зам.-кметът на старата столица проф. Георги Камарашев. \r\nНа изникналото върху главната тръба имение зад висока ограда край село Присово се натъкнаха работници на ВиК \"Йовковци\" при голямата авария в събота, пише \"\".\r\nСформирана е група от общината и водоснабдителното дружество, за да се прегледа цялата налична документация. Строителни книжа са изискани и от собственика на парцела, а в сряда комисия от експерти е била на самия терен, за да се протоколира фактическото състояние.\n\n\r\n\"Сега можем да ви кажем, че има отклонения в изграждането на постройките. Собственикът на имота има строително разрешение само за къщата, но тя е извън сервитута на главния водопровод. Всъщност той минава през още няколко частни парцела, които обаче не са застроени\", обясни зам.-кметът.\r\nТой заяви, че ако се установят незаконни строежи върху водопровода, ще бъдат направени предписания за събарянето им.\r\n\"По принцип е недопустимо магистралният водопровод да минава под частен имот. След като приключи проверката и се види кое е законно и кое не е, ще можем да коментираме. Има информация, че водопроводът минава през парцела, но не знаехме къде точно, докато не стана аварията\", каза Илия Сирмов, главен инженер на ВиК \"Йовковци\".\r\nЛуксозният частен комплекс, до чиято ограда бе разкрита авариралата тръба при ремонта, е собственост на бизнесмена Симеон Василев, който се занимава с печатарство. Предприемачът го е вдигнал преди 10-ина години. Той отказа коментар дали има необходимите разрешителни за съпътстващите сгради вътре.\r\nВасилев два пъти е опитвал да узакони част от обектите. От него има внесени искания до Експертния съвет по устройството на територията, но той винаги е отказвал постфактум да узаконява построеното, твърди в. \"Борба\".\r\nОт водното дружество са категорични, че ако междувременно нова авария на старото съоръжение стане в частния имот, ще влязат с прокурори и полиция и ще копаят\r\n\"Не може да оставиш 120 000 човека на сухо\", заяви главният инженер.\r\nОколо скандалния случай лъсна и друг парадокс. Повече от 7 години не е узаконено ново трасе от 1,6 км, което трябваше да замени компрометирания над 40-годишен участък, който често се пробива.\r\nЗа него водното дружество тогава тегли кредит от 6 милиона лв.\r\n\"Тече разследване, съдебни процедури и този участък не е узаконен. Има нарушения в самото строителство, едно от които е, че не са обезщетени собствениците на парцелите\", обясни инж. Сирмов.\r\nПрез тези 7 години не били правени никакви хидравлични изпитвания, а тръбите просто си стояли там. Засега не можело да се каже и дали има конструктивни отклонения, докато не се направят проби, допълни инж. Сирмов.\r\n1200-милиметровата тръба, която излиза изпод частния комплекс в Присово, е полагана през 70-те години на миналия век и оттогава не е подменяна. Тя свързва по гравитачен път яз. \"Йовковци\" с община Велико Търново. За последно главният водопровод в този участък е избил през ноември 2014 г., припомниха ВиК експерти.", "date": "2018.03.15", "title": "Търново на сухо... Бизнесмен си строи басейн връз водопровод!"}
{"url": "https://www.dnes.bg/zvezdi/2018/03/15/gushterov-i-svetlana-se-gleziat-v-dubai.370827", "text": "Плеймейтката Светлана Василева, която има големи шансове да се разпише в гражданското и да стане съпруга на Християн Гущеров, се похвали с кадри от почивка в Дубай.Градът отдавна се е превърнал в любим на девойките, които се разписват във визитката си като \"модел\", но без Instagram са едно голямо нищо.Гущеров видимо глези своята любимка, с която се сгодиха, а през лятото се очаква и сватба да вдигнат. Според медийните публикации двамата вече нямат и административна пречка да се свържат пред Бог и община, след като бизнесменът вече официално се разведе с фолкпевицата Мария.Двамата със Светлана не пестят обясненията в любов в социалните мрежи, сякаш да докажат на всички колко много се обичат, а Гущеров е осигурил необходимия лукс на половинката си в Дубай. Даже Василева пише послания на пясъка по местните плажове.Още новини за звезди четете на ", "date": "2018.03.15", "title": "Гущеров и Светлана се глезят в Дубай"}
{"url": "https://www.dnes.bg/temida/2018/03/15/3-g-uslovno-za-shofior-ubil-dve-momicheta-na-pytia.370799", "text": "Шофьор на лек автомобил бе осъден на 3 години условно с 5-годишен изпитателен срок за причинената при катастрофа смърт на две момичета.38-годишният Делян Делчев няма да има правото да управлява МПС за 5 години, постанови още Хасковският окръжен съд.На 29 юли 2016 година на пътя от парка \"Кенана\" към ханче \"Клокотница\" той прегази с колата си пътуващите с мотопед възпитаничка на местната Природоматематическа гимназия \"Акад. Боян Петканчин\" Никол Щерева на 15 г. и Даяна Янакиева на 16 г.Делото, което бе гледано по съкратеното съдебно следствие, предизвика голям обществен интерес. Преди процеса съученици и приятели на загиналите момичета излязоха с отворено писмо, което бе качено в социалните медии, и в което се настояваше за честен и справедлив процес.Около 30 младежи присъстваха и на заседанието в съдебната зала, предаде БТА.След края на делото председателят на състава и административен ръководител на Окръжния съд Миглена Тянкова разясни пред младите хора мотивите на съдебния състав за решението му, изтъкна смекчаващите и утежняващите вината обстоятелства, прилагането на правните норми, и човешки изказа съжаление към родителите и близките на загиналите момичета за загубата им.Делото може да бъде обжалвано или протестирано в Пловдивския апелативен съд.", "date": "2018.03.15", "title": "3 г. условно за шофьор, убил две момичета на пътя "}
{"url": "https://www.dnes.bg/eu/2018/03/15/shefchovich-viarva-v-spazvaneto-na-principite-po-sdelkata-za-chez.370783", "text": "В Европейската комисия вярваме, че всички принципи по сделката за \"ЧЕЗ България\" ще бъдат спазени, а регулаторните органи ще извършат необходимите анализи. Това коментира комисарят по въпросите на Енергийния съюз Марош Шефчович пред журналисти след участието си в дискусията \"Ролята на неправителствените организации при формиране на енергийната политика\".\n\n\nСъбитието е част от програмата за председателството на Съвета на ЕС и е организирано от Института за енергиен мениджмънт.\r\nСпоред комисаря сделката между CEZ Group и \"Инерком България\" е сделка между частни компании, а ако държавата влезе в нея, ЕК ще анализира дали има нарушение на Третия енергиен пакет. Регулаторните институции в Брюксел обаче ще преценят как да действат по казуса едва след като бъде финализирано споразумението между компаниите.\r\nПо време на изложението си в рамките на форума Шефчович посочи, че България има голям потенциал за развитие на възобновяеми енергийни източници (ВЕИ), намаляване на емисиите въглероден диоксид и енергийна ефективност. Той допълни, че е впечатлен от бързото намаление на емисиите CO2 от страна на България с оглед на бързото нарастване на брутния вътрешен продукт на страната. България е изпълнила целите си до 2020 г. и дори успява да продава от безплатните квоти за емисиите.\r\nПо отношение на ВЕИ комисарят обясни, че страната ни може да удвои вятърните мощности и да увеличи соларните панели. Големият въпрос са разходите, но пък те постепенно започват да намаляват.\r\nПреди да участва във форума, Шефчович е имал среща и с премиера Бойко Борисов, с когото са обсъдили големите енергийни поректи. Част от тях е и газовият хъб \"Балкан\". Той е много важен, ако България иска да се превърне от транзитна в търгуваща с газ държава. Страната ни е избрана за този проект благодарение на географското си положение и добрата свързаност със съседните държави.\r\nЕнергийният министър Теменужка Петкова, която също участва в дискусията, уточни, че днес (15 март) ще бъди подписан договорът с изпълнителя на предпроектното проучване за хъба. Срокът за изпълнение на поръчката е до 45 работни дни.", "date": "2018.03.15", "title": "Шефчович вярва в спазването на принципите по сделката за ЧЕЗ"}
{"url": "https://www.dnes.bg/obshtestvo/2018/03/15/regulaciiata-v-bylgariia-e-samo-dobro-pojelanie.370834", "text": "\r\n                        \r\n                        \r\n                        \r\n                    Мръсотията в градовете изглежда като неизлечимо заболяване. Но какво трябва да се промени, за да направим градската среда, в която живеем, по-добро място? Къде се крие проблемът – в студиото на \"Директно\" коментира арх. Любо Георгиев.\"Има нужда от самосъзнание, че сме общество, не знаем достатъчно добре как да живеем заедно\", коментира в предаването архитектът. Според Георгиев липсата на контрол е в основата на проблема.\"Ако има стриктно прилагане на правилата, нещата ще бъдат много по-добре\", категоричен е той.Фотографите Олег Попов и Йордан Симеонов пък коментираха публикуваните снимки на тялото на българската стюардеса, загинала на летище в Африка. Според двамата има етични стандарти, които много рядко се спазват, още повече, че са и пожелателни.Попов и Симеонов посочиха, че всеки ден у нас масово се крадат авторски снимки. От това губят авторите, а на практика регулация няма.\r\n", "date": "2018.03.15", "title": "Регулацията в България е само добро пожелание"}
{"url": "https://www.dnes.bg/notifikacii/2018/03/15/moskva-niamala-programa-za-razrabotvane-na-novichok.370832", "text": "Русия никога не е имала, включително по съветско време, програма за разработване на \"Новичок\" - нервнопаралитичното вещество, с което се твърди, че е бил отровен бивш руски разузнавач в Обединеното кралство, заяви руският заместник-външен министър Сергей Рябков, цитиран от агенция Интерфакс. \n\n\n\r\nМосква, по думите му, е започнала да подготвя ответни мерки срещу най-новата серия американски санкции, обявени днес от Вашингтон в отговор на предполагаемата руска намеса в президентските избори през САЩ през 2016 г. \r\nСъщевременно британският премиер Тереза Мей посети днес град Солсбъри, където беше извършена химическа атака срещу Сергей Скрипал и неговата дъщеря Юлия. Установено е, че те са били в контакт с нервнопаралитично вещество съветско производство, известно с името \"Новичок\". \r\nМей, която обвинява Русия за атаката и вчера обяви, че ще експулсира 23 руски дипломати, посети няколко места в Солсбъри, включително това, където двамата бяха намерени. Москва отрича да е замесена и нарича \"безумни\" обвиненията на министър-председателката. \r\n\"Държим Русия отговорна за този безочлив и жалък акт, извършен на улиците на този забележителен град, където хората идват и си прекарват добре\", обяви Мей пред журналисти. Тя допълни, че целта на посещението й е да благодари на хората от службите за спешна помощ и за реагиране при извънредни ситуации и да увери обществото, че е в безопасност. \r\n ", "date": "2018.03.15", "title": "Москва нямала програма за разработване на \"Новичок\""}
{"url": "https://www.dnes.bg/stranata/2018/03/15/otkriha-trotil-v-kola-do-uchilishte-v-stara-zagora.370830", "text": "Тротилови пресовки бяха открити в лека кола в централната част на Стара Загора, съобщава bTV. \n", "date": "2018.03.15", "title": "Откриха тротил в кола до училище в Стара Загора"}
{"url": "https://www.dnes.bg/notifikacii/2018/03/15/pochinala-e-stiuardesata-padnala-ot-samolet-v-uganda.370806", "text": "Българската стюардеса, паднала от самолет на международното летище в столицата на Уганда, е починала. \r\nТова е Елена Василева Йончева на 47 години от Русе, пише сайтът Trumpetnews, цитиран от \"\". Елена изскочила през аварийния изход на самолета малко преди излитането. Веднага след това е откарана в болница \"Кишуби\", където починала, пишат местните медии.\nЕлена Йончева е починала месец преди рождения си ден, който е на 10 април. От външно министерство потвърдиха, че на 14 март в генералното консулство на България в Дубай е постъпила информация за починала българска гражданка с инициали Е.Й., която е работила за авиокомпанията \"Емиратс\".Консулството ни в Дубай е реагирало своевременно и е уведомило близките на починалата. Генералният консул Иван Йорданов е в постоянна връзка с тях.До този момент не е получавано официално известие за причината за смъртта.", "date": "2018.03.15", "title": "Починала е стюардесата, паднала от самолет в Уганда"}
{"url": "https://www.dnes.bg/stranata/2018/03/15/sled-udar-v-mantinelata-mlada-jena-zagina-krai-lovech.370768", "text": "Млада жена загина в тежка катастрофа край Ловеч.Инцидентът е станал около 17:30 часа вчера на околовръстния път на града, малко след тунела към Плевен.28-годишната шофьорка е загубила контрол над автомобила си. Той се ударил в мантинелата и пропаднал в 4-метров скат, обрасъл с храсти и трева, съобщи БТА.Жената е била откарана незабавно в ЦСМП-Ловеч, където малко по-късно е починала.По случая е образувано досъдебно производство.", "date": "2018.03.15", "title": "След удар в мантинелата: Млада жена загина край Ловеч"}
{"url": "https://www.dnes.bg/zvezdi/2018/03/15/modelyt-kristin-ilieva-tejko-ranena-v-katastrofata-na-divna.370794", "text": "Един от най-успешните ни български модели е пострадалото момиче при катастрофата, причинена от поп изпълнителката Дивна на 12 март, съобщи нейният агент Радостина Иванова от Inter Model's. Това е 20-годишната Кристин Илиева.\"Това, което се пише, е доста далеч от реалността. Състоянието й е доста по сериозно от \"два счупени крака\". С позвлоението на родителите й ви изпращам официална информация за нейното състояние\", написа до Dnes.bg Иванова.\nКристин е с тежки фрактури на двата крака и разкъсвания на десния. Първата животоспасяваща операция е извършена още на 12 март, няколко часа след катастрофата, от доц. Тодоров в болницата в Плевен.След това е преместена във ВМА, където екип от специалисти се грижи за нея.\"Общото й състояние към момента е добро, но поради тежките фрактури и разкъсванията на единия крак е поставена в барокамера. Прогнозите не са особено приятни и се очаква пълното й физическо възстановяване да продължи поне година.Кристин е един от най-успешните ни модели. В момента е лице на пролетно-лятната колекция на TWINSET и на новия аромат на испанския бранд TOUS. През зимата пък бе лице на германския гигант New Yorker. Изключителен професионалист, с огромен потенциал и възможности за развитие в модния бранш. Работи с едни от най-големите агенции по света. Всички са шокирани от случилото се и се молим бързото и възстановяне\", поясняват от Inter Model's.Кристин дълго време беше приятелка на рапъра Кристо, с когото имаха заедно модни проекти. Тя участваше и във всичките му клипове докато бяха заедно.", "date": "2018.03.15", "title": "Моделът Кристин Илиева – тежко ранена в катастрофата на Дивна"}
{"url": "https://www.dnes.bg/akoshtete-vqrvaite/2018/03/15/znamenitosti-vie-ste-nelepi-selest-barbyr-i-imitaciite.370781", "text": "Селест Барбър е австралийка, която обича да споделя иронични и забавни кадри в профила си в Инстаграм.\r\n \r\nОбикновено тя позира в подобни пози и дрехи като известни модели и други звезди, но никак не се притеснява да прави глупави физиономии и да показва несъвършеното си тяло, като по този начин се подиграва на огромното самочувствие на знаменитостите.\r\n \r\nСелест оставя достъпно съдържанието на своя профил, така че всеки да може да се порадва на оригиналните й пародии.", "date": "2018.03.15", "title": "Знаменитости, вие сте нелепи! Селест Барбър и имитациите"}
{"url": "https://www.dnes.bg/obshtestvo/2018/03/15/iaicata-ni-shte-bydat-malki-no-skypi-za-velikden.370758", "text": "До 40 стотинки може да стигне цената за едно яйце за Възкресение Христово, съобщават от Съюза на птицевъдите в България пред \"България днес\". Освен това яйцата няма да са много едри.\r\nФакт е, че наличието на отровното вещество фипронил, принуди Агенцията по храните у нас да умъртви над 100 хиляди заразени птици, както и да унищожи големи количества яйца по време на драмата.\r\nСкоро също бяха избити хиляди кокошки, за които имаше съмнение, че са болни от птичи грип, което се отрази пагубно върху цените на птичите продукти за потребителите.\r\n\"Загубите за родното производство не са малки - коментират от Съюза на птицевъдите. - Цената, на която производителите ще продават яйцата си, най-вероятно ще е около 20 стотинки. Това означава, че крайният потребител ще ги купува за 15 стотинки повече. И това се отнася за големите вериги. \r\nВ малките магазини цената може да скочи над 0,40 лв. за бройка. Важно е да се знае, че вносните яйца, които подбиват пазара с нереално ниски цени, са с по-ниско качество от българските\".\r\nНай-често внасяме яйца от Полша и Румъния. Потребителите трябва много да внимават, защото в момента в Европа има няколко големи огнища на птичи грип. Последното е открито в Италия.\r\n\"В по-голямата част от континента птиците се отглеждат свободно и имат контакт с дивите птици, няма как да ги изолират. Така по-голям терен може да бъде замърсен. Страни като Холандия, Германия, Франция ще пострадат. Важно е хората да следят с какъв произход са яйцата, които купуват\", разясняват още специалистите.\r\nПървото нещо, което обикновеният потребител трябва да погледне, е двете букви на опаковката. Те показват от коя държава са яйцата. Маркировката на родната продукция е обозначена с BG.\r\nОтносно по-малкия размер на яйцата, които предстои да бъдат пуснати в продажба, от Съюза на птицевъдите обясняват проблема с това как са заложени кокошките през есента, за да снасят. Също така Великден се пада по-рано от минали години - в началото на април, и на пазара ще се предлагат първите продукции на пернатите, които са по-дребни.", "date": "2018.03.15", "title": "Яйцата ни ще бъдат малки, но скъпи за Великден"}
{"url": "https://www.dnes.bg/stranata/2018/03/15/otkriha-ranena-vyzrastna-jena-napadnata-ot-kucheta.370767", "text": "90-годишна жена е в болница, след като е открита ранена в Берковица. Полицията работи по версия за нападение от бездомни кучета.Около 09:25 часа вчера в районото управление е подаден сигнал от спешния телефон 112, според който на ул. \"Генерал Скобелев\" лежи възрастна жена с окървавена глава. На място е изпратена дежурна оперативна група. Установено е, че пострадалата е местна жителка на 90 г.Тя е транспортирана с линейка в МБАЛ - Берковица. Дежурният лекар, приел пострадалата, е установил разкъсна рана на десния долен крайник и разкъсана ушна мида на лявото ухо, причинени най-вероятно при нахапване от куче. Жената е с хематом на главата и има данни за изпадане в безсъзнание.Пострадалата няма спомени за случилото се. По време на рентгеновото изследване е получила инфаркт и по спешност е транспортирана до МБАЛ - Монтана. Не са установени очевидци на случая.Продължават разпити на живеещите в близост до местопроизшествието, които свидетелстват, че в района често са забелязвани бездомни кучета. По случая е образувано досъдебно производство.", "date": "2018.03.15", "title": "Откриха ранена възрастна жена, нападната от кучета"}
{"url": "https://www.dnes.bg/politika/2018/03/15/bsp-skochi-sreshtu-vlastta-ne-se-spraviat-iskame-izbori.370795", "text": "БСП обвини властта, че не справя с управлението на държавата и се обяви за предсрочни избори. Според социалистите и европредседателството е провал, тъй като не се защитават водещите приоритети на държавата.\r\n\"Това, че ГЕРБ не могат да начертаят път как да изведат страната от тази икономическа, социална и духовна криза, е техен проблем. Ние сме за предсрочни избори, защото виждаме, че те не се справят\", каза червеният Драгомир Стойнев в отговор на обвинението на управляващите, че БСП клатят властта.\n\nИ водещите приоритети на европредседателството се оказват провал - никой не ни иска в Шенген, никой не ни иска в чакалнята на еврозоната, защото сме корумпирана държава\", продължи той и добави, че при посещението си Жан-Клод Юнкер е \"ударил звучен шамар на всички\" за присъединяването на Западните Балкани към ЕС.\r\n\"Евентуално след 2025 г. можело да се мисли. Цяло едно поколение чака да види светлината в тунела\", коментира Стойнев.\r\nТой защити и президента Румен Радев, като отговори на обвинението на Цветан Цветанов, че държавният глава разделя обществото и говори като лидер на политически проект.\r\n\"Радев е президент на всички българи и съм убеден, че това ще бъде един от най-успешните президенти, дори не искам да го сравнявам с г-н Плевнелиев. Неговата работа е да казва къде са грешките на управляващите и да обединява гражданите, а той умее да го прави\", каза Драгомир Стойнев.\r\nБСП обвини ГЕРБ и че изнесените данни за червения кмет на Провадия Филчо Филев са поредният опит на управляващите да отклонят хората от дневния ред на обществото, като вадят случай от 2016 г.\r\n\"Г-н Филев е кмет от 2015 г., през 2016 г. има констатирани нарушения от АДФИ. Тези доклади са изпратени на прокуратурата и е нейна работа да прецени дали има нарушения или не. В крайна сметка тук е Народното събрание и трябва да се занимаваме със законодателство\", отсече Стойнев.\r\nПо думите му кметът на Провадия не е единственият кмет, който очаква произнасяне на прокуратурата.\r\n\"Няма подобни показни акции, както ги арестуват кметовете на ГЕРБ. Но има институции и тези институции трябва да бъдат оставени да работят\", заяви соцдепутатът.", "date": "2018.03.15", "title": "БСП скочи срещу властта: Не се справят, искаме избори!"}
{"url": "https://www.dnes.bg/crime/2018/03/15/pipnaha-myj-na-letishteto-v-moment-na-krajba.370797", "text": "Мъж е задържан при специализирана полицейска операция, извършена от служители на Регионална дирекция \"Гранична полиция\" – Аерогари, съобщиха от МВР.В резултат на проведените професионални действия Й.П., който е на 35 години, бил заловен в момент, когато товарел в камион за изхвърляне на отпадъци лаптопи, инструменти, РАМ памет, монитор и процесор, собственост на една от фирмите. Установено е, че мъжът е работил във фирма, наета за поддръжка и почистване на помещения на офиси в зоната на аерогарата. Отнетите вещи са на обща стойност 1878 лева.\r\nПо случая в ГПУ-София е образувано досъдебно производство, на Й. П. е повдигнато обвинение за кражба.\r\n ", "date": "2018.03.15", "title": "Пипнаха мъж на летището, в момент на кражба"}
{"url": "https://www.dnes.bg/business/2018/03/15/djeimi-olivyr-i-billa-kaniat-decata-v-edna-chudna-gradina.370803", "text": "Тази пролет BILLA и Джейми Оливър канят децата в \"\" - тайното място, което ще накара малчуганите да повярват истински в мисията за по-добра и здравословна храна. Световноизвестният готвач и веригата супермаркети обединяват усилия и ни показват по един забавен и интригуващ начин какви са правилата на здравословната кухня, как да си приготвим питателна вечеря и кой е перфектният сандвич за следобедната закуска. \r\n \r\nИ ако до вчера броколите и морковите са били \"персона нон грата\" в чинията на вашия малчуган - не се безпокойте. BILLA и Джейми Оливър съставиха страхотен албум със стикери, който по забавен и нетрадиционен начин кара децата да открият света на здравословната храна. \r\n \r\nОт страниците на това специално издание, в което има истории за зеленчуци, витамини, малки домашни трикове и супер вкусни рецепти, ще разберем и малко повече за света на растенията, за плодовете и за това колко е важно да хапваме правилно приготвена храна. \r\n \r\nСпециалният албум със стикери \"Градината на Jamie\" вече е в супермаркети BILLA на цена от 2.99 лв., а най-запалените фенове на звездния кулинар ще имат възможността да съберат колекция от 96 атрактивни стикера – някои от тях светят, други имат аромат или се променят при затопляне и замразяване. Всеки клиент на BILLA получава като подарък пакет с 4 стикера при покупки на стойност над 15 лв. \r\n \r\nИ ако някои предизвикателства от \"\" са прекалено сложни за вашия малчуган - не се срамувайте - запретнете ръкави и му помогнете, защото даже да е предназначен за най-малките, албумът е изключително забавен и за родителите, които все пак не са забравили, че някога и те са били деца. \r\n \r\nИ понеже едно е да разказвате на детето за приказния свят на растенията и това колко са полезни те, а съвсем друго е то само да се убеди в магията, наречена природа, Джейми Оливър и BILLA създадоха специална мини оранжерия, която всеки малък естествоизпитател може да има в дома си. В комплекта има всичко, което ви е нужно, за да засадите своята семейна мини леха, която да отгледате с много любов, заедно със своето дете. \r\n \r\nПозволете му да зарови пръстчета в рохкавата почва и да засади само няколко семенца босилек, а после да полива своята оранжерия и да чака подправките да пораснат. Така то най-добре ще разбере каква е мисията на зеленчуците и полезните съставки в храната. Броколи? Тази дума вече няма да е толкова страшна! \r\n \r\nВкусната пролет на BILLA и Джейми Оливър тепърва предстои - не пропускайте да зарадвате любимите си хора с качествена и полезна храна и не забравяйте, че здравето може да бъде и въпрос на избор.", "date": "2018.03.15", "title": "Джейми Оливър и BILLA канят децата в една чудна градина"}
{"url": "https://www.dnes.bg/stranata/2018/03/15/4-g-po-kysno-koi-e-vinoven-za-fatalnata-akciia-v-liaskovec.370751", "text": "\r\n                        \r\n                        \r\n                        \r\n                    Преди 4 години при полицейска акция в Лясковец загива командосът Емил Шарков. На 14 март 2014 г. при опит да бъде задържан 53-годишният Петко Петков, 3-ма елитни служители от Специализирания отряд за борба с тероризма биват ранени, а Шарков загива при опит на баретите да влязат в дома на барикадиралия се неуравновесен мъж.\n\n\nМайката на командоса и семейството му не спират да търсят отговор на редица въпроси и несъответствия, свързани с акцията. Част от тях вече са открити. Какви са допуснатите грешки и кои са истинските виновници за инцидента в Лясковец?\r\nСпоред майката на убития Емил Шарков - Ваня Рибчева, всички усилия при разследването са били не толкова да се поправи нещо и да се изяснят грешките, а да се прикрият виновниците и да се потули инцидентът.\r\n\"Започнах да се интересувам от случая, да търся хора, станали свидетели на случилото се. Успях трудно да намеря преки свидетели. Те ми разказаха как точно се е случила стрелбата. Аз самата се добрах до истината\", отбеляза Рибчева в студиото на \"България сутрин\".\r\nПо думите ѝ случаят бил потулен за 2 месеца, проверка била извършена, но цялото разследване бил \"един политически театър\".\r\n\"От данните стана ясно, че цивилното население притежава толкова оръжия, че може да се конкурира с професионалната армия. С години нищо не се правеше. Накрая стигнах до заключението, че насреща ми е една система\", уточни още майката на загиналия в Лясковец пред Bulgaria ON AIR.\r\nЖената е категорична, че тогавашният главен секретар на МВР Светлозар Лазаров и командващият екипа Георги Гайков на своя глава са изпратили спецполицаите, без точна стратегия и психопортрет на неуравновесения Петко Петков.\r\n\r\n ", "date": "2018.03.15", "title": "4 г. по-късно: Кой е виновен за фаталната акция в Лясковец?"}
{"url": "https://www.dnes.bg/sofia/2018/03/15/sofiiska-voda-izgrajda-uchastyk-v-stolichniia-kv-simeonovo.370807", "text": "\"Софийска вода” АД  изгражда участък от канализационна мрежа  в столичния квартал \"Симеоново\"\r\nВ изпълнение на инвестиционната си програма, одобрена като част от  Бизнес плана за 2017-2021 г., \"Софийска вода\" АД стартира  строителството на нов главен канализационен клон (655 м.) в кв. \"Симеоново\" по ул. \"Извор\" и ул. \"Шумако\" (от ул. \"Извор\" до ул. \"Проф. Дим. Пасков\").\r\nЩе бъде подменен и 500 м. стар стоманен водопровод  по ул. \"Извор\".\r\nПроектът е с прогнозна стойност от 1,4 милиона лева.\r\nИзграждането на този канализационен клон и реконструкцията на водопровода са продължение на съгласуваното със Столична община разширение на канализационната мрежа и програмата за подобряване на водоснабдяването и намаляването на загубите на вода в кв. \"Симеоново\",  по които дружеството работи системно през последните 10 години. \r\nОт 2009 г.  до 2017 г. \"Софийска вода\" АД е инвестирало в квартала  5,8 милиона лв. за изграждане на канали и 2,7 милиона лв. за подмяна на амортизирани водопроводи с малка проводимост.", "date": "2018.03.15", "title": "\"Софийска вода\" изгражда участък в столичния кв. \"Симеоново\""}
{"url": "https://www.dnes.bg/temida/2018/03/15/shumahera-i-bandata-mu-s-hvatki-v-syda-smeniat-advokati.370756", "text": "Топ крадецът на коли Иван Яневски – Шумахера и негови хора, спипани за обир на банкомат, отлагат за втори път заседанието на съда, което трябва да реши дали да останат за постоянно в ареста. Причината е, че задържаните искат да сменят адвокатите си, пише \"\".Те бяха тикнати зад решетките след като в началото на март взривиха банкомат на столичния булевард \"Рожен\" и бяха заловени след преследване с полицията. Групата е разследвана и за други взривове на банкомати в София.\n\nДнес Софийският градски съд заседава по мярката им за неотклонение. Единият от задържаните, Росен Цветков, обаче се яви без адвокат, защото защитникът му е зает по друго дело.Цветков обясни, че иска да бъде защитаван от избран от него адвокат. Само преди два дни, на заседанието във вторник, той смени адвоката си преди заседанието.\"Вашият интерес е по-бързо да се разгледа това дело\", каза председателят на съдебния състав Калин Калпакчиев и предупреди, че при трето отлагане съдът ще назначи служебен адвокат на Цветков.Според запознати вероятно е с опитите за отлагане на заседанието Шумахера и бандата му да си търсят удобни съдии.Мерките за неотклонение се гледат всеки вторник и четвъртък от дежурни по график съдии.", "date": "2018.03.15", "title": "Шумахера и бандата му с хватки в съда, сменят адвокати"}
{"url": "https://www.dnes.bg/akoshtete-vqrvaite/2018/03/15/zashto-vse-popadate-na-nepodhodiashti.370779", "text": "Чудите ли се защо постоянно избирате партньори, които ви нараняват и разочароват? Защо ви привличат приятели, които имат много проблеми и ужасно объркан живот?\r\n \r\n \r\nВероятно попадайки в нова компания вие веднага се заговаряте с \"най-пропадналите\" от цялата група, защото взаимно се надушвате?\r\n \r\nПод \"най-пропаднали\" имам предвид объркани. Хора, които не успяват да намерят пътя в живота, а междувременно създават купища проблеми на всеки, който се сближи с тях.\r\n \r\nАко някой се чувства обиден от тези думи, трябва да знае, че пътят към промяната винаги минава през разочарования, а накрая му се случва нещо, което действа отрезвяващо и не позволява повече да търпите старото положение.\r\n \r\n \r\nАко ви се е случвало да се запознаете с много хора, но от всички да ви стане най-симпатичен този, който изглежда нещастен или объркан, значи вие просто търсите сродна душа.\r\n \r\nВероятно вие самите се чувствате зле дълбоко в себе си и съчувствате на някой, който също изпитва някаква мъка.", "date": "2018.03.15", "title": "Защо все попадате на неподходящи?"}
{"url": "https://www.dnes.bg/notifikacii/2018/03/15/rusiia-gotova-da-raboti-s-velikobritaniia-za-skripal.370770", "text": "Русия остава готова да работи с Великобритания по случая Скрипал, но подготвя и ответни мерки. Това заяви говорителката на руското министерство на външните работи Мария Захарова, цитирана от ТАСС и Ройтерс.\nЗахарова каза, че Русия както и преди е готова да работи с Великобритания при разследването на отравянето на двойния агент Сергей Скрипал, но че Лондон отказва да сътрудничи с Москва. Русия подготвя и ответни мерки, след като Великобритания реши да изгони 23 руски дипломати, отбеляза тя.\r\nЗахарова изрази недоумение как други страни проявяват солидарност с Великобритания, при условие че не притежават информация за случая. Истината за случая е укривана, каза тя.\r\nЗахарова отбеляза, че Русия е загрижена от използването на химическо оръжие във Великобритания. Тя определи обвиненията срещу Русия, че е замесена, като безумни./БТА/", "date": "2018.03.15", "title": "Русия готова да работи с Великобритания за Скрипал"}
{"url": "https://www.dnes.bg/muzika/2018/03/15/novi-uchastnici-v-hills-of-rock-2018.370808", "text": "Нови 14 имена се включват към второто издание на фестивала Hills of Rock 2018, който ще се проведе на 20, 21 и 22 юли на Гребния канал в Пловдив.\r\nАмериканската рок дива Madame Mayhem, шотдландецът Fish, финландската хеви метъл банда Battle Beast, французите Reaven и пънк-рок групата от САЩ Kultur Shock са само част от музикантите тази година.\r\n \r\nНаред с тях, ще се присъединят и едни от най-добрите балкански банди – гърците Planet of Zeus и Koza Mostra, хърватите Cold Snap и Abop, както и словенците Raggalution. От българска страна, ще се включат Miry, \"Млък!\", Милена и \"Уикеда\". \r\n\r\nАмериканската певица впечатлява със своя ексцентричен стил. Участва в националните турнета на Doro и Mushroomhead и е работила заедно с големи имена от световната рок сцена като Billy Sheehan (Mr. Big, Winery Dogs), Ray Luzier (KoRn, KXM), Ron \"Bumblefoot\" Thal (ex: Guns N’ Roses), Russ Parrish (\"Satchel\" from Steel Panther), носителят на Грами Mark Hudson, Earl Slick (David Bowie, John Lennon), Rudy Sarzo (Ozzy Osbourne, Quiet Riot, Whitesnake, Dio), John Moyer (Disturbed).\r\n\r\nШотландският прогресив рок певец става известен като част от британската рок група Marillion. През 1988 г. започва солова кариера, по време на която издава осем студийни албума и четири компилации. Fish има огромна фенска маса, често наричана \"рибешки глави\" (Fishheads).\r\n\r\nФинландската група Battle Beast е сформирана през 2008 година. Музикантите имат четири студийни албума, които оглавяват класациите в родината им. Участвали са в турнета на едни от най-големите имена в рок музиката, като имат множество почитатели по цял свят.\r\nKultur Shock е американска пънк-рок група, включваща в стила си алтернативни балкански елементи. Бандата има над 20-годишна история. \r\n\r\nФренската група Reaven има изключителен стил, съчетаващ елементи от електронната, поп и рок музика. Музикантите са свирили на много фестивали и в клубове във Франция и в цяла Европа. \r\nРок-метъл бандата Planet of Zeus се сформира през 2000 година в Гърция. Групата има издадени два албума и е изключително популярна сред гръцките почитатели на рок музиката. Planet of Zeus са свирили на една сцена заедно с Hermano & Brant Bjork, Monster Magnet,Karma to Burn, Eyehategod, Church of Misery.\r\n\r\nГръцката група Koza Mostra е много добре позната на меломаните в цяла Европа. През 2013 година, музикантите представиха Гърция на Евровизия. Стилът на бандата е повлиян от ска, рок и пънк музиката, като съчетава и етно елементи. Първият албум на Koza Mostra става мултиплатитнен в Гърция. \r\n\r\nХърватската метъл група Cold Snap има над 330 концерта зад гърба си. Те са издали три албума, и имат голям брой почитатели в цяла Европа.\r\n\r\nАудиовизуалната група е вдъхновена от хаус и техно музиката. Състои се от двама барабанисти, които претворяват по един впечатляващ начин уникалния си стил. \r\nСловенската група Raggalution е създадена през 2011 година. Седемте й членове са силно повлияни от реге музиката. Raggalution имат издадени два албума, в които претворяват традиционното реге и му дават ново звучене. \r\nПрипомняме ви, че билетите за фестивала 2018 са без промяна от 01.01.2018 до 20.03.2018 и са на цени както следва: двудневен билет - 20 и 21 юли - 90 лева; Iron Maiden - 22 юли - 80 лева; комбиниран билет за трите дни - 20, 21 и 22 юли  - 140 лева.", "date": "2018.03.15", "title": "Нови участници в Hills of Rock 2018"}
{"url": "https://www.dnes.bg/akoshtete-vqrvaite/2018/03/15/kak-se-vliubva-vsiaka-edna-ot-zodiite-2-chast.370787", "text": "Случвало ли ви се е някога да се чувствате объркани от собствените си емоции? Да не знаете какво изпитвате към някой човек – дали сте влюбени?\r\n \r\nИли пък се чудите дали някой е влюбен във вас? Вижте как да разберете какви са чувствата на всеки зодиакален знак:\r\n \r\nВезните са много общителни, но не споделят съкровените си мисли с всеки. Ако обаче го правят с някой, вероятно имат специално отношение към него.\r\n \r\nКогато са влюбени Везните се чувстват свободни да говорят пред този човек за всичко, те му се доверяват и разкриват.\r\n \r\n \r\nСкорпионът задържа погледа си дълго върху някой, който харесва. А когато е влюбен, този човек ще му се струва все по-красив и възхитителен.\r\n \r\nВодният знак е много магнетичен и има силно излъчване, а когато гледа с интерес някого, той ще усети това, дори и да не го вижда.\r\n \r\nСтрелецът обикновено е мил и забавен, но когато е в компанията на някой, който иска да впечатли, тези му качества се засилват.\r\n \r\nСмехът и усмивката са козовете на огнения знак и той обича да забавлява околните. Понякога Стрелците са доста срамежливи.", "date": "2018.03.15", "title": "Как се влюбва всяка една от зодиите? 2 част"}
{"url": "https://www.dnes.bg/politika/2018/03/15/tuit-na-zaharieva-bylgariia-zad-london-sreshtu-rusiia.370798", "text": "Външният министър Екатерина Захариева обяви, че България застава на страната на Лондон в спора му с Москва по повод отравянето на двойния агент Сергей Скрипал.В Twitter българският дипломат № 1 написа:\"България стои до своя съюзник Обединеното кралство. Използването на отровни химикали е незаконно и трябва да бъде осъдено по най-категоричния възможен начин\".\n\nТя адресира туита си до външния министър на Великобритания Борис Джонсън.Скрипал бе открит в безпомощно състояние на 4 март заедно с дъщеря му, в момента двамата са в болница в тежко състояние.Британският премиер Тереза Мей обвини Русия, че е отговорна за отравянето на шпионина и изгони 23 руски дипламоти като ответна мярка.Междувременно стана ясно, че веществото, с което Скрипал е отровен, е силно токсичният нервнопаралитичен \"Новичок\".\r\n ", "date": "2018.03.15", "title": "Туит на Захариева: България зад Лондон срещу Русия!"}
{"url": "https://www.dnes.bg/stranata/2018/03/15/svlachishte-skoro-shte-pogylne-selo-kalaidjii.370738", "text": "\r\n                        \r\n                        \r\n                        \r\n                    Свлачище заплашва да срути къщи в златаришкото село Калайджии. След обилното снеготопене преди седмица, пропаднаха 50 метра от един от основните пътища там, съобщи .В момента активните свлачищни процеси заплашват да откъснат от света 2/3 от селото. Очаква се утре геоспециалисти да направят оценка, след която има вероятност хората да бъдат евакуирани.\r\nСвлачището се активизирало миналата седмица, когато снегът започнал да се топи, като буквално за няколко часа 50 метра от този асфалтов път се откъснали.\r\nСвлачището се намира на по-малко от метър и от друг основен път. Ако и той бъде засегнат, 2/3 от хората в село Калайджии ще останат откъснати от света. Жителите на селото се надяват държавата да отпусне спешно пари за ремонта и укрепването на свлачището. ", "date": "2018.03.15", "title": "Свлачище скоро ще \"погълне\" село Калайджии"}
{"url": "https://www.dnes.bg/akoshtete-vqrvaite/2018/03/15/kak-se-vliubva-vsiaka-edna-ot-zodiite.370705", "text": "Случвало ли ви се е някога да се чувствате объркани от собствените си емоции? Да не знаете какво изпитвате към някой човек – дали сте влюбени?\r\n \r\nИли пък се чудите дали някой е влюбен във вас? Вижте как да разберете какви са чувствата на всеки зодиакален знак:\r\n \r\n \r\nНа Овенът определено му личи, че е влюбен, дори да се опитва да го скрие. Този зодиакален знак е способен да пропътува големи разстояния само за да види обекта на своята любов за миг.\r\n \r\nТой ще бъде силно развълнуван в нейната компания, много усмихнат и енергичен, но и малко мълчалив.\r\n \r\n \r\nТелецът ще бъде готов да опита нови неща в компанията на някой, който харесва. Той ще опитва да изпъкне, демонстрирайки чудесното си чувство за хумор и тайно ще поглежда дали неговия любим се забавлява.\r\n \r\nЗемният знак ще говори за своите постижения и дори може да прояви щедрост.\r\n \r\n \r\nБлизнаците обикновено се отегчават лесно, но когато са в компанията на обекта на желанията си, те ще открият забавление и в най-обикновените дейности.\r\n \r\nВъздушният знак никак не крие любовта си, той често ще търси комуникация в социалните мрежи или по телефона.\r\n \r\nМъжете Раци обикновено са докачливи и саркастични, но биха опитали да притъпят тези свои качества в компанията на своята любов.\r\n \r\nТе дори ще опитат да бъдат романтични и грижовни и няма да скрият възхищението си.", "date": "2018.03.15", "title": "Как се влюбва всяка една от зодиите?"}
{"url": "https://www.dnes.bg/zvezdi/2018/03/15/set-kastil-v-pomosht-kak-da-izberem-perfektnoto-kuche.370628", "text": "\r\nЕто какво сподели Сет Кастил пред Dnes.bg дни преди премиерата.\r\n\r\nПоредицата показва вдъхновението и отговорността да приемеш куче в своя дом. Има много погрешни схващания за кучетата, които ние се стремим да коригираме чрез положителни истории за истински осиновявания. \r\n\r\nХората са уникални, кучетата - също. Тайната е да се съчетаят начина ни на живот и отношенията да бъдат двупосочни. Затова и аз първо срещам човека, двойката или семейството и прекарвам известно време с тях. Да видя какъв е графикът им, с колко свободно време разполагат, каква е тяхната домашна среда, начин на живот, имат ли хобита. И да си отговорим на най-важния въпрос - защо искат да си вземат куче сега? След това идва ред на търсенето сред много кучета като предлагам поне три възможности. Има много черти, които гледам - възраст, порода, размер, темперамент и ниво на активност.\r\n\r\nПриятелство, което подобрява качеството на живот както на човека, така и на кучето.\r\n\r\nВ \"Търсенето на Фидо\" все още не ми се е случвало, но не е изключено. Да прекараш заедно с куче час-два е едно, съвсем друго е да стане част от твоя дом и семейство. Винаги ще има преходен период за вас и кучето, вероятно включващи неочаквани поведенчески проблеми, повечето от които могат да бъдат решени своевременно. Важно е да имате търпение и да правите компромиси през този период. Ако все пак виждате, че тази връзка не е от полза както за вас, така и за кучето, то може да бъде прието от семейство, което е по-подходящо.\r\nХората трябва да знаят, че кучетата не са кацнали с космически кораб - те се превърнаха в това, което са днес, чрез отношенията си с нас в продължение на хиляди години. За човека най-силната връзка, която можем да изградим е с друг човек. И след това са кучета. Вярвам, че кучетата наистина са подарък за нас и не трябва да забравяме това. Смятам, че те трябва да бъдат третирани със същото отношение и уважение като другите хора.  \r\nИмам толкова много невероятни кучешки истории през живота си и докато записвахме \"Търсенето на Фидо\". Всеки един епизод е много специален по различчни причини, но определено ме докосна историята на Тод. Предишните му две кучета бяха починали, здравословното му състояние не беше добро. Той се намира в ситуация, в която осиновяването на куче не само може да подобри живота му, но и да го трансформира.\r\n\r\nЗа мен най-важното е винаги да третирате кучето си като част от семейството - с абсолютна грижа, любов и уважение. Кучетата са много интелигентни създания, не се нуждаят от много да бъдат щастливи. Предполагам, че оценяват някои от съвременните луксозни неща, но в крайна сметка те просто искат да бъдат кучета. Ако искате да похарчите цялата си заплата за леглото, защото мислите, че е сладко - купете го.\r\n\r\nХарактерът на бъдещия собственик не определя подходящата порода, по-скоро дава насоки.\r\n\r\nКакто споменах, кучетата не изискват много, за да бъдат щастливи. Но те са дългосрочен ангажимент, имат нужда от грижа и внимание, време и финанси. Човек трябва да мисли за това как то ще се отрази на бъдещето им по всякакъв начин.\r\n\r\nНай-важното е, че трябва да носи отговорност. И искам да чуя защо иска да осинови куче. Отговорът на този въпрос казва всичко.\r\n ", "date": "2018.03.15", "title": "Сет Кастил в помощ: Как да изберем перфектното куче?"}
{"url": "https://www.dnes.bg/index/2018/03/15/receptata-dnes-proletna-supa-s-karfiol-i-tikvichki.370629", "text": "½ глава карфиол300 г броколи1 тиквичка3-4 големи червени чушкипресен магданозсолчерен пипер50 мл олио2-3 кубчета зеленчуков бульон2 литра вода1 кубче масло200 мл сметана за готвене  Нарежете на едро зеленчуците. На котлона сложете подсолената вода да се загрява. След като заври, добавете кубчетата бульон. Когато се разтворят намалете котлона и добавете зеленчуците. Оставете ги да се сварят на тих огън. След като са готови, свалете ги от котлона, пасирайте. Добавете маслото и сметаната и разбъркайте с черпак. Добавете черния пипер и пресния магданоз.", "date": "2018.03.15", "title": "Рецептата Dnes: Пролетна супа с карфиол и тиквички"}
{"url": "https://www.dnes.bg/temida/2018/03/15/bat-sali-huliganyt-s-deputatska-karta-izpusnah-si-nervite.370744", "text": "Бат Сали, бившият депутат Александър Методиев, който бе глобен заради хулиганство, призна, че си е изпуснал нервите, защото е бил предизвикан.Преди дни Върховният касационен съд му наложи административно наказание от 3000 лв. заради печречене пред полицаи с депутатска карта и го оневини за това, че е пречил на органите на реда. Така Методиев се размина с възможността да влезе зад решетките.\n\n\"Искам да благодаря на българското правосъдие, че бях оневинен по скалъпените от прокуратурата обвинения\", каза той пред bTV и предположи, че вероятно е пречил на някого политически.Бат Сали се забърка в разправията с униформените преди две години, когато беше действащ депутат. Тогава на пътя към Костенец той направил непозволено и рисково тройно изпреварване, а след това не спрял на полицейски сигнал.Няколко часа по-късно той се намесил при друга полицейска проверка – на микробус с футболисти, негови познати от Самоков. Те били спрени заради липса на документи за самоличност.Според първоначалните обвинения след като униформените отказали да пуснат нарушителите Бат Сали им размахал депутатската си карта и ги заплашил, че от утре ще са безработни.По-късно той се опитал да окаже и натиск над шефа на районното управление, в което полицаите са служители, твърдеше още обвинението.\"Не съм се държал цинично и грубо, но съм повдигнал тон, защото бях предизвикан\", обясни днес бившият депутат. Методиев отрече да е размахвал депутатската си карта, но обясни, че се е легитимирал с нея, защото имал право да изисква обяснение от полицейските служители.\"Когато човек ви предизвиква, си изпускаш нервите. Аз си позволих да повиша тон, за което се извиних… Целта е била да бъда очернен и да бъда осъден по един или друг начин и да ми се попречи…\", каза още Методиев. ", "date": "2018.03.15", "title": "Бат Сали, хулиганът с депутатска карта: Изпуснах си нервите!"}
{"url": "https://www.dnes.bg/akoshtete-vqrvaite/2018/03/15/7-znaka-che-ste-pristrasteni-kym-smartfona-si.370702", "text": "Огромното разпространение на смарт телефоните несъмнено улеснява хората в забързаното ежедневие, като им доставя куп информация и възможност за комуникация от всяка точка на света.\r\n \r\nНо при голяма част от тийнейджърите и дори възрастните индивиди се забелязва така наречената “пристрастеност към мобилно устройство“.\r\n \r\n67% от притежателите на смарт телефон споделят, че проверяват често дали имат съобщения или известия, дори да не са получили звуков сигнал или вибрация.\r\n \r\nЗнаци и симптоми за пристрастеност към смарт телефон\r\n \r\nВъпреки че този вид пристрастяване все още не е записано като психично разстройство, изследванията го сравняват с пристрастеност към хазарт.\r\n \r\nЕто какви са основните признаци на такъв проблем, които доказано създават сериозни щети в начина на живот на индивида:\r\n \r\n1. Нуждая се от мобилния си телефон навсякъде и по всяко време, чувствам силно притеснение, когато той не е наблизо или не знам къде е.\r\n \r\n2. Имам провалени опити в това да се откъсна от телефона си дори за кратко.\r\n \r\n3. Използвам телефона си във всяка свободна минута, която имам.", "date": "2018.03.15", "title": "7 знака, че сте пристрастени към смартфона си"}
{"url": "https://www.dnes.bg/sofia/2018/03/15/vremenno-spirat-vodata-v-stolichni-kvartali.370754", "text": "На 16 март 2018 г. (петък), във връзка с реконструкция на уличен водопровод на бул. \"Цар Борис III\", кв. \"Славия\", се налага спиране на водоподаването от 09:00  до 19:00 часа на клиентите на \"Софийска вода\", живеещи в района на: бул. \"Цар Борис III\" от ул. \"Славия\" до ул. \"Житница\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Цар Борис III\" №126.\r\nНа 16 март 2018 г. (петък), във връзка с подмяна на спирателен кран на бул. \"Пенчо Славейков\", Център, се налага спиране на водоподаването от 09:00 до 18:00 часа на клиентите на дружеството, живеещи в района на: бул. \"Пенчо Славейков\", бул. \"Витоша\", ул. \"Тунджа\", ул. \"Стрешер\".\r\nПри продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: ул. \"Тунджа\", ъгъла с ул. \"Цар Асен\".\r\nНа 16 март 2018 г. (петък), във връзка с подмяна на сградно водопроводно отклонение на ул. \"Бурел\", жк. \"Иван Вазов\", се налага спиране на водоподаването от 10:00 до 17:00 часа на клиентите на \"Софийска вода\", живеещи в района на: ул. \"Забърде\", по ул. \"Бурел\" - от ул. \"Забърде\" до ул. \"Янко Забунов\". При продължителност на строително-ремонтните дейности над 12 часа ще има водоноска на адрес: ул. \"Бурел\" №64. \r\nНа 16 март 2018 г. (петък), във връзка с подмяна на сградно водопроводно отклонение на ул. \"Георги Бенковски\", с. Казичене, се налага спиране на водоподаването от 09:00 до 16:00 часа в района на: ул. \"Георги Бенковски\", ул. \"Спас Андреев\", ул. \"Александър Стамболийски\", ул. \"Никола Петков\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Георги Бенковски\" ъгъла с ул. \"Никола Петков\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.15", "title": "Временно спират водата в столични квартали"}
{"url": "https://www.dnes.bg/televizia/2018/03/15/skrivalishte-v-edno-frensko-selo.370620", "text": "Трети епизод от сериала \"Едно френско село\" ще ни пренесе в 1941 г. 19 октомври. Връзката на Люсиен с Курт е разкрита от директора на училището Берио.Младата учителка научава, че е бременна и моли за духовно напътствие преди да вземе решение дали да абортира детето, плод на скандалната й връзка.Партиен представител от друг град се присъединява към комунистите във Вилньов за да помогне с организацията на покушението срещу немския офицер. Гледайте \"Едно френско село\" всеки делник от 20:30 часа по телевизия.\r\n ", "date": "2018.03.15", "title": "Скривалище в \"Едно френско село\""}
{"url": "https://www.dnes.bg/notifikacii/2018/03/15/v-rusiia-ikonomicheski-podem-a-posle-spad-v-standarta.370736", "text": "До метростанцията в Санкт Петербург 70-годишната Ирина Семьонова продава домашно приготвени консерви от домати и патладжани, за да припечели допълнително към пенсията си, която, по нейните думи, не й стига.\r\nСлед като си плати сметките и лекарствата, казва, че й остават само 4000 рубли (70 долара или 57 евро) месечно от пенсията, която е 12 000 рубли.\r\n\"Може ли да се живее с 4000 рубли, особено в скъп град като Санкт Петербург?\", пита тя.\r\nСпасението й е вилата край някогашната имперска столица, където тя отглежда зеленчуци в градината си.\r\nХодя там през лятото, имам зеленчукова градина и продавам това, което отглеждам. Това ми помага да оцелея, казва тя.\r\nВладимир Путин, който се готви да спечели четвърти исторически мандат на изборите на 18 март, отчита икономически растеж през първите си два мандата (2000-2008). Икономическият подем повиши личните доходи след финансовата нестабилност през 90-те години, когато много руснаци изгубиха спестяванията си.\r\nПрез третия си мандат в Кремъл обаче, който започна през 2012 година, след като беше премиер четири години, Путин става свидетел на спад в жизнения стандарт на хората, пише Франс прес.\r\nРусия отчита непрекъснато понижение на покупателната способност в продължение на четири години, след като икономиката беше ударена от международните санкции, наложени на Москва заради анексирането на Крим през 2014 година. Към това се прибави и последвалият спад на световните цени на петрола през 2016 година.\r\nРавнището на бедност в Русия, което се понижи от 29% през 2000 година до 10,7% през 2012-а, през 2016 година отново нарасна до 13,5 %, според най-новите официални годишни данни.\r\nПрез ноември Световната банка публикува доклад, според който броят на руснаците, които са предпазени от бедност, представлява по-малко от половината от населението, 46,3% или с 10 процентни пункта по-малко, отколкото през 2014 година.\r\nСитуацията е особено тежка в руската провинция, където обикновените хора преживяват с изключително ниски заплати, а младите семейства, както често се налага, са подпомагани с мизерните пенсии на пенсионерите.\r\nЦените са невероятни, казва Вячеслав, пенсиониран механик, който живее в Малоярославец, Калужка област, югозападно от Москва.\r\n\"Не мога да си позволя нищо,\" допълва той.\r\nТатяна Кузнецова, на 47 години, която живее в съседното село Илинское, казва, че вече знае, че пенсията й ще бъде под 100 евро, когато се пенсионира след няколко години.\r\nТя разказва с горчивина, че работи в завод за преработка на риба и никога няма да спести достатъчно, за да смени ръждясалата си стара кола.\r\nСпоред проучване на банка Credit Suisse най-богатите 10% от руснаците контролират 77% от богатството, като така страната има същото равнище на неравенство, каквото и САЩ в класация на развитите страни.\r\nМежду 2000 и 2013 година правителството не трябваше да се тревожи толкова много за икономиката, казва Крис Уифър от консултантската компания Macro Advisory.\r\nНарастването на петролното богатство всяка година, силният растеж на разполагаемия доход и достъпността на кредитирането стимулираха икономиката без правителството да се намества много, допълни той.\r\nИкономическият модел, при който се разчита на енергиен добив обаче изглежда приключва, каза той.\r\nМакар руската икономика да възобнови растежа си миналата година, средносрочните прогнози за темпа му не надхвърлят един или два процента, което е доста далеч от успехите от началото на хилядолетието.\r\nНе е достатъчно да се подобри стандартът на живот на хората или да се осигурят повече средства за образование, здравеопазване и т.н., казва Уифър.\r\n\r\nМакар да изглежда, че бедността не е засегнала сериозно популярността на Путин, руският президент посвети част от речта си по-рано този месец именно на този проблем.\r\nТой се зарече да намали наполовина \"неприемливото\" равнище на бедност до шест години и да ускори растежа до 4%.\r\nМакар да обеща инвестиции в инфраструктура, здравеопазване и жилища, той не даде ясно да се разбере откъде ще дойдат парите и не спомена бъдещи реформи, които биха помогнали да помогнат за преодоляването на структурни трудности, които има страната, като демографията.\r\nПрез цялото минало десетилетие чувахме тези топли думи за реформи, а това реално не доведе до нищо, каза Нийл Шиъринг, икономист от Capital Economics.\r\nНаталия Орлова, икономист от Alfa Bank, каза, че миналогодишният растеж може да се обясни с мащабно инвестиране в големи инфраструктурни проекти като тръбопровода \"Силата на Сибир\" и моста, свързващ Кримския полуостров с Русия - фактори, които вече са се изчерпали.\r\nНай-добрата стратегия е съсредоточаване върху бюджетната стабилност, тъй като санкциите пречат на всичко останало, каза тя пред АФП.\r\nПравителството си определи като цел ниската инфлация през изминалите няколко години, докато централната банка поддържа строга фискална и парична политика, която според някои подкопава перспективите за растеж.\r\nОлег Кузмин, икономист от Renaissance Capital, казва обаче, че този силно ограничаващ подход е помогнал да се избегне най-лошото.\r\nМакар стандартът на живот все още да е по-нисък, отколкото беше, икономиката е изправена пред по-малко рискове, каза той, обръщайки внимание на ниската инфлация, слабото изтичане на капитали и прочистването на банковия сектор.\r\nТова би трябвало да допринесе за още по-устойчиво развитие, заключава Кузмин./БТА/\r\n ", "date": "2018.03.15", "title": "В Русия – икономически подем, а после спад в стандарта"}
{"url": "https://www.dnes.bg/politika/2018/03/15/prevyrtaneto-v-politikata-vse-po-dinamichno-karakachanov-koga.370742", "text": "\r\n                        \r\n                        \r\n                        \r\n                    Лидерът на \"Глас народен\" Светослав Витков отправи предизвикателство към военния министър Красимир Каракачанов, изпълнявайки коремно превъртане като президента. Изненадващо Румен Радев направи коремно превъртане в официален костюм пред военните парашутисти в Пловдив, след което примера му последва и самият Витков.\r\n \r\n\"Политиката наистина води до превъртане. Въртенето, което сега се случва, става все по-динамично. Красимир Каракачанов е министър на отбраната, би следвало да има поне физическа подготовка\", посочи Витков и добави, че все още няма отговор от лидера на ВМРО.\n\nВ сутрешния блок на  той отбеляза, че президентът може би иска да покаже, че е в добра кондиция.Според Витков Румен Радев е и в много добра политическа кондиция.\"Ако човек е физически способен, той е всякак способен. Повечето от политиците едва ли ще могат да направят и две лицеви опори\", подчерта лидерът на \"Глас народен\" и посочи, че политиката се е превърнала в медиен цирк. Напълно естествено е хората да искат някакви по-екшън герои, смята той.Запитан дали \"Глас народен\" остава в Реформаторския блок, Витков отговори, че тенденцията в местните структури и ръководството е партията да върви самостоятелно.\"Глас народен\" ще продължи сам. В РБ има непреодолими различия - г-н Димитър Делчев бе на протестите на \"Да, България!\"... Видяхме срещата на Лукарски с Валери Симеонов, тръгваме в една друга посока\", коментира Светльо Витков.", "date": "2018.03.15", "title": "Превъртането в политиката: Все по-динамично! Каракачанов, кога?"}
{"url": "https://www.dnes.bg/art/2018/03/15/tanc-i-strast-ot-23-do-25-mart-sofiia-scena-na-tancite.370759", "text": "\r\n                        \r\n                        \r\n                        \r\n                    \r\n\"Това е исторически момент. Фестивалът се провежда от 2011 г. и за пръв път локацията му ще бъде Източна Европа и София, благодарение на столичния кмет Йорданка Фандъкова. Очакват ни много вълнуващи моменти\", обясни хореографът Живко Желязков пред .\r\nТой уточни, че платформата е създадена в Лондон и в нея участват представители на всички европейски държави. Веднъж годишно комисия селектира Топ 20 на най-добрите представления. Тази година са кандидатствали 637 представления и най-добрите от тях ще бъдат представени на фестивала в София.\r\nЧаст от престижния Топ 20 е и Симона Тодорова с танца \"F63.9\". Симона и партньорът ѝ в танца Ясен Попов са завършили НАТФИЗ и са работили заедно по много проекти. \r\n\"F63.9\" е кодът, в който са поместени всички ментални и поведенчески аномалии. Опитахме да представим много трудна връзка между двама души - любовта като психическо отклонение. Играеш, но трябва да го усетиш и преживееш. Да го повярваш, за да може и публиката да повярва\", обясни тя в \"България сутрин\".\r\n\"Съвременният танц в България се развива успешно в последните години, има много повече възможности за финансиране. Това е изкуство, което е свързано със социален, културен, дори политически контекст\", каза още Живко Желязков.", "date": "2018.03.15", "title": "Танц и страст: От 23 до 25 март: София – сцена на танците"}
{"url": "https://www.dnes.bg/sofia/2018/03/15/koli-v-gradinki-do-zabavachki-uchilishta-a-ako-vytre-ima-bomba.370743", "text": "Столичанин алармира през платформата на Investor Media Group –  за брутално погазване на законите на Република България и разрушаване на общинска собственост, включваща зелени площи, тротоарни бордюри и асфалтирани алеи.По думите му всекидневно в пространството между столична детска градина и училище се паркират коли на зелените площи.\"Господа, общинари, ако все още във Вас са останали грам съвест и морал, вземете незабавни мерки, защото става въпрос за деца, за нашите деца. Всекидневно в пространството между 68 ОДЗ \"Ран Босилек\" и 79 СУ \"Индира Ганди\" в \"Люлин\" 7 се паркират коли на зелените площи, които вече са станали тиня, а отделно превозни средства преминават по асфалтираните алеи. Това обаче не е всичко. Въпросните коли и джипове се паркират до самата детска градина, което е меко казано грубо нарушение и неспазване на поне 10 конвенции за защита на детето. Ами, ако в тези коли има взривно вещество, какво правим???Сигурно тогава, господа общинари, ще си измиете ръцете с поредната институция и прочие. Вземете мерки и влезте най-после в ролята си на ръководен орган! Аз съм съвестен данъкоплатец и искам да зная къде отиват парите ми, искам да мога спокойно да заведа детето си на детска градина, а не около мен по пешеходната алея да преминават коли и джипове. Искам да съм спокоен за детето си, както и за неговите другарчета. Това ще стане само и единствено, ако такива като Вас, които имат власт, си свършат съвестно работата, а не само да си клатят краката и да се подкачат със засуканите си секретарки. И ако в момента ме прехранвате и ехидно се подсмихвате, не ми дреме, защото зная, че рано или къстно нещата ще се оправят. Приятен ден и се надявам писмото ми да попадне на родител с поне малко съвест и морал!\", гневи се мъжът в сигнала си, изпратен до Столичната община.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.15", "title": "Коли в градинки до забавачки, училища... А ако вътре има бомба?"}
{"url": "https://www.dnes.bg/notifikacii/2018/03/15/zverstvo-64-godishen-bludstva-s-8-godishno-momichence.370763", "text": "64-годишен мъж е задържан за блудствени действия с 8-годишно дете, съобщиха от Прокуратурата.Гнусната гавра била извършена на 13 март, около 19 часа вечерта, на етажна площадка на кооперация в столичния жк \"Връбница 2\".Тогава Димитър Радославов приклещил 8 годишната И. и извършил с нея непристойни действия, уточняват от държавното обвинение.Предвид високата обществена опасност на деянието и извършителя, наблюдаващият прокурор е постановил задържането на Радославов за 72 часа.", "date": "2018.03.15", "title": "Зверство! 64-годишен блудства с 8-годишно момиченце"}
{"url": "https://www.dnes.bg/politika/2018/03/15/ns-osvobodi-zam-shefa-na-biuroto-za-kontrol-na-srs-tata.370748", "text": "Парламентът освободи зам.-шефа на Националното бюро за контрол на специалните разузнавателни средства Георги Гатев.\n\nСъс 111 гласа \"за\" депутатите прекратиха правомощията му заради несъвместимост с длъжността.\r\nДо освобождаването му се стигна след като му бе отнет достъпът до класифицирана информация, от което следва да се прекратят и правомощията му предсрочно от Народното събрание.\r\nМиналото лято случаят с Гатев стана известен, след като прокуратурата съобщи, че член на Бюрото се е срещал с подсъдими и обвиняеми магистрати и ги е съветвал как да подадат молба в Бюрото за контрол на СРС-та.\r\nПроверката установи, че обвиняем магистрат е имал среща в заведение с въпросния член на бюрото, непосредствено след което посетил сградата на институцията, където заявлението му за проверка било прието не по установения ред.\r\nПо указание на Гатев то било изготвено от административния секретар на институцията в служебния й кабинет и на служебния й компютър.\r\nСъщият е и случаят с подсъдим, с когото членът на бюрото е в близки отношения - документът е изготвен и внесен по същия начин.\r\n ", "date": "2018.03.15", "title": "НС освободи зам.-шефа на Бюрото за контрол на СРС-тата"}
{"url": "https://www.dnes.bg/muzika/2018/03/15/d2-s-novo-parche-i-nacionalno-klubno-turne.370762", "text": "D2 пускат нова песен - \"Егоист\" и видео към нея. Парчето е по музика на групата, текстът е на Руши Видинлиев и Митко Кърнев. Групата тепърва ще работи с Руши по различни проекти. \r\nРежисьор на видеото е Алекс Борназ. В лентата са включени кадри от любовния концерт, който групата изнесе на 14 февруари в София. Тогава беше и първата премиера на песента \"Егоист\" пред публика. \r\nСпециален гост в проекта е Ивайло \"Нойзи\" Цветков, който този път ще видите в ролята на китарист. Успоредно с пускането на песента D2 стартира нациoнално турне в най-добрите клубове на България.\r\n\r\n17.03 - Ямбол - Club American\r\n23.03 - Бургас - Alive Bar\r\n30.03 - Русе - Max Club \r\n31.03 - Плевен - Galaxy Bowling\r\n13.04 - Свищов - Club Splash\r\n14.04 - Варна - Piano Live Club Next\r\n27.04 - Стара Загора - Club Pasha\r\n28.04 - Пловдив - Bee Bop Cafe\r\nЗа концертите музикантите са подготвили силен рок сет включващ най-големите хитове на групата, сред които \"Ледено момиче\", \"Нямаше кой да ни каже\", \"100 години\", \"Две следи\", \"Не мога да спра да те обичам\", \"Тук и сега\", \"Sex, лъжи и музика\", едноименните парчета \"6\" и \"Феникс\", Breakdown, Cherry Tree, както и най-новата песен.\r\n ", "date": "2018.03.15", "title": "D2 с ново парче и национално клубно турне"}
{"url": "https://www.dnes.bg/zvezdi/2018/03/15/zlatna-igla-dessy-izneveri-na-dizainerskite-rokli.370749", "text": "\nОткакто влезе в ролята си на Първа дама, модата и Десислава Радева вървят ръка за ръка. А нейните тоалети предизвикват дебати, които са по-сериозни и от политическите.Съпругата на президента Румен Радев уважи снощи традиционните годишни награди \"Златна игла 2018\". Тя изгледа ревютата и аплодира отличниците през последните 12 месеца. Този път президентшата изневери на дизайнерските рокли и заложи на панталон със сако.Престижната награда \"Най-добър моден дизайнер\" грабна Иван Донев, статуетката на Анжело Красини за \"Модна къща на годината\" пък отиде при \"Кнапп\" на Антония Йорданова и Кристина Бъчварова. \"Най-добър млад дизайнер\" стана Елена Златева, като \"Най-добър фотограф\" отличиха Дилян Марков, а наградата за \"Най-добър моден гримьор\" взе Марина Младенова. За първи път тази година се връчи приз в нова категория - \"Булчинска мода\". Статуетката грабна Христо Чучев. Преди връчването на наградите колекции представиха модна къща \"Мезон Сант-Ерем\" и нейния създател Габриела Колева, а лице на колекцията е актрисата Саня Борисова-Илиева. Своите актуални модни предложения показаха също дизайнерите Есил Дюран и Мерлин Арно, модна къща \"Бандерол\", \"Аксел Харди\", \"Ла фоа\", \"Златарна Целье\", както и младите дизайнерки, които направиха своя дебют на \"Златна игла 2018\" - Християна Мутафчиева, Таня Ян и Елена Христова.", "date": "2018.03.15", "title": "Златна игла: Dessy изневери на дизайнерските рокли!"}
{"url": "https://www.dnes.bg/obshtestvo/2018/03/15/topim-se-nai-byrzo-v-es-bylgariia-s-nai-visoko-nivo-na-smyrtnost.370726", "text": "В България са регистрирани най-много смъртни случаи на 100 000 души население през 2015 г., показват данни от анализ на Евростат за смъртността в общността, както и за причините за умиранията през въпросния период.\r\nУ нас през 2015 г. са регистрирани 1 660 смъртни случая на 100 хиляди души, при среден показател за ЕС от 1 036 на 100 хиляди, показват цифрите на европейската статистика.\n\r\nСпоред данни на НСИ у нас през 2015 г. по различни причини са починали 110 117 души, като най-висок дял смъртни случаи е регистриран от болести на сърцето - над 70 хиляди.\r\nВтора причина за смърт у нас са били раковите образования - 17 хиляди, а трето място е за болестите на дихателната система - около 4 400.\r\nТрябва да се отбележи, че въпросната 2015 г. е \"най-смъртоносна\" за последните няколко години - през 2016 г. са регистрирани 107 хиляди умирания, през 2014 г. - 108 хиляди, а през 2013 г. - 104 хиляди смъртни случая.\r\nНай-висока е била смъртността в областите Видин /23 на сто/ и Монтана /22 на сто/, а най-ниска в София-град и Кърджали - по 12 на сто, както и във Варна - 13 на сто.\r\nЗа сравнение, като контрапункт за последните няколко години намалява и броят на ражданията у нас - през 2014 г. те са малко над 68 хиляди, през 2015 г. - 66 хиляди и през 2016 г. - 65 хиляди.\r\nПрез 2015 г. в ЕС са починали малко над 5,2 млн. души, като 2 милиона от тези смъртни случаи /38 процента/ са настъпили при хора на възраст между 70 и 85 години, докато почти една четвърт /24 процента/ от всички смъртни случаи, засягат хора на възраст под 70 години.\r\nНай-ниска смъртност в държавите-членки на ЕС е регистрирана във Франция - 859 смъртни случаи на 100 000 жители, Испания /873/, Италия /901/, Швеция /927/ и Люксембург - 930 на 100 хиляди души.\r\nВ противоположния край на скалата, освен България /1 660/, по най-висока смъртност се нареждат Румъния - 1530 случая на 100 хиляди, Унгария /1500/, Литва /1490/, Хърватия /1430/ и Словакия - 1390 смъртни случая на 100 хиляди души население.Най-нисък е бил коефициентът на обща смъртност в Кипър и Ирландия - 6 на сто, Люксембург - 7 на сто, а в страни като Малта, Франция, Холандия, Испания и Великобритания коефициентът е достигал праг от 9 на сто.\r\nЗа България коефициентът на обща смъртност е бил 15,3 на сто, като подобни показатели са регистрирани само в Латвия - 14,3 на сто и Литва - 13,7 на сто, отчита Евростат.\r\nВодеща причина за смъртност в ЕС са отново болестите на кръвоносната система /главно сърдечни пристъпи и удари/ - около 1,9 млн. броя случая. Следват умирания, причинени от рак - около 1,3 млн. души са загинали от коварната болест.", "date": "2018.03.15", "title": "Топим се най-бързо в ЕС: България с най-високо ниво на смъртност "}
{"url": "https://www.dnes.bg/zvezdi/2018/03/15/eva-longoriia-na-43-otchaianata-sypruga-i-bydeshta-maika.370634", "text": "\nНа 15 март своя рожден ден празнува американската актриса Ева Лонгория. Родена през 1975 година в Корпъс Кристи, Тексас, тя стартира своята кариера през 2000 година.\r\nУчаства в десетки филми, но най-популярната й роля е в сериала \"Отчаяни съпруги\", където изпълнява ролята на Габриел Солис. За него получава номинация за Златен глобус за главна женска роля през 2006 година.\r\n\r\nМакар и родена в САЩ, тя е с мексикански корени. Дъщеря е на Енрике Лонгория-младши и Ела Ева Мирелес. Ева е най-малката от четирите дъщери в семейството.\r\nБаща й е ловец и Ева се е научила още от малка да стреля с пушка.\r\nКато ученичка мечтата на Ева е да стане фитнес инструктор.\r\nБъдещата актриса се пробва и като модел, като изпраща снимки на модна агенция. От там обаче не я одобряват. Причината - теглото й.\r\nИма 2 брака зад гърба си. Първият е с нейния колега Тейлър Кристофър и продължава едва 2 година – от 2002 до 2004 г. Вторият й и доста по-известен брак е с баскетболиста Тони Паркър. Бракът им продължава 4 години. В момента пък е женена за мексиканския медиен магнат Хосе \"Пепе\" Бастон.\r\nУчаствала е в концерти на \"The Pussycat Dolls\" като... танцьорка.\r\nДве поредни години – 2005 и 2006, мъжкото списание \"Maxim\" я нарежда на първо място в класацията на 100-те най-горещи жени на света.\r\nОбожава котките и има няколко в своя дом.\r\nКръстница е на дъщерята на Дейвид и Виктория Бекъм.\r\nАктрисата е яростен привърженик на Демократическата партия в САЩ.\r\nЕва Лонгория очаква всеки момент да стане майка. Тя чака син.Още – вижте във видеото на \r\n                        \r\n                        \r\n                        \r\n                    ", "date": "2018.03.15", "title": "Ева Лонгория на 43: Отчаяната съпруга и бъдеща майка"}
{"url": "https://www.dnes.bg/obshtestvo/2018/03/15/pognaha-pensionerite-ohraniteli-proveriavat-oryjieto-im.370727", "text": "Звената за \"Контрол на общоопасни средства“ към районните управления започват проверка на пенсионираните полицаи и военни, които в момента работят като частни охранители. Причината е, че много от бившите служители в силовите ведомства в момента се препитават като гардове, а оръжията им не са законни, тъй като разрешителните им са изтекли. Въпреки това към датата на назначаването им на длъжност те са представили легални документи, но известно време след това те са изтекли, а охранителите не са ги подновили, пише в. \"Монитор\".\r\nВалидността на всяко разрешително е 5 години.Срещу него и срещу лична карта може да се купи оръжие. \r\nТърговецът издава документ за покупката в два екземпляра. В него са отбелязани серийният номер и калибърът на оръжието.\r\nПо неофициални данни около 30 хил. пенсионирани служители разполагат с оръжия, които са извън закона. Те се оправдават с това, че от КОС им отказват подновяване на разрешителните заради възрастта.\r\nНай-големият бум на откази е в началото на 2015 година, когато в Лясковец беше убит командосът Емил Шарков при акция срещу Петко Петков, който имал нелегално оръжие и заплашвал да го използва срещу деца. Официално не се знае дали това е просто съвпадение, или полицията е затегнала контрола при издаването на разрешителните за използване на оръжия. Освен това прокуратурата назначи оттогава минимум две проверки, които да установят колко хора разполагат с бойни пистолети и пушки.\r\nПоследната, данните от която станаха обществено достояние през септември миналата година, показа, че точната цифра на законно притежаваните пистолети, картечни пистолети, пушки, автомати и дори картечници у нас е 340 583 броя. За 40% от тях (122 455 броя) е обявено, че се използват за самоохрана, а над 180 хиляди оръжия са предназначени за лов. В този период след намесата на Върховната административна прокуратура постановените откази за издаване на разрешения за придобиване на огнестрелно оръжие и боеприпаси са 144.\r\nИздадените откази за подновяване на разрешенията за дейности с огнестрелно оръжие и боеприпаси пък са 176, а решенията за отнемане на издадени документи - 87. Иззетите огнестрелни оръжия и боеприпаси с отнети разрешения за съхранение, носене и употреба са 6191.\r\nОколо 156 хил. души работят в охранителния бранш, показва статистиката на Националната асоциация на фирми за търговска сигурност и охрана (НАФТСО), която представлява една трета от фирмите, които са 2000, с лиценз за частна охранителна дейност. За година броят им се е увеличил с 10 000 по документи.\r\nПрез последните две години има ръст на дружествата, които изпълняват частна охранителна дейност. Тенденцията според експертите е да излизат на светло, като регистрират наетите на трудови договори. В бранша има много голямо движение на назначените и освободените от работа. \r\n\"За да работите като охранител и да имате всички права и задължения според закона, трябва да сте назначен на трудов договор“, казва главният секретар на НАФТСО Радослав Христов. По думите му, ако някъде това не се е случвало, е било, защото малките дружества назначават служителите си на длъжности като портиер или пазач, но тези хора нямат правомощията на охранители.\r\nБолшинството от охранителите са над средна възраст, приета за страната, т.е. над 50-годишна възраст. Младите хора предимно се назначават в обекти като банки, електрически дружества, но няма публични данни какъв е процентът им, нито компаниите предоставят такава информация.", "date": "2018.03.15", "title": "Погнаха пенсионерите охранители, проверяват оръжието им"}
{"url": "https://www.dnes.bg/obshtestvo/2018/03/15/nashi-moriaci-spasiha-ekipaj-na-potyvasht-korab.370725", "text": "Българи спасиха екипаж на потъващ кораб в Мексиканския залив. \r\nМоряците от моторен кораб \"Средна гора\" на Параходство \"Български морски флот\" получили сигнал за бедствие от мексиканския снабдителен кораб Leigh River в 9.00 часа местно време.\r\nОт компанията съобщават, че първоначално мексиканският съд искал провлачване заради авария в главния двигател, но машинното отделение започнало да се пълни с вода. Дали сигнал за тревога, включително със запален факел.\r\nВъпреки тежките метеорологични условия започнала спешна спасителна операция и 8-членният екипаж на потъващия кораб бил прехвърлен на борда на \"Средна гора\", допълва Нова тв. \r\nНяма ранени хора.", "date": "2018.03.15", "title": "Наши моряци спасиха екипаж на потъващ кораб"}
{"url": "https://www.dnes.bg/snimka-na-denia/2018/03/15/oblaci-i-malko-dyjd-na-mesta-gradusite-do-17-s.370728", "text": "В четвъртък облачността над страната ще е променлива, по-честа значителна. На места, главно в Южна и Източна България ще има превалявания от дъжд. \r\nРазкъсвания и намаления на облачността ще има над Дунавската равнина. \r\nЩе духа слаб до умерен запад-северозападен вятър. \r\nМаксимални температури между 12° и 17°, прогнозират синоптиците от НИМХ – БАН. \r\nПо Черноморието облачността ще предимно значителна и на много места ще превали дъжд. \r\nМаксималните температури ще са между 11° и 16°, вълнението на морето ще бъде 1 - 2 бала. Температурата на морската вода е 6° – 7°.\r\nВ планините ще е предимно облачно, на много места ще превали дъжд, над 1800 метра - сняг. \r\nЩе духа слаб до умерен вятър от запад-северозапад. Максималната температура на височина 1200 метра ще е около 7°, на 2000 метра - около 1°.\r\n ", "date": "2018.03.15", "title": "Облаци и малко дъжд на места, градусите до 17°С"}
{"url": "https://www.dnes.bg/stranata/2018/03/15/shveicarci-s-milioni-za-romite-te-gi-posreshtat-s-bokluci.370729", "text": "Швейцарска делегация от посланици пристигна вчера в пловдивския квартал \"Столипиново\". Целта и беше да се запознае на място с ромската интеграция в най-голямото гето в България и Европа, съобщи  Bulgaria ON AIR. Посланиците посетиха изгражданите в момента в \"Столипиново\" Образователен и Здравен център, и се срещнаха с учители, родители и деца. Основната цел на програмата е да подобри достъпа на роми и други уязвими групи до детски градини и начални училища и здравни услуги, както и качеството на образованието и здравеопазването. Преди влизането им в детската градина, жител на местната махала изсипа боклуците си до оградата на обекта, защото е свикнал да използва мястото за сметище. ", "date": "2018.03.15", "title": "Швейцарци с милиони за ромите, те ги посрещат с боклуци"}
{"url": "https://www.dnes.bg/usa/2018/03/15/trymp-izgonil-dyrjavniia-sekretar-zaradi-severna-koreia.370730", "text": "Разногласия за подхода към ядреното предизвикателство, представлявано от Северна Корея (КНДР), са били ключов фактор за решението на президента на САЩ Доналд Тръмп да смени Рекс Тилърсън на поста държавен секретар, предаде Ройтерс, като цитира осведомени източници.\n\r\nТилърсън отдавна е подкрепял преговорите с КНДР за голямо неудоволствие на Тръмп, който искал да продължи да оказва натиск над Пхенян, преди да приеме покана за среща с Ким Чен-ун. Това довело до опасения, че държавният секретар може да е прекалено склонен на отстъпки пред Северна Корея и през последните седмици Тръмп изготвил план за замяната на Тилърсън с директора на ЦРУ Майк Помпейо. Сред ключовите цели на плана било, той да бъде сменен, преди да се продължи работата по севернокорейския въпрос.\r\nТилърсън не бил осведомен за решението на Тръмп да приеме севернокорейската покана за среща с Ким Чен-ун. \r\nДържавният секретар на САЩ бил поканен да подаде оставка по време на посещението си в Африка, преди да посети Нигерия и Чад и помолил да се изчака завръщането му в страната, преди да бъде обявено, че ще бъде сменен на поста. \r\nАмериканските гласоподаватели също са разделени по въпроса дали Тръмп трябва да се срещне с Ким без предварителни условия за премахването на ядрената програма на КНДР, показва публикувано вчера проучване на издание \"Политико\" и компания \"Морнинг кънсълт\", цитирано от Йонхап. \r\n41 на сто подкрепят среща без предварителни условия, а 36 на сто смятат, че двамата лидери трябва да се срещнат само, ако Ким направи предварителни отстъпки. 24 на сто нямат мнение. 45 на сто от избирателите в САЩ вярват, че президентът може да се справи със севернокорейския въпрос, показва друго проучване. 16 на сто му нямат особено доверие, а 31 на сто - никакво./БТА/", "date": "2018.03.15", "title": "Тръмп изгонил държавния секретар заради Северна Корея "}
{"url": "https://www.dnes.bg/obshtestvo/2018/03/15/pochina-i-raneniiat-rabotnik-pri-vzriva-v-arsenal.370731", "text": "Почина пострадалият при инцидента в \"Арсенал\" работник, който беше в тежко състояние след запалването в завода вчера. Неговият 27-годишен колега загина на място при трагедията. \n\n\r\nПо първоначални данни причината за взрива в завода е неспазване на трудова дисциплина, каза областният управител на Стара Загора - Гергана Микова, цитирана от БНТ.\r\nОсновните версии са две - или евентуална техническа неизправност, или човешка грешка следствие на извършено нарушение на инструкциите за безопасност на работа, добави окръжният прокурор на Стара Загора Дичо Атанасов.\r\nИззети са веществени доказателства и документация, касаеща безопасността в конкретния цех, ще бъде иззета и техническа документация, каза още той.\r\nПървоначалният оглед сочи, че по неустановени причини е възникнало запалване, самите химически смеси, които служат като състав на димни боеприпаси, са се възпламенили. Възникнало е едно спонтанно изгаряне на тези химически смеси, затова и са загинали лицата, обясни Атанасов.\r\n ", "date": "2018.03.15", "title": "Почина и раненият работник при взрива в \"Арсенал\""}
{"url": "https://www.dnes.bg/balkani/2018/03/15/george-ivanov-otkaza-albanskiiat-da-e-oficialen-v-makedoniia.370732", "text": "Македонският президент Георге Иванов отказа да подпише закона за употреба на езиците, с който албанският става втори официален език в Македония, с което може да доведе до нова политическа криза в малката балканска страна, предаде Асошиейтед прес, цитирана от БТА. \n", "date": "2018.03.15", "title": "Георге Иванов отказа албанският да е официален в Македония"}
{"url": "https://www.dnes.bg/mish-mash/2018/03/15/tezi-zodii-sys-sigurnost-shte-vi-zarediat-s-energiia.370719", "text": "Срещали ли си някой, който е толкова развълнуван от живота, че около него се чувствате по-щастливи и по-развълнувани? Някои хора сякаш по-добре разбират, че живот се живее само веднъж, и изглежда, че знаят как да оползотворят всеки момент. Най-енергичните знаци в зодиака се съсредоточават върху положителните аспекти от живота и правят всичко възможно, за да подобрят онова, което ги заобикаля. Повечето от нас искат да са около хора, които са развълнувани от живота, защото те ни вдъхновяват и ни карат да се чувстваме комфортно. Знаем, че ако се стремим да бъдем по-щастливи и да полагаме усилия за изграждането на по-добър свят, ще постигнем чувство на удовлетворение и щастие.Всеки един от нас се вълнува от живота, но при някои зодии това е в пъти повече. Ето кои са те. Лъвовете се усмихват и усмивката им винаги е искрена. Те не искат да бъдат фалшиви или да се чувстват принудени да се усмихват, затова търсят причини да бъдат щастливи и да се чувстват благодарни. Родените под този знак търсят позитивното и забавното и обичат да се смеят. Способни са винаги да намерят хумористичната страна на нещата. Разбира се, това не означава, че не са чувствителни или са слепи за негативизма, но са решили да търсят доброто.Кои са останалите зодии четете на ", "date": "2018.03.15", "title": "Тези зодии със сигурност ще ви заредят с енергия"}
{"url": "https://www.dnes.bg/world/2018/03/15/ungariia-osydi-siriiski-migrant-na-7-g-zatvor.370734", "text": "Унгарски съд наложи присъда от 7 години затвор на сириеца Ахмед Хамед, обвинен в незаконно влизане в страната и замерване на полицаи с камъни, предаде Асошиейтед прес.\r\nМъжът беше осъден на повторен процес. През ноември 2016 г. съдът наложи 10-годишна присъда, но апелативният съд я отмени и поиска повторно провеждане на процеса.\r\nПри размириците на унгарско-сръбската граница на 16 септември 2015 г. бяха ранени десетки полицаи, мигранти, а също и журналисти. Ден по-рано Унгария затвори границата, преграждайки пътя на стотици мигранти, насочили се към Европа, припомня АП.\r\nПравителството на унгарския премиер Виктор Орбан често използва случая на Хамед в пропагандни кампании, целящи да осигурят обществена подкрепа за строгата му антимиграционна политика.\r\nПравозащитната организация Амнести интернешънъл определи присъдата като злоупотреба с правосъдието.  /БТА/", "date": "2018.03.15", "title": "Унгария осъди сирийски мигрант на 7 г. затвор"}
{"url": "https://www.dnes.bg/notifikacii/2018/03/15/slovenskiiat-premier-miro-cerar-podade-ostavkata-si.370733", "text": "Словенският премиер Миро Церар подаде оставка късно снощи, няколко часа, след като Върховният съд на страната анулира резултатите от произведения през септември референдум.С него беше одобрен железопътен проект на стойност 1 милиард евро, който беше най-голямата инвестиционна програма на лявоцентристкото правителство.\r\n\"Сили от миналото не ни позволяват да работим за бъдещите поколения\", заяви Церар на пресконференция, добавяйки, че това е била последната капка и връща властта в ръцете на народа.\r\nЦерар ще остане на поста до съставянето на ново правителство. Очакваше се изборите в Словения да се състоят през юни и не е ясно дали оставката на премиера ще доведе до изтеглянето им за по-ранен срок, отбелязва Ройтерс. /БТА/", "date": "2018.03.15", "title": "Словенският премиер Миро Церар подаде оставката си "}
{"url": "https://www.dnes.bg/temida/2018/03/15/12-godishna-provesila-bebeto-prez-terasata-sydiat-maikata.370735", "text": "12-годишно момиче е провесило детето на годинка и 2 месеца през остъклена тераса на 8-ия етаж на блок в столичния квартал \"Разсадника\".Свидетели на смразяващата сцена станали хора от отсрещния блок. Те се обадили в полицията, а един заснел случващото се на видео и го изпратил в Нова тв.\nНа кадрите се вижда как момичето държи детето извън парапета на терасата. Първо го придържа под мишниците, после го провисва за ръчичките, като го оставя да стъпи на ламаринената стряха над прозореца на долния етаж. После вдига бебето и го прибира.Веднага след излъчването на клипа Софийската районна прокуратура (СРП) започна проверка. Тя показала, че детето не е провесено от майка си, а от братовчедка си. Вчера тя е отведена в полицията за разпит, който се е провел в присъствието на психолог и инспектор от Детска педагогическа стая. Няма яснота какво е провокирало това й действие.Тъй като е малолетна, момичето не може да носи наказателна отговорност. Най-вероятно ще ѝ наложат възпитателни мерки. Майката пък ще се сдобие с обвинение за неполагане на достатъчно родителски грижи и ако бъде осъдена, може да получи до 3 г. затвор и обществено порицание.За случая е подаден и сигнал в Агенцията за закрила на детето. Оттам обясниха, че на терен работят от отдела за закрила на детето към дирекция \"Социално подпомагане\" в район \"Възраждане\", а агенцията само контролира процеса.Бебето има по-голямо братче - на 11 години. Вчера двете деца бяха заедно с майката в полицията и се очакваше социалните да ги настанят във временен център, пише \"\".", "date": "2018.03.15", "title": "12-годишна провесила бебето през терасата! Съдят майката!"}
{"url": "https://www.dnes.bg/apartmenttherapy/2018/03/15/kakvo-jilishte-ni-e-nujno-zavisi-i-ot-godinite-ni.370512", "text": "Целият живот на човек е низ от промени. И реално погледнато повечето от тях са директно свързани с възрастта ни – дали се учим да ходим, играем, дали учим или работим, дали сме сами или сме намерили своя партньор в живота... В определен момент от своя живот имаме нужда от едни вещи, след години те може да ни се струват напълно излишни боклуци, или просто да останат един сантиментален спомен... Сигурно обаче е едно - всеки един човек – от раждането си до края на своя живот, има нужда от . Жилище, в което да расте, учи, да се прибира след работа, да се събира с приятели, да се радва на децата си...\r\nИ точно защото в нашата традиционна рубрика  говорим за нашето жилище и кредита, който ни е необходим за него, няма как, заедно с нашите партньори от , да не отговорим на друг основен въпрос, който всеки, тръгнал да си купува жилище, си задава: Каквото е подходящото жилище за всеки етап от живота ни?\r\nДа, наистина годините ни имат важно значение за това какво жилище ще си купим. Вероятно това което ще искате сега, ще бъде различно от това, което ще искате след 20 години. И в това няма нищо лошо, нищо притеснително. Дори напротив – ако е така, това означава, че животът ви се е развил, може би сте повишили и доходите си и вече имате друга представа за идеалния дом. Затова не приемайте непременно покупката на жилище като покупка за цял живот. Може би ще размислите след години, може би семейството ви ще се разрасне, и така вие ще имате нужда от нещо по-ново и по-голямо. Но да започнем от начало...Ако сте млад човек, който току-що е напуснал жилището на родителите си, със сигурност ще имате много въпроси за бъдещия си дом. Вероятно ще търсите такъв, в който има това, което ви харесва от бащиното жилище и в който да няма това, което ви е дразнило. Доста често младите хора, особено в годините на и след студентството си, предпочитат да живеят под наем и това е съвсем логично. Те са все още неориентирани в своята професия и тепърва прохождат в нея, а и вечерният и нощен живот все още ги влече силно, за да се отдават на сериозни въпроси от типа къде и какво жилище да си купя. И все пак рано или късно идва равносметката, която ни показва, че сме наринали хиляди на своя наемодател и много по-логично е тези пари да се изплащат за нещо, което след време да бъде наше, нали?\r\nОт гледна точка на най-младите, двустаен апартамент е напълно достатъчен. Той ще ви предостави собствена спалня и разбира се, всекидневна, в която спокойно да се събирате с приятели. Такъв апартамент излиза и по-евтино за все още по-нестабилния бюджет на младия човек, който често сменя работата си или дори посоката в своя професионален живот. По-малкият апартамент ще ви спести и излишното чистене, което както знаем, не е най-приятната част, особено ако имате често гости.\r\nТакъв апартамент е напълно достатъчен и за бъдещо  с любимия човек, който ще срещнете. Когато обаче дойде време и за деца, двустайният апартамент в един момент може да ви се стори малък и да се наложи да помислите за по-голямо жилище.\r\nАко вече пък имате своята половинка в живота и мислите за деца, е по-добре да се ориентирате към по-големи жилища. Добре ще е освен вашата спалня, да има поне още една за вашето дете (деца.) Доста често хората купуват и апартамент, който е с перспектива за евентуално заграждане на една от стаите, така че след време от нея да станат 2 помещения. Такъв вариант e малко краен, но все пак би ви свършил работа, защото вече има доста достъпни и леки материали, с които може да се изгради една нова и тънка стена, която да даде нова спалня за вас или наследниците ви. А и лесно може да изтеглите един кредит, за да направите . \r\nАко пък вече децата ви са големи и са напуснали семейното огнище, а вие оставате с голям апартамент, може да помислите дали не е по-добре да го продадете и вместо него да вземете нещо по-ново и по-малко, но с по-добра локация. С парите от продажбата на едното жилище може да си купите друго, а с остатъка може да подпомогнете децата си за техен собствен дом. Възможен вариант е и да пуснете големия апартамент под наем, а с приходите от него да изплащате кредита си за едно по-малко, но по-ново жилище. \r\nАко пък просто искате да закупите някъде апартамент, който да давате под наем и така той да ви носи доходи, помислете много добре какви потенциални наематели търсите. Ако апартамента ви е по-малък, вероятно вашите бъдещи наематели ще са млади хора, които не са семейни или поне нямат деца. В тази си позиция е логично тези хора да търсят място, което да е комуникативно и да е близо до места за забавления или за вечеря навън. Ако планирате да закупите по-голям апартамент, трябва да ви е ясно, че наемателите ви най-вече ще са семейства с дете (деца), които ще оценят като плюс близост до детски градини и училища, хубав парк и места за семеен отдих.\r\nТака че преди да започнете да правите огледи на потенциални жилища, помислете добре какъв точно апартамент ви трябва. Дори и да нямате всичките пари, тегленето на ипотечен кредит никак не е сложна задача. А  и красивите мигове със семейството нямат цена, нали?", "date": "2018.03.15", "title": "Какво жилище ни е нужно? Зависи и от годините ни"}
{"url": "https://www.dnes.bg/muzika/2018/03/15/arena-di-verona-sviriat-u-nas.370746", "text": "Концертът на квартет \"Арена ди Верона\" - \"Пулсът на Европа\" ще сюрпризира публиката в зала \"България\" на 28 май. Забележителните инструменталисти Гюнтер Санин, Винченцо Куаранта (цигулки), Лука Поца (виола) и Сара Аиролди (виолончело) са възпитаници на едни от най-престижните световни музикални училища.\r\nТалантливите артисти са майстори в музикалното тълкуване на репертоара на най-известните класически и романтични автори. А техният изискан, пъргав и иновативен стил, е познат и любим в цял свят. \r\nКвартетът се ражда през 2010 г. с амбициозната задача да пренесе на камерна сцена вълшебната атмосфера от знаменития хилядолетен амфитеатър във Верона и адекватно да представи класическата цикличност и трагичност в романтичния жанр – пълната емоция на мелодрамата и страстните любовни истории в този стил.\r\n\"Арена ди Верона\" активно концертира по цял свят както с класически репертоар, така и с любопитни колаборации с популярни музиканти като сопрано певиците Джована Касола и Мария Хосе Сири, мецосопраното Елена Габури, тенори като Карло Вентре, баритона Масимо Кавалети и много други.\r\n\"Пулсът на Европа\" е под диригентството на Владимир Кираджиев (Австрия/България) и със специалното участие на австрийските музиканти Михаел Публих (пиано) и Рафаел Дженер (ударни). В концерта участие ще вземе и Камерата \"Орфика\" в НБУ.\r\nОркестърът, базиран във Виена и София е формиран от виртуозния цигулар Марио Хосен през 2007 г., който събира около себе си млади артисти и лауреати на национални и международни награди. Записите на оркестъра включват творби на Бах, Вивалди, Джеминиани, Тартини, Моцарт, Менделсон, Шуман, Брук, Паганини, Чайковски и др. \r\nПрограмата на концерта включва музикални интерпретации на световно ниво с творби на Джузепе Верди, Стефан Драгостинов и Михаел Публих. \r\n\"Пулсът на Европа\" се осъществява с подкрепата на Столична община и е част от събитията в рамките Българското председателство на Съвета на Европейския Съюз.Билетите струват от 20 до 60 лв. и вече са в продажба в мрежата на Eventim, Tickets.bg и на касата на зала \"България\".", "date": "2018.03.15", "title": "\"Арена ди Верона\" свирят у нас"}
{"url": "https://www.dnes.bg/obshtestvo/2018/03/15/ne-mojesh-da-zaspish-umyt-ti-e-v-bylgariia-parite-ne-topliat.370682", "text": "През 1989 г. стотици хиляди българи от турски произход бяха принудени да се изселят в Турция. Днес все повече от тях се връщат обратно. Репортерката на  Вилдан Байрямова се срещна с някои от завърналите се изселници.\r\n\"Не можахме да обикнем Бурса. През цялото време мислехме само за България, макар че бяхме брутално изгонени. Затова като чухме за 10-ти ноември, веднага стегнахме багажа и тръгнахме към демокрацията\", разказва 70-годишният Нури Фейзуллах, пенсиониран учител от Момчилград. \r\nСемейството му е прекарало едва няколко месеца в Турция. То е едно от първите завърнали се обратно в родината. Навремето на границата имало и посрещачи от ДС, разказва Фейзуллах. Но те съдействали за превоза само на своите хора - на доносниците.\r\nПрез 1978 Нури Фейзуллах дръзнал да търси сметка от Тодор Живков за смененото име на родното му село Кабиле, записано вече като Светлен. Три дни по-късно бил арестуван от ДС в Кърджали. \"Още тогава предчувствах, че върху нашето малцинство ще бъде оказан натиск, несправедливостите ставаха все по-сериозни\", разказва той. \r\nКогато успял да си купи парцел в южния български град, Фейзуллах нарекъл шеговито района \"Сабра и Шатила\". Четири дни по-късно отново го привикали в ДС. На разпита негов състудент го предупредил да не си отваря устата, защото никой нямало да го спаси. \"Тогава изтръпнах. Беше 1980 и пак се замислих какво ли ни готвят, щом ми искат обяснения за казани думи. В началото на декември 1984 ме уволниха от работа поради непригодност, а в края на месеца започна кошмарът на т.нар. възродителен процес\", спомня си пенсионираният учител.\r\nПерипетиите на Нури Фейзуллах нямат край. Той и съпругата му, детска учителка, са били осъдени на принудителен тежък физически труд. Пет пъти е призоваван на съдебно дело заради това, че е купил \"Лада\", конфискувана после за нуждите на МВР в Стара Загора. В края на май 1989 получава заповед незабавно да напусне страната със семейството си.\r\nСемейство Фейзуллах получава паспортите си с \"предимство\", \"помагат\" им да прередят дългия бежански керван пред границата и бързо се озовават в Турция. Заедно с много други изгонени, които сега напират да се върнат завинаги в България.\r\nНавремето новината за сваления от власт Тодор Живков вдъхнала огромна надежда и на Мехмедали Рамадан - бунтаря, прокуден насила в Германия и установил се в Швеция. \"Предлагаха ми дом и работа, но вестта за дошлата демокрация ме върна - родина е това. После дойдоха разочарованията. Правителствата се сменят, а още тъпчем на едно място\", казва той, но не съжалява, че се е върнал в България.\r\n\r\nДнес завръщащите се от Турция изселници стават все повече. Те ремонтират изоставените някога къщи, купуват имоти, започват бизнес. Ако през 2002 ставаше дума за единични случаи, то през последните години са хиляди.\r\nНапливът за български документи може да се види всяко лято пред гишетата на паспортните служби. Опашките се вият с денонощия, правят се списъци на чакащите, повечето от които са изселници. \r\n\"Българската лична карта е свобода по европейски, за такава в Турция дори не мечтаем\", казва Несрин Йозтюрк от Бурса. \r\nСпоред данни на Националния статистически институт през 2013 година най-голямата част от общо 26 615 имигрирали в България са хора с турски паспорти - 26,5% от новите заселници са граждани на Турция. Броят им нараства трикратно през 2014. И днес процесът продължава все така динамично. Масово се завръщат обаче най-вече изселниците от област Кърджали, подобно явление не се наблюдава в другите етнически \"смесени\" райони в страната.\r\nНури Фейзуллах разказва за племенницата си Айла, университетски преподавател в Бурса, която по време на \"голямата екскурзия\" била бебе, но след няколко гостувания в България поискала гражданство и обявила, че иска да заживее в страната. Той допълва, че хората се връщат не само от любов към земята си, те бягат и от стреса в големите турски градове и потъват в уюта на родния край.\r\n\r\n\"Не можеш да заспиш, умът ти е в България. Заспиш ли - сънуваш селото, баирите, насън ти мирише на Родопите, криле да имаш само и да полетиш обратно! Камъкът си тежи на мястото, парите не топлят\", спомня си Шефкет от село Боровица. В Турция е бил шофьор на камион на голяма фабрика, живял е сам в Истанбул и карал автобуси до бивша Югославия и Русия, печелел добре. \"Но тук е друго, селският човек си иска въздуха и зелените хълмове\", казва той и сочи планината отсреща, в която се завърнал преди пет години.\r\nВ ардинското село Брезен още разказват историята на 91-годишния Исмаил Хаджимурат, който през 2001 се завърнал, за да дочака края на живота си на родна земя. Съпругата му починала тъкмо преди да поемат с бежанския поток към Турция през лятото на 1989 година и той заминал с децата си. Там обаче самотата го смачкала - нямало с кого да поговори, не можел да се разхожда, а мисълта за село не му давала мира. И се върнал, за да дочака кончината си.\r\nКметът на община Черноочене Айдън Осман твърди, че през всичките години е имало такъв процес. \"Масовото завръщане обаче започна, след като множество нашенци в Турция се пенсионираха, а там това става още на 45-годишна възраст. Те живеят в българските си жилища почти целогодишно, 9-10 месеца са тук, стегнаха имотите си, обработват ниви и градини. А това е инвестиция в общината\", посочва кметът.\r\nСред завърналите се има и много млади хора, които по време на \"голямата екскурзия\" са били деца. Община Черноочене е вероятно най-слабо засегнатата от изселването - към 1989 населението е наброявало около 15 000 души. Но пък в този район е регистрирано и най-интензивното завръщане, сега по постоянен адрес жителите са 16 500. Преди шест години едно младо семейство окончателно се е установило в Черноочене и е основало фирма за дограма, която вече изпълнява поръчки и от други съседни региони. Друго пък се заело с животновъдство, има ферма с 30 крави.\r\nГоляма част от завърналите се хора се захващат със земеделие - обработват наследствените си ниви, наемат и общински земи. \"Друг е въздухът тук, други са хората и отношенията. В Турция бяхме самотници, празниците ни се отбелязваха само в семейството, а тук цялото село се събира заедно. Тепърва хората ще проумеят плюсовете и уюта на малкото населено място, но носталгията остава на първо място\", казва Меджнун, който също се е завърнал преди няколко години.\r\nВ последно време все повече стават изселниците, искащи промяна на статута на земеделските земи с цел строителство на нови къщи и кооперации. През последните години в кметството всяка седмица пристигат писма от правосъдното министерство. Те касаят изселници или потомците им от междудържавните спогодби, последната от които е от 1978 година. Те искат документи за временно пребиваване в родните си селища или в градовете и селата на покойните си родители и по закон имат право на такова в срок от 3 години. В кметството в Черноочене има средно около 30-40 подобни случая годишно.\r\n\r\nВ началото на февруари 2018 ДПС внесе законопроект с идеята да се създаде ускорен ред за възстановяване на българското гражданство, касаещ особено много изселниците от 1950-те и 1970-те години, установили се в Турция по силата на двустранните спогодби. Този пореден опит приключи с парламентарно фиаско за авторите му, макар те да смятаха, че законопроектът ще хармонизира българското законодателство с европейските стандарти и няма да има дискриминация по национален или етнически произход.\r\nДни по-късно действащата в Турция програма за електронно правителство отвори нова опция, с която имигрантите могат да разследват родословното си дърво. Потомци на заселниците от Европа се надигнаха да кандидатстват за двойно гражданство. Най-активни са потомците на изселниците от България, които някои български кръгове определят като нежелани пришълци.\r\n ", "date": "2018.03.15", "title": "Не можеш да заспиш, умът ти е в България. Парите не топлят..."}
{"url": "https://www.dnes.bg/temida/2018/03/15/30-meseca-po-kysno-maika-pobedi-krychmata-za-taksa-dete.370737", "text": "ВАС върна дело за дискриминация в Старозагорския административен съд и му разпореди да се произнесе отново, след като там вече веднъж отхвърлили жалба на майка срещу заведение, което искало надценка за играещи деца.След продължили близо 30 месеца митарства по съдебните инстанции майка на 3 непълнолетни деца от Стара Загора успя да докаже, че е станала жертва на дискриминационно отношение в заведение, в чието меню била записано, че дължи 50-процентна надценка на сметката, ако рожбите й се заиграят помежду масите.В социалните мрежи Живка Александрова написа: \"Делото срещу едно старозагорско заведение, което преди 2,5 години си позволи да заплашва с такса \"Дете\" е решено от ВАС, в полза на всички деца и родителите им. Това решение лично за мен, не само като жалбоподател, но и като родител е глътка въздух и лъч надежда, че все пак в съдебната ни система има мислещи и съвестно работещи хора\".\n\nАлександрова припомня, че Комисията за защита от дискриминация и старозагорският административен съд не са установили дискриминация в конкретния казус, но състав на Върховния административен съд с председател Здравка Шуменска в свое заседание от 26 февруари т.г. е заел коренно противоположна позиция.Върховните съдии отменят предходните решения и връщат делото обратно в Града на липите за ново произнасяне, а КЗД ще трябва да плати 500 лв за направените от Александрова разноски за адвокат, пише \"Монитор\".В мотивите за отмяната на предходните решения съдиите са записали дословно: \"Съгласно надписа, нарушението на изискването за недопускане на детска игра се санкционира със сума, която е обвързана със сметката за консумация. Това означава, че по същество, при преценка на представител на заведението, че е допуснато нарушение (детска игра), за съответната категория посетители по този начин се въвеждат различни, по-високи цени, отколкото за останалите посетители на заведението, а това без съмнение ги поставя в особено неблагоприятно положение в сравнение с последните. Това е нарушение не само на забраната по чл. 4, ал. 1 от Закона за туризма за предоставяне на туристически услуги в туристически обекти на цени в различен размер, но и по-неблагоприятно третиране на основата на признака \"семейно положение\", представляващо проява на пряка дискриминация по смисъла на чл. 4, ал. 2 от Закона за защита от дискриминация\".", "date": "2018.03.15", "title": "30 месеца по-късно... Майка победи кръчмата за такса \"Дете\""}
{"url": "https://www.dnes.bg/balkani/2018/03/15/osueteno-e-pokushenie-sreshtu-semeistvoto-na-erdogan.370741", "text": "Покушение срещу семейството на турския президент Реджеп Тайип Ердоган, готвено от кюрдска групировка, е било осуетено от турските власти, пише турският в. \"Сабах\". \r\nПланът за атентата бил подготвян от групировка, смятана за подизпълнител на терористичната Кюрдска работническа партия (ПКК), а негова мишена били хора от най-близкото обкръжение на Ердоган. \r\nПлановете излезли наяве с разбиването на клетка на Ястреби за свобода на Кюрдистан (ТАК) - поставена извън закона организация, свързана с ПКК. При разследването е установено, че групата готвела покушение по-специално срещу синовете на Ердоган Ахмет Бурак Ердоган и Билял Ердоган и срещу зетьовете му - министъра на енергетиката Берат Албайрак и Селчук Байрактар, а така също и срещу Серхат Албайрак, заместник-директор на медийната компания Туркуваз медия.\r\nВ иззетите документи е бил разчетен шифър с букви на кирилица, при което били разкрити плановете на терористите да убият близките на Ердоган.\r\n\"Сабах\" посочва, че същата група е отговорна и за атентат през декември 2016 г., при който 46 души бяха убити, а над двеста ранени при две самоубийствени бомбени нападения край стадион Водафон Арена в Истанбул.\r\nИменно у сочената като главен организатор на този атентат и ръководна фигура в клетката на ТАК Зозан Кутум са били открити кодираните планове за покушението срещу семейството на президента. (От приложените снимки на иззетия текст се вижда, че не става въпрос за съвременния вариант на кирилицата, бел.ред.)\r\nСъщата клетка е заподозряна и за други смъртоносни атентати в миналото, пише още \"Сабах\", цитиран от БТА. Тя се е състояла от 52-ма души. Всички те са задържани с изключение само на петима. При извършените обиски в домовете на заподозрените са били намерени експлозиви, оръжия и други материали, използвани за направата на взривни устройства.", "date": "2018.03.15", "title": "Осуетено е покушение срещу семейството на Ердоган"}
{"url": "https://www.dnes.bg/business/2018/03/15/nashi-kompanii-ne-moje-da-sa-chast-ot-arbitraj-sreshtu-bylgariia.370761", "text": "Компании, регистрирани в България, не могат да бъдат част от арбитражно дело срещу страната. Това заявиха представители на \"Инерком България\" пред журналисти.\n\n\n\r\nИзпълнителният директор на \"Инерком България\" Милена Славова обаче отказа да коментира дали имат ангажимент да сътрудничат и дават документи и информация в хода на делото.\r\nВ момента компанията води преговори в \"конструктивен план\" с банките за структуриране на финансирането на сделката. Определя се делът на заемен и собствен капитал, обясни Захариев, но без да влиза в повече подробности.\r\nМилена Славова посочи още, че Комисията за защита на конкуренцията (КЗК) е уведомена за сделката и ще направи анализ. Стандартно процедурата отнема 25 работни дни с възможност за удължаване. Ако регулаторът реши да прави задълбочена проверка на сделката, срокът не е фиксиран.\r\n\"Не мислим, че Европейската комисия трябва да се намесва в една търговска сделка\", допълни още Славова на въпрос дали очаква коментар и от Брюксел по казуса.\r\nПо отношение на участието на държавата в покупката на \"ЧЕЗ България\" в момента въпросът е от компетенцията на CEZ Group, категорични бяха представителите на българската компания. Ако чешката компания прецени, че ще приеме участието на държавата, то ще реши и по какъв точно начин ще го осъществи.\r\nCEZ Group в момента анализира всички възможности и \"Инерком България\" ще се съобрази с тяхното решение.", "date": "2018.03.15", "title": "Наши компании не може да са част от арбитраж срещу България"}
{"url": "https://www.dnes.bg/politika/2018/03/15/prikliuchili-patrioti-bsp-ne-e-alternativa-gerb-s-koz.370747", "text": "\r\n                        \r\n                        \r\n                        \r\n                    Психиатърът д-р Николай Михайлов разтълкува настоящата политическа и обществена обстановка у нас, като каза, че се намираме в ситуация на привичен хаос, а ситуацията в държавата според него не е изненада.\r\n\"Това ЧЕЗ е един малък абсурд преди да бъде скандал\", сподели в студиото на \"България сутрин\" д-р Николай Михайлов.\r\nТой каза, че българският народ не разчита на своите политици и че сме песимисти, а протестите и гражданското недоволство няма как да бъдат по-крайни. Причината за това е, че хората няма кого друг да очакват да се появи на политическата сцена, от когото да очакват нещо добро.  \r\nПсихиатърът коментира също скандалите и ситуацията в коалицията \"Обединени патриоти\", като по думите му тя е \"приключила\".\r\n\"Остава това да се финализира официално, но няма да стане преди изборите\", каза д-р Михайлов пред .\r\nПсихиатърът сподели своето мнение и за бъдещето на правителството, като обясни, че премиерът Бойко Борисов разполага със стратегически коз.\r\n\"БСП е опозиция, но не е алтернатива. Тя не може да управлява страната\", категоричен беше д-р Михайлов в ефира на \"България сутрин\".По думите му връчването на изпълнителната власт на БСП е \"национална лудост\", която няма да се приеме добре от Европа и нацията няма да понесе партията на Корнелия Нинова да бъде на власт.", "date": "2018.03.15", "title": "Приключили патриоти, БСП не е алтернатива, ГЕРБ с коз!"}
{"url": "https://www.dnes.bg/obshtestvo/2018/03/15/vsiako-peto-dete-u-nas-ne-hodi-na-zabavachka.370753", "text": "Всяко пето дете в България на възраст 3-6 години не посещава детска градина, става ясно от материали на фондация \"За нашите деца\" за ранното детско развитие, раздадени на форум по темата.Много деца от най-бедните семейства остават извън обхвата на  обществените детски градини. Показателите на ромските деца във всички  сфери са по-ниски - под 40 на сто от тях са  записани в детски градини въпреки по-голямата им нужда от предучилищна  подготовка, посочват експертите.Смъртността сред децата до една година продължава да бъде далеч над средната за Европейския съюз, като през 2014 година за пръв път от 17 години насам стойността й се увеличи и е 7,6 на 1000, пише в материалите.Живеещите в риск от бедност и социално изключване деца в България са 43,7 на сто, според анализ на Евростат, цитиран от фондацията, което е предпоставка за рискове за ранното развитие на децата. 6,5 от децата до пет години са с изоставане на ръста, а повече от 25% са с различна степен на анемия.Като предизвикателство пред България се откроява това, че жените без здравно осигуряване и тези от най-уязвимите социални групи често нямат достъп до здравни грижи по време на бременността. Продължава и да е тревожно висок броят на децата, които биват изоставяни след раждането, допълват експертите, цитирани от БТА.Да се разработи Национална стратегия за ранното детско развитие, препоръчват анализаторите в изводите на изследване \"Ранното детско развитие в България\". Изследването е направено от фондация \" За нашите деца\", съвместно със сдружение \" Дете и пространство\" и Института за изследване на населението и човека към БАН.Анализаторите препоръчват още приемане на наредба за стандарти за ранното детско развитие. Осъзнаване на бедността като основен фактор, възпрепятстващ достъпа на децата и техните семейства до услуги, които са от решаващо значение за тяхното развитие, е препоръка към институциите, отразена в изводите на проучването.Разширяване на пакета от безплатни профилактични прегледи и изследвания на бременните жени, осигурен от НЗОК, разширяване на възможностите за осигуряване на здравни грижи за неосигурените бременни жени, въвеждане на патронажна грижа под формата на редовни домашни посещения от медицинско лице при децата до 3 години, разкриване на интегрирани услуги за деца с увреждания и хронични заболявания, са също сред препоръките.Експертите смятат, че трябва да се подобри достъпът до детска градина и да се предприемат мерки за разширяване на обхвата на децата в детските градини.", "date": "2018.03.15", "title": "Всяко пето дете у нас не ходи на забавачка"}
{"url": "https://www.dnes.bg/temida/2018/03/15/gerb-dava-cherveniia-kmet-na-provadiia-na-cacarov.370773", "text": "Заради злоупотреби с държавни субсидии от ГЕРБ дават на главния прокурор кмета на Провадия, издигат от БСП, Филчо Филев.\r\nСпоред бившия депутат от управляващата партия Антон Тодоров във всяка една от общините, където на власт е червен кмет, има по един гейт, така че този в Провадия е \"Филчогейт\".\r\nОт ГЕРБ цитираха два доклада на Агенцията за държавна финансова инспекция. Единият е от 2016 г., а другият - от април 2017 г.\r\nВъв втория финансовите инспектори са установили нанесени вреди в размер на над 370 хил. лева, дадени на фирма за превоз на ученици без обществена поръчка. Средствата пък са държавни субсидии.\r\nПроверяващите са констатирали общо 39 нарушения, вследствие на което са съставили 39 акта на кмета Филчо Филев. В хода на проверката ревизорите са установили и 7 броя \"индикатори за измама\". \"Индикатор за измама\" е белег, от който може да се направи обоснован извод за преднамерено невярно или неточно представяне на факти.  \r\nВ опис сметките, въз основата на които са издадени фактурите, имало имена на хора, които не са в регистрите на ГРАО, което означава, че те не съществуват физически, обясни Антон Тодоров.\r\nСпоред него кметът на Провадия умишлено вреди на хората от общината като ощетява бюджета.\r\nПрез 2016 г. Агенцията за държавна финансова инспекция също е открила нарушения за нанесени вреди в размер на 83 300 лева. Тогава проверяващите откриха 15 нарушения и съставиха 10 акта за установяване на административно нарушение, които са признати и от съда.\r\nБило е установено още, че Филчо Филев е възложил автотранспорта на частна фирма без да проведе обществена поръчка и така е ощетил бюджета на общината с близо половин милион лева.", "date": "2018.03.15", "title": "ГЕРБ дава червения кмет на Провадия на Цацаров"}
{"url": "https://www.dnes.bg/notifikacii/2018/03/15/birariia-sloji-alarma-na-chashite-si.370740", "text": "Собственик на бирария в белгийския град Брюж изобрети аларма за чаши, за да намали загубите.\r\nФилип Маас подозира, че многобройните туристи в популярния исторически град са причина за загубата на голям брой чаши. В търсене на евтин сувенир от пътуването си те прибирали чашите, след като изпиели поръчаната бира.\r\nТъй като в Белгия всеки вид пиво се налива в различна чаша, декорирана с марката на бирата, за собствениците е скъпо да поддържат и подменят голям брой чаши за многобройните марки, предлагани в страната.\r\nКръчмарят от Брюж бил особено гневен от навиците на клиентите си, тъй като в съседство имало магазин, който продавал същите чаши.\r\nЗа да намали загубите, Маас монтирал алармени чипове в чашите, които се активират при преминаване през вратата на заведението. Системата действа на принципа на разпространените в различни магазини аларми. Над 3000 чаши в брюжката бирария вече са снабдени с чип, който задейства звукова аларма, монтирана на входа. Сега собственикът очаква да види дали това би смутило търсачите на сувенири.\r\n ", "date": "2018.03.15", "title": "Бирария сложи аларма на... чашите си"}
{"url": "https://www.dnes.bg/politika/2018/03/15/deputatite-v-styklen-kupol-v-partiiniia-dom-mestiat-gi-no-koga.370750", "text": "\n200 000 лева без ДДС ще бъдат похарчени за инсталиране и конфигуриране на активно и пасивно мрежово оборудване на залата в сградата на парламента на пл. \"Княз Александър I\" № 1, бившият Партиен дом.\r\nЗа целта е обявена обществена поръчка, а който я спечели, ще трябва да се справи със задачата до 15 ноември и да поеме гаранция от не по-малко от 60 месеца.\r\nНовата пленарна зала за депутатите трябваше да е готова август. В момента се преустройва зала \"Света София\" в сградата, която ще приюти избраниците изцяло, а не както е в момента - само когато имат заседания на комисиите.\r\nРемонтът на бившия партиен дом започна на 31 октомври 2016 г. Бъдещата пленарна зала ще е амфитеатрално разположена. Депутатските банки ще са в 12 реда, като денивелацията между най-долния и най-горния ред ще е 1,70 метра.\r\nШирочината на банките ще бъде около 90 см. Президиумът ще е долу, като там ще са местата за председателстващите, а под тях - тези за премиера и министрите.\r\nПредвидени са и официални ложи за патриарха, президента и вицепрезидента, разположени симетрично от двете страни на президиума, ложи за официални гости, чуждестранни гости и представители на дипломатически корпус и журналисти. Депутатите ще заседават под стъклен купол.\r\nВ началото на юни 2016 г. Народното събрание обяви обществена поръчка за ремонт на бившия Партиен дом на стойност 24 000 000 лв., с ДДС. Двайсетина дни по-късно администрацията на парламента обяви обществена поръчка и за строителен надзор на стойност 280 000 лв. без ДДС.\r\nПричина за ремонта бе и българското председателство на ЕС, като се очакваше именно в обновената зала \"Света София\" да протичат част от предвидените по време на председателството форуми.Заради Brexit обаче българското председателство на ЕС бе изтеглено с половин година по-рано - от 1 януари 2018-а, така че залата ще е готова едва след това.", "date": "2018.03.15", "title": "Депутатите в стъклен купол в Партийния дом! Местят ги, но кога?"}
{"url": "https://www.dnes.bg/obrazovanie/2018/03/15/prizvanie-uchitel-za-da-rabotish-s-deca-triabva-da-gi-chuvstvash-kato-svoi.370739", "text": "\r\n                        \r\n                        \r\n                        \r\n                    Елена Маринова е педагог повече от 40 години. Работи в детски градини в Русенско. Избира учителската професия за да може да помага на децата да положат основите в своето развитие.\r\nЗа нея учителската професия е призвание. А коментарите за професионалното поведение на учителите към децата от последните месеци, както и случаите на насилие в детските градини и училищата я натъжават.\r\n\"Моето виждане е, че учителят за да бъде учител, това е негово призвание. И той трябва да внася такава обстановка в детската градина, която да въвлича децата, да говори с тих глас и просто да им дава условие и просто децата да си прекарват добре в градината, все едно са в къщи. То да не чувства разликата, че това е учителка, а да смята, че това е неговата майка\", казва Елена Маринова пред .Според нея педагозите трябва да дават положителния пример на децата и не само да ги обучават, да се грижат за тяхното здраве, но и да ги възпитават. По думите й всеки педагог отговаря за децата и трябва да гледа съвестно работата си, а възрастните учители могат да помагат с опита който имат на по-младите си колеги.\r\n\"Не трябва да правим така, че всичко което сме преживели в къщи неприятни истории, да ги пренасяме в детската градина. Децата трябва да ни гледат с усмивка\", сподели учителката в предаването \"\" по националната телевизия.Допълва, че през годините е работила и с деца с нестандартно поведение и деца от малцинствата, но не ги е делила. Категорична е, че работата с тях не е трудна стига да работиш с обич и внимание.А най-голямата й награда след толкова години работа в детските градини е да види грейналите лица на децата, както и свой възпитаници, които вече са порастнали, а нейна възпитаничка сега ръководи градината в която тя е преподавала години наред.", "date": "2018.03.15", "title": "Призвание учител: За да работиш с деца трябва да ги чувстваш като свои!"}
{"url": "https://www.dnes.bg/politika/2018/03/15/radev-pozdravi-merkel-razchitame-i-se-nadiavame.370764", "text": "Президентът Румен Радев поздрави Ангела Меркел за преизбирането й за четвърти път за канцлер на Германия.Вчера Меркел положи клетва след като Бундестагът й одобри избирането й след шестмесечни преговори за съставяне на правителство.\n\"Като страна, председател на Съвета на Европейския съюз България разчита и се надява на Вашата активна и действена подкрепа за успешното реализиране на целите и приоритетите, които сме си поставили\", се казва в писмото на българския президент.\"Бих желал да изразя желанието на българския народ за задълбочаване и укрепване на стратегическите отношения между нашите държави, основани на дълбоките исторически връзки и тясното ни партньорство в рамките на ЕС и на НАТО\", се казва още в поздравлението на Радев, цитирано от президентския пресцентър.", "date": "2018.03.15", "title": "Радев поздрави Меркел: Разчитаме и се надяваме!"}
{"url": "https://www.dnes.bg/za-da-se-razbirame/2018/03/15/nai-iarkite-liubovnici-sa-ot-zodiia-skorpion.370712", "text": "Тяхната любовна енергия е толкова силна, че може дори да нарани половинката им в любовта. Представителите на зодия Скорпион – червеното и черното на зодиака, най-ярките любовници, чиито ходове рядко могат да бъдат предвидени.Какво ги прави толкова уникални, освен силното им желание за секс?Представителите на тази зодия искат да опознаят по-дълбоко партньорите си. Ако имате до себе си Скорпион, вероятно вече сте усетили неговата способност да ви обича на едно друго ниво, както емоционално, така и физически. Точно това го прави невероятен любовник.Скорпионите изпитват привличане към интелигентните хора, тези с хобита, интереси. За тях е важно разговорите им да бъдат дълги, вълнуващи, а не кратки и повърхностни.Харесва им да задават въпроси на човека срещу себе си, за живота му, за да го опознаят възможно най-добре. За тях именно това отваря вратата към истинската интимна връзка. Ето защо бъдете интересни и се опитайте да поддържате по-дълъг разговор.", "date": "2018.03.15", "title": "Най-ярките любовници са от зодия... Скорпион"}
{"url": "https://www.dnes.bg/world/2018/03/15/slovashkiiat-prezident-prie-ostavkata-na-premiera-fico.370790", "text": "Словашкият президент Андрей Киска прие оставката на премиера Роберт Фицо. Наред с това Киска се е съгласил с искането на Фицо следващият министър-председател да бъде номиниран от неговата социалдемократическа партия \"Смер\" (\"Посока\"), предаде Франс прес.\r\n\"Смер\" като най-голямата партия в управляващата коалиция ще представи кандидат за премиерския пост. Президентът се съгласи\", съобщи Бела Бугар, председателят на партията на унгарското етническо малцинство \"Мост-Хид\" (\"Мост\"), по-малък коалиционен партньор на социалдемократите.\n\n\nСпоред Бугар ще бъдат сменени поне една трета от министрите.\r\nОчаква се словашкият президент да направи изявление днес.\r\nПо-рано Киска поиска или предсрочни избори, или дълбоки промени в правителството, за да бъде сложен край на политическата криза в Словакия, предизвикана от убийството миналия месец на журналиста Ян Куциак и неговата годеница. Куциак разследвал предполагаеми случаи на корупция по високите етажи на властта, включително евентуални връзки между хора от обкръжението на Фицо с италианската мафия.\r\nДвама министри - на културата Марек Мадярич и на вътрешните работи Роберт Калиняк, подадоха оставка след убийството на Куциак. Мадярич направи това по лични убеждения, а Калиняк - след като партията \"Мост-Хид\" поиска той да се оттегли от поста като условие за нейното оставане в управляващата коалиция.\r\nВпоследствие на фона на най-големите протести в Словакия след падането на комунизма \"Мост-Хид\" обаче постави нови условия./БТА/\r\n ", "date": "2018.03.15", "title": "Словашкият президент прие оставката на премиера Фицо"}
{"url": "https://www.dnes.bg/science/2018/03/15/ucheni-nabliudavaha-stranno-dvijenie-na-vsichki-galaktiki-vyv-vselenata.370784", "text": "Учени от Международния център за радиоастрономически изследвания в Австралия установиха, че астрономически обекти в краищата на всички галактики извършват една обиколка около центровете им за около 1 милиард години, съобщи Лента. Този феномен противоречи на традиционното виждане, че галактики с едни и същи размери могат да се завъртат с различна скорост.\r\nПо думите на учените той е характерен за всички звездни системи, независимо от радиуса на техния диск. Това се обяснява с факта, че всички галактики с еднакви размери притежават една и съща средна плътност. \r\n\"Невъзможно е да се открият бързо завъртаща се плътна галактика и по-малко плътна галактика със същите размери, която се завърта по-бавно\", заяви ръководителят на екипа Герхард Мойрер.\r\nУчените освен това изяснили, че в края на галактичния диск има не само млади звезди и междузвезден газ, а и стари звезди, както предсказваха някои модели.\r\nРезултатите от изследването са качени на сайта Phys.org. /БТА/\r\n ", "date": "2018.03.15", "title": "Учени наблюдаваха странно движение на всички галактики във Вселената"}
{"url": "https://www.dnes.bg/politika/2018/03/15/cvetanov-za-radev-govori-politicheski-ne-kato-prezident.370786", "text": "Лидерът на ПГ на ГЕРБ Цветан Цветанов остро разкритикува държавния глава Румен Радев и го обвини, че разделя обществото, вместо да го обединява. Той заяви и че Радев говори като политически лидер на политически проект, а не като президент.Според Цветанов разделението на обществото и \"координираните действия между БСП и президента Радев са с една единствена цел - постигане на политическа дестабилизация, която да доведе до предсрочни избори\".\"Румен Радев вече е човекът, който говори като политически лидер на политически проект, а не като президент. Искам да поздравя вицепрезидента Илияна Йотова, защото има голяма разлика между нейните изказвания и тези на държавния глава. Тя има съответния опит, знае как се прави голямата политика и мога да кажа, че тя превъзхожда с класи поведението на президента\", настоя Цветанов.От ГЕРБ отново искат и да се разсекрети стенограмата от срещата между българския президент и руския патриарх Кирил, за да се разсеят всички спекулации и съмнения какъв е бил разговорът.  Според управляващите няма как такава да не се водила, както твърди Румен Радев.\"Смятате ли, че протоколът на президентската институция няма да направи запис на тази среща. Ако беше благоприятна за президента, щеше да има и нарочен брифинг, на който да бъдете запознати с всички детайли за това, което са си говорили. Но когато се видя, че Радев не успя да защити националното самочувствие на българина, да изрази позиция като държавен глава, ние се чувстваме леко обидени\", каза Цветанов.Той допълни и че до ден днешен президентът не е изразил позиция за анексирането на Крим и СЕТА.\"Подкрепи СЕТА, подкрепи удължаването на санкциите, а днес тая тема е табу. За него по-важно е да отиде някъде пред военните предимно и да говори политически\", обвини вторият в ГЕРБ.", "date": "2018.03.15", "title": "Цветанов за Радев: Говори политически, не като президент"}
{"url": "https://www.dnes.bg/notifikacii/2018/03/15/nasha-stiuardesa-padna-ot-samolet-na-letishteto-v-uganda.370793", "text": "Българска стюардеса е в болница, в тежко състояние, след инцидент на международното летище в столицата на Уганда. Това става ясно от съобщение в Тwitter, където е публикувана и снимка от инцидента.По неофициална информация българката е изпаднала от самолет на пистата.Става дума за Боинг 777 на авиокомпания \"Емирейтс\", който се е готвил да приеме пътници на борда на международното летище \"Ентебе\".Стюардесата е била прехвърлена по спешност в болницата \"Кисуби\".Гражданската авиация на Уганда съобщи, че инцидентът е станал вчера на международното летище в страната, съобщи Нова тв.\"Осигурили сме всички грижи и подкрепа за разтърсения екипаж и ще сътрудничим изцяло на разследването\", увериха от Emirates.", "date": "2018.03.15", "title": "Наша стюардеса падна от самолет на летището в Уганда"}
{"url": "https://www.dnes.bg/sofia/2018/03/15/edna-gradinka-v-sofiia-park-ili-akvapark.370752", "text": "\nПарк или аквапарк е градинката в кв. \"Света Троица\" в София след дъждовете от последните дни?Детски играчки, дървета и пейки са буквално във вода. Това се вижда от снимки на парка, превърнал се в езеро, в една от популярните групи на столицата във Facebook.В коментарите под поста потребители пишат, че това е честа картина в градинката.\"Когато се топи снега или е имало пороен дъжд винаги остава вода като езерце и то по по-голямата част от полянките на парка\", пише един от членовете на групата.Друг пък допълва, че в същото време езерцето в парка е празно. Трети пък съветва хората в квартала вместо да снимат, да хвърлят въдиците.", "date": "2018.03.15", "title": "Една градинка в София... Парк или аквапарк?"}
{"url": "https://www.dnes.bg/health/2018/03/15/6-hrani-bogati-na-magnezii.370711", "text": "Един от най-важните хранителни елементи, от които се нуждае тялото ни е магнезият. Минералът играе ключова роля в около 300 различни биохимични реакции в организма. И това не е всичко. Той е жизненоважен за нормалната нервна и мускулна функция, здравето на имунната система, здравината на костите, поддържане на добри енергийни нива и други.Ето защо е важно да не допускаме дефицит на магнезий. Хубаво е, че освен под формата на хранителни добавки, можем да си го набавим и чрез консумацията на определени храни като черен боб, бадеми, кашу.С кои други храни е добре да разнообразите вашето меню за повече магнезий?Когато искате да си набавите важния минерал магнезий, хапвайте спанак. Само половин чаша варен спанак ще ви осигури около 79 мг магнезий или 20% от препоръчителния дневен прием. \r\nНе забравяйте, че спанакът е богат и на желязо, витамини А и С, калций, калий и други.Тиквените семки са чудесни за хапване по всяко време. Може да ги добавите към смути рецептите ви, салати, зърнени закуски или да ги хапвате така (неосолени). Те са богати на цинк, но и на витамини А, Е, К, калций, селен, желязо и разбира се на магнезий.", "date": "2018.03.15", "title": "6 храни, богати на магнезий"}
{"url": "https://www.dnes.bg/obshtestvo/2018/03/15/nova-ideia-shofiorite-na-test-za-synna-apneia.370791", "text": "Шофьорите да се изследват задължително за обструктивна сънна апнея, настояват лекари от Българското дружество по сомнология, представители на пациентски и граждански организации, цитирани от БТА.\r\n \r\nАко се докаже, че професионален шофьор страда от болестта, да премине на терапия, която да бъде плащана от държавата, предлага доц. Милена Миланова, сомнолог. Тя съветва при повишена сънливост през деня, задължително да се потърси лекарска помощ.\r\n \r\nНа дремливо шофиране се дължат 10-30 на сто от пътнотранспортните произшествия, казва сомнологът доц. Кирил Терзийски. Вероятно в България около 200 000 мъже и 150 000 жени над 50-годишна възраст страдат от обструктивна сънна апнея.\r\nВисоката дневна дремливост е основен симптом за болестта. Тя увеличава 2 до 5 пъти риска от катастрофа на пътя. Най-застрашени от заспиване на волана са професионалните шофьори, а продължителното шофиране нощем води до същия риск от катастрофа, който съществува и при употреба на алкохол, допълва сомнологът.\r\nВ периода 2010-2016 г. ранените в катастрофи са били над 56 000, а загиналите - 5392, каза Пенка Георгиева от пациентски организации \"Заедно с теб\", цитирайки данни от МВР.", "date": "2018.03.15", "title": "Нова идея: Шофьорите – на тест за сънна апнея!"}
{"url": "https://www.dnes.bg/health/2018/03/15/rannata-diagnostika-i-doverieto-v-lekarite-po-vreme-na-bremennostta.370819", "text": "\r\n                        \r\n                        \r\n                        \r\n                    Бременността и активното раждане във фокуса на тазгодишното издание на \"Форум за бременност и детско здраве“. \r\nКолко е важно проследяването на бременността и за какво да следят бъдещите майки, обсъдиха в студиото на \"\" специалисти в сферата. \r\nНай-важният етап е първата консултация, която да установи къде е бременността, колко бебета очакваме и какво е общото здравословно състояние, смятат специалистите. \r\nКолко важна е ранната диагностика и как можем да установим наличието на аномалии и какъв е пътят на едно семейство след това - вижте съветите на специалиста по репродуктивна медицина д-р Мария Юнакова и Румяна Тасева – главен редактор на сайта \r\nВижте целият разговор във видеото на ", "date": "2018.03.15", "title": "Ранната диагностика и доверието в лекарите по време на бременността"}
{"url": "https://www.dnes.bg/health/2018/03/15/kakvi-prava-dava-napravlenieto-ot-lichen-lekar.370772", "text": "Какви са правата ни на пациенти? Можем ли по всяко време на годината да сменим личния си лекар? Какво трябва да платим, ако сме приети за лечение в болница? Колко процедури при зъболекар се покриват от Националната здравноосигурителна каса (НЗОК)? Отговори на тези и други подобни въпроси ще ви дадат публикациите от поредицата \"Здравни права\". Всеки българин, който е здравноосигурен, има право на достъп до медицинска помощ. Акo човек има някакъв здравословен проблем, той първо ходи на преглед при личния лекар, който да му постави диагноза и предпише лечение. Но понякога пътят от диагностицирането до започването на терапията е по-труден и дълъг. Ако се налагат допълнителни изследвания на пациента, джипито трябва да издаде направление за тази цел. Важно е да знаем, че то може да се използва до 30 календарни дни от неговото издаване.  Много българи се възмущават, когато отидат в дадена държавна болница и на нейната регистратура им поискат такса за вземане на биологичен материал. Те знаят, че направлението им дава право на някои безплатни изследвания по Здравна каса, но не са информирани, че взимането на биологичен материал се таксува отделно (според ценоразписа на конкретното място).  ", "date": "2018.03.15", "title": "Какви права дава направлението от личен лекар?"}
{"url": "https://www.dnes.bg/obshtestvo/2018/03/15/v-turciia-24-km-tapa-ot-tir-ove-chakashti-da-vliazat-u-nas.370809", "text": "24 километрова опашка от камиони се е образувала на турско-българската граница при ГКПП Капъкуле Капитан Андреево. Тапата се увеличава непрекъснато, съобщи турската частна телевизия НТВ.Тапата е от ТИР-ове, които чакат от турската страна на границата да преминавт в България към други европейски страни.От началото на седмицата броят на наредилите се на границата камиоти продължава да нараства, съобщи още телевизионният канал.Някои от шофьорите чакат на опашката от 72 часа. Те очакват от властите да намерят бързо решение на проблема.", "date": "2018.03.15", "title": "В Турция: 24 км тапа от ТИР-ове, чакащи да влязат у нас!"}
{"url": "https://www.dnes.bg/index/2018/03/15/mitove-i-legendi-za-zlatnoto-runo-ot-kolekciiata-na-bojkov.370802", "text": "\nИзложба с артефакти от личната колекция на Васил Божков преразказва старогръцкия мит за Златното руно и Похода на Аргонавтите.Темата на експозицията е реализирана чрез 62 предмета, 16 от които се представят за първи път пред широката публика, обявиха днес от екипа на изложбата.Посетителите могат видят златни и сребърни съдове, ритони, червенофигурни вази, ритуални предмети, погребални дарове, обредни сервизи, предаде Булфото.Предишната експозиция на Васил Божков - \"Тракия и Древният свят\" бе през 2011-а година в Националния исторически музей. Тогавашният директор на НИМ Божидар Димитров определи показаната сбирка от ритони като по-голяма и скъпа от държавната.Куратори на \"Златното руно. Пътят на Аргонавтите\" са д-р Любава Конова и Елка Пенкова – специалисти по тракийска и антична история и археология.Изложбата ще може да бъде посетена от 16 март до 10 юни 2018 г. в Национална галерия – Двореца.", "date": "2018.03.15", "title": "Митове и легенди: За Златното руно от колекцията на Божков"}
{"url": "https://www.dnes.bg/politika/2018/03/15/siderov-prezidentyt-ne-triabva-da-voiuva-s-premiera.370780", "text": "Каквито и междуличностни различия да имало в коалицията на Обединен патриоти, нямало да се стигне до поемането на риска да падне кабинетът.В това увери лидерът на \"Атака\" Волен Сидеров заради напрежението по редица въпроси през последните дни в редиците на обединението.\r\nСпоред него развалянето на управляващата коалиция би означавало падане на властта, връщане на надеждата БСП и ДПС да управляват, което пък не се харесвало на хората, така че да са във властта, а не бивало да се преекспонират отношенията вътре в ОП.\r\n\"Това управление може да завърши успешно мандата си, трябва да го направи, защото другото означава пропиляване на отговорност\", каза Сидеров.\r\nТой обясни, че още когато е била формирана коалицията ОП, е станало ясно, че трите партии имат различни позиции по отделни теми, като например анексирането на Крим, и за това имало отделна клауза в договора.\r\n\"Но по основните тези, които касаят националния интерес, сме на едно мнение\", заяви той.\r\nЛидерът на \"Атака\" коментира и упреците на шефа на депутатите от ГЕРБ Цветан Цветанов към президента Румен Радев. Цветанов смята, че няма как да не е водена стенограма по време на срещата му с руския патриарх Кирил на 4 март, както твърдят от президентството.\r\nСидеров също отсече, че няма стенограма.\r\n\"Не знам какво толкова търсят под вола теле с тая стенограма, имаше открита среща, но патриарх Кирил не каза нищо обидно за България\", увери той.\r\nСпоред него Радев, който е нов политик, се учи и се старае.\r\n\"Президентът не трябва да воюва с премира, нито с парламентарните групи особено сега, а когато се засягат отношения с други държави, трябва да имаме общи позиции\", посочи националистът.", "date": "2018.03.15", "title": "Сидеров: Президентът не трябва да воюва с премиера!"}
{"url": "https://www.dnes.bg/obshtestvo/2018/03/15/godishno-na-trapezata-na-bylgarina-45-kila-meso-i-90-kila-testo.370822", "text": "\r\n                        \r\n                        \r\n                        \r\n                    Над 45 килограма месо и над 88 килограма тестени храни изяжда всеки българин годишно.Въпреки че са почти несъвместими, месото и хлябът остават най-предпочитаното меню за повечето българи.Според експертите обаче това е напълно погрешно. Според специалистите, хляб може да се яде всеки ден, ако го комбинираме с постни храни, съобщава .Месото също е разрешено, но не повече от два пъти на седмица - и то само комбинирано със салата.Пред качеството и цената обаче много от потребителите избират второто. А за четене на етикетите рядко остава време.\r\n ", "date": "2018.03.15", "title": "Годишно на трапезата на българина: 45 кила месо и 90 кила тесто!"}
{"url": "https://www.dnes.bg/zvezdi/2018/03/15/fenovete-nedovolni-ot-grydnata-obikolka-na-novata-lara-kroft.370829", "text": "Алисия Викандер беше подложена на онлайн тормоз от недоволни фенове на Лара Крофт. Те смятат, че гърдите на шведската актриса не са достатъчно големи за новата ѝ роля, като повечето почитатели на \"Томб Райдър\" си предпочитат извивките на оригиналната звезда Анджелина Джоли.Викандер следва по стъпките Джоли, след като се превъплъти на големия екран в ролята на завладяващата героиня Лара Крофт от видеоиграта \"Томб Райдър\".През последните няколко седмици съпругата на Майкъл Фасбендер бе подложена на груби критики онлайн. Повечето фенове твърдят, че фигурата на 28-годишната Алисия е твърде слаба и мускулеста в сравнение с пищните извивки на Анджелина, на които зрителите се радваха във филма от 2001 г. и продължението му.Един от феновете се е пошегувал даже, че филмът е получил ниски оценки от критиците, именно заради малкия размер на гръдната обиколка на Алисия. Самата Алисия наскоро призна, че има една позорна характеристика на Лара, която тя не е приела.В шоуто на Греъм Нортън миналия месец, шведската красавица се засмя: \"Гърдите ми не са толкова щръкнали като първата Лара!\"Докато актрисата сама признава, че няма същата физическа форма като рисуваната Лара от известните видеоигри, на които се основават филмите, тя все пак заяви пред Греъм: \"Имах ясна визия за това как исках да я играя. Бях огромен фен като дете на Лара Крофт и бях научила всичките й движения.\" Доминик Уест, който играе баща на Викандър във филма, наскоро разкри пред Vogue, че новата адаптация се фокусира: \"Не върху големите гърди на Крофт, а върху бойните ѝ умения\".Още новини за звезди четете на ", "date": "2018.03.15", "title": "Феновете недоволни от гръдната обиколка на новата Лара Крофт"}
{"url": "https://www.dnes.bg/sofia/2018/03/15/ulica-bez-asfalt-bez-svetlina-no-pyk-s-kucheta-kyde-v-dyrvenica.370792", "text": "9Улица без асфалт и без осветление? Къде - в столичния квартал \"Дървеница\", а улицата е \"Овчаренски водопад\".За проблемът живеещи на улицата подават сигнал към платформата на Investor Media Group - .На приложените снимки е абсолютно видно, че улица там не съществува. Трудно е да се нарече дори и черен път съществуващото кално трасе, но то определено не принадлежи на XXI век.\"Подаваме постоянно жалби и молби към Община Студентска, но всеки път получаваме един и същи отговор, който може да се види в прикачените документи. Искаме конкретен отговор със срокове и действия по изграждането на нашата улица, защото положението е ужасно\", пише в сигнала.Ситуацията става още по-сложна при дъжд, а нетърпима през нощта, когато улично осветление просто няма. За да бъде още по-неприятно в квартала бродят и бездомни кучета, което прави прибирането или излизането на живеещите много опасно.\"Искам да попитам според вас прикачените снимки отговарят ли на данъците които плащаме и на облика на гр.София като европейска столица\", логично пита сигнализиращия.Достъпът до входовете на блока е силно ограничен и поради новостроящи се в близост сгради, които освен всичко друго разнасят тази кал и мърсотия в целия квартал.Заради липсата на улична настилка и заради затрудненията от строежа линейка и пожарна кола трудно могат да стигнат до входовете на жилищната сграда, таксита дори отказват да изпълнят курс от и до адреса.\"Очаквам отговор с конкретни дати и предприети действия по нашия проблем\", завършва с надежда сигнала. \r\n Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.15", "title": "Улица без асфалт, без светлина... Но пък с кучета! Къде – в \"Дървеница\"!"}
