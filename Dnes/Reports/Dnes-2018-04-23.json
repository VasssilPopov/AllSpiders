{"url": "https://www.dnes.bg/obshtestvo/2018/04/23/triabva-li-ni-nov-zakon-za-futbolnoto-huliganstvo.374463", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нов закон за борба с футболното хулиганство несъмнено би бил от полза. Той трябва ясно и точно да обхване проблемите, свързани с тези мероприятия, посочи в студиото на \"Денят ON AIR\" бившият зам.-министър на МВР Явор Хайтов.\n\r\nПо думите му сега действащият, освен че обхваща всички спортни събития, е и приет през 2004 година, а от гледна точка на динамиката, с която се случва всичко, е необходимо да бъде променен.\n\r\nМеждувременно стана ясно, че 25-годишният Йордан Исаев, който рани с бомбичка двама полицаи по време на мача ЦСКА - \"Левски\", остава в ареста. Той се предаде сам в събота и направи пълни самопризнания.\r\n                    \r\n                    \r\nА пострадалата служителка на столичната жандармерия Гергана Зашева съобщи, че се чувства по-добре и се възстановява бързо. Тя сподели, че инцидентът не е успял да я пречупи и ще продължи със служебните си задължения.\n\r\nВъв връзка с инцидента пред  Явор Хайтов коментира, че всички прехвърляли топката към МВР, което не било съвсем правилно.\n\r\n\"Борбата срещу футболното хулиганство трябва да започне с групирането на запалянковците в т.нар. фен клубове, защото някои от тях са се превърнали и дори действат на базата на организирани престъпни групи\", подчерта бившият зам.-министър на МВР.\r\n", "date": "2018.04.23", "title": "Трябва ли ни нов Закон за футболното хулиганство?"}
{"url": "https://www.dnes.bg/obshtestvo/2018/04/23/bylgarite-tvyrdo-zad-jeliaz-da-go-zashtitim-ot-ekstradirane.374409", "text": "Казусът с искането за екстрадиране на 29-годишния Желяз Андреев развълнува страната в навечерието на Великден. Младият мъж бе арестуван заради разследване във Флорида по обвинение, че е нарушил ембаргото за търговия със Сирия. Той остана в ареста в Добрич 72 часа, след което беше пуснат с мярка за неотклонение \"Подписка\".\n\n\n\n\r\nВ периода май 2013 г. – април 2016 г. Желяз е бил служител в отдел \"Продажби\" в българския офис на американската компания AW Tronics. Той е продавал авиационни части на компании и сервизи за самолети и хеликоптери.\r\nЗатова се оказва отговорен за продажбата на части към компанията Syrian Air, без да подозира, че подобна сделка нарушава ембаргото, наложено от САЩ на Сирия.\r\r\n                    \r\n                    По-късно стана ясно, че още четирима българи са с подобни обвинения. Последваха протести в защита на Желяз в София и няколко други български града, а по разпореждане на премиера Борисов Българското външно министерство предприе спешни действия около случая с поисканата от САЩ екстрадиция на Желяз.\r\n? С този въпрос редакцията на Dnes.bg се обърна към своите читатели в традиционната ни анкета. В нея участие взеха точно 2666 души.\r\nОказа се, че 2/3 от българите се обявяват категорично в защита на Желяз и посочват, че България не трябва да допуска такава екстрадация при никакви обстоятелства, защото младият мъж не е виновен и трябва да бъде защитен. Други 8% пък вярват в справедливото решение на случая по дипломатически път.\r\nЕдва 10% са тези, които смятат, че ако българинът наистина е виновен, той трябва да се изправи пред американски съд.\r\nДруги 3% пък смятат, че щом имаме договор за екстрадиране със САЩ страната ни надали може да направи нещо по въпроса.\r\nЦели 12% пък смятат, че не са достатъчно компетентни по темата и няма как да изразят категорично становище в този заплетен казус.", "date": "2018.04.23", "title": "Българите твърдо зад Желяз: Да го защитим от екстрадиране!"}
{"url": "https://www.dnes.bg/mish-mash/2018/04/23/kolkoto-po-grozen-tolkova-po-bogat-i-po-lesno-te-vzimat-na-rabota.374425", "text": "Грозник да си на този свят, сочи ново изследване! И ако се питате защо, отговорите са простички - получаваш повече пари и по-лесно те назначават на работа. \n\r\nТова са установили учени, след като са проследили развитието на 20 хиляди млади американци в продължение на 13 години, пише в. \"Метро\".\r\nИзследването е съвместна разработка на специалисти от Лондонското училище по икономика и от Бостънския университет.\r\nНа интервюираните, които били на възраст от 16 до 29 години, освен професионалното развитие е анализирана и физическата атрактивност, предава БТА.\r\nИзовъдт е, че най-грозните печелели повече пари в сравнение с умерено непривлекателните участници.\r\n                    \r\n                    \r\nВ много от случаите доходите на екстремните грозници надвишавали тези на нормално изглеждащите, та дори и на атрактивните люде.\r\nСпоред един от авторите на проучването, Мери Стийл, когато хората са по-привлекателни физически, те често са по-отворени към другите и не са толкова съсредоточени в кариерата.\n\r\nЕкстровертността им често е тълкувана от работодателите като лежерност. А това веднага се отразява върху доходите им. Докато грозниците се хващат фанатично за службата като удавник за сламка и поради тази причина по-лесно получават повишения.\n\r\nИма и още нещо, което е характерно за нелицеприятните хора - за да компенсират това как изглеждат, те наблягат на работата си и трупането на активи в останалите направления.", "date": "2018.04.23", "title": "Колкото по-грозен, толкова по-богат... И по-лесно те взимат на работа "}
{"url": "https://www.dnes.bg/obshtestvo/2018/04/23/visokite-smetki-za-parno-imat-obiasnenie-ceni-naredbi.374458", "text": "С близо 60% средно по-високи сметки за парно имат софиянци за март 2018 г. в сравнение със същия месец на миналата година. Това е констатирано на срещата на омбудсмана Мая Манолова с изпълнителния директор на \"Топлофикация София\" ЕАД Сашо Чакалски.\r\nПовод за нея са жалбите и сигналите до институцията за много високи сметки за  отопление за март в сравнение с по-студените два предходни месеца,  когато сметките са били значително по-ниски. Има случаи, в които  увеличението е двойно.\n\r\nТова се дължало основно на увеличението на цената на топлинната енергия с над 24%, (одобрена от КЕВР), въпреки гражданските протести от м. април 2017 г., и на разпоредбите  на Наредбата за топлоснабдяването. В същото време от \"Топлофикация\" считат, че няма проблеми с нормативната уредба, съобщиха от пресцентъра на омбудсмана. \r\n                    \r\n                    \r\nОмбудсманът смята, че дружеството трябва да посочва проблемите, произтичащи от прилагането на Наредбата за топлоснабдяването и своевременно да сигнализира Министерството на енергетиката. Нужно е да проявява по-голяма активност, когато са ощетени гражданите, какъвто е случаят с прогнозните сметки. Доброто управление означава своевременно да се реагира на несправедливите практики, смята Манолова. \n\r\nВ случая с мартенските прогнозни сметки клиентите на топлофикационните дружества безлихвено ги кредитират, а изравнителните сметки ще бъдат готови през юли, а едва през август хората ще могат да си получат надвзетите суми, посочва тя. \n\r\nНа срещата омбудсманът поиска за пореден път от \"Топлофикация София\" ЕАД да информират по ясен и разбираем за хората начин как са формирани високите сметки. Освен това настоя във фактурите, на отделен ред, дружеството да посочва и количеството топлинна енергия за сградна инсталация и стойността й, каквото е и изискването на чл.30, ал.3, т.13 от Общите им условия, одобрени от КЕВР.\n\r\nПо повод високите сметки за м. март и решение на ВАС, с което се отменя формулата от Методиката за дялово разпределение на топлинната енергия в сгради-етажна собственост, омбудсманът изпрати писмо до министъра на енергетиката, в което за пореден път поиска да се проведе широка обществена дискусия с участието на компетентните държавни институции, в т.ч. и омбудсмана, както и граждански организации, за изменение и допълнение на Закона за енергетиката и на Наредбата за топлоснабдянатето, в защита правата и интересите на потребителите на топлинна енергия.\n\r\nМая Манолова подчерта, че изцяло споделя мотивите на съдебния акт, с който се отмени формулата за изчисление на сградната инсталация.\n\r\nНа срещата бе обсъден и фактът, че омбудсманът не е получила исканата от нея информация за какво \"Топлофикация София\" харчи юрисконсулските хонорари, заради които сметките на длъжниците набъбваха в пъти и в резултат, на което общественият защитник осъди дружеството на две инстанции.", "date": "2018.04.23", "title": "Високите сметки за парно имат обяснение! Цени, наредби..."}
{"url": "https://www.dnes.bg/zvezdi/2018/04/23/grisho-otletia-kym-barselona-pri-nikol.374436", "text": "Българският ни тенисист Григор Димитров сподели в социалните мрежи кадър, в който се вижда как се качва в частен самолет от Монте Карло.\r\nТам Гришо игра в Мастърс 1000 и падна на полуфиналите от Рафаел Надал, а сега се отправя към Барселона, където продължава следващото му тенис участие.\r\nДимитров ще участва в турнира от АТП 500.Освен професионални ангажименти, Григор там ще успее да се засече и с приятелката си Никол Шерцингер.\r\nПевицата също публикува на страницата си в Instagram снимки от красива Барселона.\r\nВижте още новини за звездите в", "date": "2018.04.23", "title": "Гришо отлетя към Барселона при... Никол"}
{"url": "https://www.dnes.bg/index/2018/04/23/edno-migvane-i-si-chao-shte-spre-li-voinata-na-pytia.374429", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез изминалите няколко дни черната статистика за загиналите при пътни инциденти рязко се увеличи. Само преди малко повече от седмица тежка катастрофа между пътнически автобус и лек автомобил на АМ \"Тракия\" отне живота на 6 души и рани над 20.\r\nВойната по пътищата обаче все още не спира. Какво трябва да се промени – коментар в предаването на Иво Танев и Диана Русинова от Института за пътна безопасност.\r\n\"(Без)Отговорно шофиране – всички се възмущават и страдат след огромния брой пътни инциденти, които взимат десетки жертви ежедневно, но виновниците остават безнаказани\" - казва Иво Танев.\rКакви спешни мерки трябва да се предприемат и какво трябва да се промени в сегашния Закон за движение по пътищата?\r\n\"Войната се печели със стратегии, не с хаос. Законите обаче не се правят от експерти\", смята Диана Русинова.\r\n\"Нашето мнение може да спаси един човешки живот. Но този един човешки живот е победа на фона на това, което се случва. В нашата система има абсолютна колективна безотговорност. Различни институции отговарят за едни и същи неща и не се съгласуват по между си\", сподели в предаването експертът по пътна безопасност.\r\nРазберете още в предаването по темата - кога ще има нови решения и ще спре ли войната по пътищата?", "date": "2018.04.23", "title": "Едно мигване и си чао! Ще спре ли войната на пътя?"}
{"url": "https://www.dnes.bg/health/2018/04/23/koi-plodove-i-zelenchuci-da-iadem-za-da-si-nabavim-cink.374434", "text": "Пролетта е идеалното време, в което да запълним някой дефицит в организма с плодове и зеленчуци, които изобилстват на пазара. Цинкът е един от елемнтите, който прави много повече за тялото ни, отколкото предполагаме. Той играе важна роля в поддържането на нормалната функция на имунната система, спомага за растежа на клетките. Също така е необходим за разграждането на въглехидратите и повишаване ефективността на инсулина.  \r\nЦинкът се смята за втория по значимост минерал в тялото, след желязото. Възрастните мъже се нуждаят от 11 мг цинк дневно, докато жените – по 8 мг. За бременните е препоръчително да увеличат приема, като това става след консултация с лекар. \r\n \r\nЧервените меса, най-вече телешкото и агнешкото, както и черният дроб, съдържат най-много цинк. Много сезонни плодове и зеленчуци също са богати на минерала. Затова, вместо да наблягаме на добавките, които все пак са химия, можем да си го набавим чрез онова, което ни дава природата. \r\n \r\nАвокадо е сред най-добрите източници на цинк сред плодовете и зеленчуците. В едно средно авокадо има около 1,29 мг цинк, което е около 11,7% от препоръчителната дневна доза. Към него може да прибавим някакви семки, които също са богати ан цинк. В 1 г печени семки от тиква има 2,17 мг цинк (19,7% от препоръчителната дневна доза), а в 28 г сусамови семена има около 2,8 мг цинк.\r\n\r\n\r\n ", "date": "2018.04.23", "title": "Кои плодове и зеленчуци да ядем, за да си набавим цинк?"}
{"url": "https://www.dnes.bg/balkani/2018/04/23/iadosan-i-vyoryjen-myj-diri-tyshta-si-iz-bukuresht.374447", "text": "Въоръжен със сабя мъж търсеше снощи тъща си в центъра на Букурещ, съобщава румънската телевизия Диджи 24. Мъжът на 31 години бе задържан от полицията.\r\nВ неделя вечерта много хора изпаднаха в паника пред гледката на въоръжен със сабя мъж, който обикаляше историческата уличка \"Липскани\" в старата част на румънската столица, предава БТА. \r\nМъжът бил забелязан първоначално от патрул на местната полиция, отговарящ за обществения ред. Той бил неспокоен и въртял в ръцете си сабя, дълга около метър. Хладното оръжие уплашило минувачите. За инцидента било съобщено около полунощ и веднага били предприети действия.\r\nПри задържането му мъжът заплашвал полицаите и ги обиждал. След като бил обезвреден и отведен в полицейското управление, той разказал, че бил ядосан на майката на бившата си приятелка и искал да я накаже.", "date": "2018.04.23", "title": "Ядосан и въоръжен: Мъж дири тъща си из Букурещ"}
{"url": "https://www.dnes.bg/obshtestvo/2018/04/23/27-g-v-ochakvane-a-dyshteriata-zahvyrlena-v-hotelska-shahta.374401", "text": "\n\r\nДумите са на 83-годишната Шинка Димова от родопското село Борово. Дъщеря ѝ Росица изчезнала внезапно на 7 ноември 1991 г. \n\r\nБез резултат издирвали 31-годишната жена, разпитани били десетки свидетели в Смолян, Лъки, както и в селата по пътя за Борово.\r\nПри ремонт в хотел \"Смолян\" в края на август м. г. работниците попадат на човешки скелет. Намерен е във вентилационна шахта в подземието на хотела, под басейна. Ремонтът се прави, тъй като огромният хотел има нов собственик.\n\n\r\r\n                    \r\n                    Полът е установен първоначално по следи от дрехите и вида на скелета. Край останките на жената са намерени чифт кафяви ботуши с висок ток. Наоколо нямало документи или други вещи.\r\nНяколко дни по-късно работниците намерили ръкавица и изсъхнал букет. След огледа на съдебния медик още тогава стана ясно, че жената е починала преди повече от 20 г.\r\nМестните хора спрягаха всевъзможни версии за зловещата находка, че скелетът е на чужденка, проститутка, или на убита другаде жена и хвърлена в шахтата. Преди 30 г. хотелът е един от най- луксозните в България и в него денонощно кипи живот. Посреща стотици на ден в ресторантите, баровете, басейна и кафенетата.\r\nПо ботушите се установява, че става въпрос за изчезнал човек през зимата. Постепенно кръгът се стеснява чрез елиминации на известните изчезнали хора и разследващите стигат до Росица от Борово, община Лъки.\r\nТогава миньорският град е бил все още към Смолянска област. В селцето по пътя към Кръстова гора сега живеят 50-ина души. Всички си спомнят за Росица Димова, но никой не е очаквал, че някога ще се разбере какво е станало с нея.\r\n\"Полицаите дойдоха и поискаха да вземат проби за ДНК експертиза и се съгласих. Не им вярвах, че нещо ще направят, след като толкова години нищо не са разкрили\", споделя пред \"\" майката. Възрастната жена живее сама. Тя има и син Димитър, който е в Пловдив и рядко идва в селото. Съпругът ѝ Лазар починал преди 11 г.\r\n\"С него тогава какво ли не сме правили. Избродили сме всички постройки в Лъки и Смолян. Ходили сме по врачки и гадателки. Всички казваха, че детето ми е живо и ще се върне. Надеждата умира последна, но илюзиите ми изчезнаха след 3 г.\", казва тя.\r\nРосица учила до 5-и, а Димитър до 2-и клас в Борово, след това фамилията се преместила в Лъки. Шина работила като готвачка в болницата. Росица завършила 11-и клас, искала да учи за медицинска сестра и отишла в Смолян. Междувременно обаче се запознала с шофьор на име Вельо. Карал камион безалкохолни напитки.\r\n\"Живееха заедно 3-4 г. на семейни начала в Смолян. Имаха квартира. Забравила съм от кое село беше. Не беше християнин като нас. Казваше, че има трима братя и една сестра. Не обичаше да говори за себе си. \n\r\nЗнаехме, че беше женен и май имаше и деца. Аз бях много против тяхната връзка. Лазар обаче, който страшно много обичаше Роси, ме убеждаваше да приемем нещата такива, каквито са\", спомня си Шинка. Тя е убедена, че с убийството на дъщеря ѝ е замесен Вельо.\r\n\"Много пъти съм я молила да го остави\", спомня си възрастната жена. След като се запознали през 1988 г., Вельо е идвал с Росица 2-3 пъти в Борово. Оттогава Шина нито го е чувала, нито виждала. Жената дори допуска, че може да не е жив или отдавна да е в чужбина.\r\nНа 7 ноември 1991 г. Росица ѝ позвънила по телефона, че смята да се прибира на село. След като не се появила, майката отишла в Смолян и намерила квартирата ѝ. Вътре имало човек, който ѝ се видял, че е Вельо.\r\n\"Чуках на вратата, но никой не отвори, а светеше. Пренощувах при една жена, която ме видя да плача. На другия ден отидох в полицията и разказах, че Роси е изчезнала\", спомня си тя.\r\nДъщеря ѝ официално е била обявена за издирване в масивите на МВР, имало и съобщения в средствата за масова информация.\r\nСлед като загубила дъщеря си, Шинка Димова напуснала работа, за да я търси. След време свещеникът на Кръстова гора я поканил да работи като готвачка там. Изкарала 10 г.\r\nДо ден днешен няма смъртен акт на Росица Димова. Почернената майка чака да ѝ донесат костите и единствената снимка на Росица, която дала на разследващите.\r\n\"Ще сложа костите в гроба на баща ѝ и свещеник ще ги опее\", казва тя.", "date": "2018.04.23", "title": "27 г. в очакване... а дъщерята захвърлена в хотелска шахта"}
{"url": "https://www.dnes.bg/mish-mash/2018/04/23/eto-go-pokazaha-novorodeniia-kralski-naslednik.374461", "text": "\nХерцогинята на Кеймбридж Катрин напусна болницата \"Сейнт Мери\" тази вечер с новородения си син. Тя и съпругът й Уилям показаха бебето, което е третото им дете.\nПо-рано Уилям отведе в болницата двете си деца принц Джордж и принцеса Шарлот, за да видят новороденото си братче, предаде Ройтерс.\r\nСъпругата на принц Уилям Кейт роди днес.\r\nБританският пермиер Тереза Мей изпрати благопожелания на херцога и херцогинята на Кембридж по случай раждането на бебето им. Името му ще бъде оповестено по-късно.\r\n ", "date": "2018.04.23", "title": "Ето го! Показаха новородения кралски наследник "}
{"url": "https://www.dnes.bg/notifikacii/2018/04/23/mikrobus-blysna-peshehodci-v-toronto-ima-raneni.374462", "text": "Микробус е блъснал пешеходци в Торонто, пострадали са 8-10 души, съобщава в Туитър канадската полиция.\r\nНе е уточнено обаче дали става дума за умишлен акт.\r\nСлед удара шофьорът е напуснал мястото на инцидента. Заловен е няколко преки по-надолу.\r\nИнцидентът е станал на оживено кръстовище, предаде bTV.\r\nНа място са изпратени екипи на спешна помощ, както и полиция. \r\n ", "date": "2018.04.23", "title": "Микробус блъсна пешеходци в Торонто, има ранени"}
{"url": "https://www.dnes.bg/zvezdi/2018/04/23/rodman-gotov-za-venchilo-s-elektra-za-koi-li-pyt.374412", "text": "Не са много мъжете, които хранят топли чувства към бившите си, ала Денис Родман е един от тях. Той не просто се възхищава на бившата си съпруга Кармен Електра, но би ѝ предложил отново брак при първа възможност.\r\n\"Ако ми се отдаде възможност да се засека с Кармен, вероятно бих я помолил да се омъжи за мен отново. Разсъждавал съм по темата през последните няколко години. Бих ѝ предложил отново. Засичали сме се няколко пъти, но не сме си говорили за брака ни, а за ежедневни неща. Имаме специална връзка\", сподели баскетболната легенда пред Page Six.\r\nРодман и експлеймейтката Кармен бяха съпрузи в периода 1998-1999. Макар семейният им живот да изтрая по-малко от година, Денис призна, че пази много горещи спомени от този период, сред които и страстен секс в съблекалнята на тогавашния му отбор \"Чикаго булс\".\r\r\n                    \r\n                    Самата Електра също загатна в шоуто на Опра Уинфри през 2014, че с Денис усилено са консумирали брака си: \"Връзката ни беше много страстна. Когато беше добре, беше невероятно. Когато беше зле, беше много зле\".\r\nОще новини за звезди четете на ", "date": "2018.04.23", "title": "Родман готов за венчило с Електра! За кой ли път?"}
{"url": "https://www.dnes.bg/mish-mash/2018/04/23/za-vsichko-si-ima-reshenie-a-nai-dobre-injenerno-reshenie.374430", "text": "\n\r\nВсеки проблем технически си има решение. Най-култовите моменти обаче идват тогава, когато това решение е с подръчни средства.\r\nВ следващата галерия ви предлагаме забавни кадри на какво ни учи неволята. Вижте най-любипитните инженерни решения, а ", "date": "2018.04.23", "title": "За всичко си има решение! А най-добре – инженерно решение"}
{"url": "https://www.dnes.bg/world/2018/04/23/premieryt-na-armeniia-serj-sarkisian-podade-ostavka.374444", "text": "Министър-председателят на Армения Серж Саркисян обяви оставката си след 11-дневни антиправителствени протести, съобщи държавната информационна агенция Арменпрес, цитирана от Франс прес.\n\r\n\"Напускам ръководния пост. Никол Пашинян (депутат от опозицията и водач на протестите) беше прав, а аз сгреших,\" заявил премиерът според Арменпрес.\r\nСерж Саркисян беше избран от парламента на 17 април, след като десет години беше президент на страната. \r\n/БТА/", "date": "2018.04.23", "title": "Премиерът на Армения Серж Саркисян подаде оставка"}
{"url": "https://www.dnes.bg/obshtestvo/2018/04/23/elektronni-bezdimni-novite-cigari-nosiat-li-vredi-za-zdraveto.374431", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТютюнопушенето е причина за редица белодробни заболявания. Към цигарите посягат все повече хора, въпреки многото опити на институциите да откажат пушачите.\r\nВдигането на цените и грозните картинки, изобразени върху кутиите, се оказват безуспешни опити, за да се изкорени вредния навик. Все повече навлизат обаче алтернативните цигари в употреба – технология, която нагрява тютюна при на по-ниска температура и отделянето на веществата е различно. \r\n(Без)Вредни ли са обаче новите цигари и илюзия ли е, че пушачите щадят белия си дроб, коментира белодробният експерт - пулмологът д-р Петър Чипев.\r\nБитува мнението, че електронните цигари и новите устройства вредят по-малко на здравето, което обаче все още не е доказано. Смята се, че течностите, които пушачите използват, съдържат ароматизатор, който доказано уврежда белия дроб. \r\r\n                    \r\n                    \"Тези цигари са крачка на никъде. Все едно да играеш ръченица на едно място. Сменяш една цигара с друга. Единствената здравословна алтернатива на пушенето е спирането на цигарите\", казва експертът.\r\nКолко опасни могат да се окажат алтернативните начини на пушене и до какво могат да доведат, научете още в предаването .", "date": "2018.04.23", "title": "Електронни, бездимни... Новите цигари – носят ли вреди за здравето?"}
{"url": "https://www.dnes.bg/health/2018/04/23/cigarite-kak-vrediat-na-zybite-ni.374445", "text": "Всяка цигара съдържа хиляди химически частици, които смесвайки се със слюнката в устата, образуват токсичен „коктейл“, предизвикващ множество дентални проблеми.\r\nХимикалите в цигарите засягат целия организъм, засягат белите дробове, увеличават риска от развитие на ракови процеси и сърдечни проблеми. Но не по-малко е влиянието на химикалите върху устната кухина, установени са 7 влияния на цигарите върху устата ни.\r\n\r\nЗа кратък период от време, започва промяната на цвета на зъбите под въздействие на тютюнопушенето. Никотинът и катраните в цигарите влияят на пожълтяването на зъбите. Тежките пушачи съобщават, че след дълга употреба на цигари, зъбите им придобиват кафеникав оттенък.\r\r\n                    \r\n                    \r\nПушачите в по-голям процент развиват остър некротизиращ гингивит. Освен това се наблюдават и по-лоши нива на орална хигиена, по-високи нива на зъбен камък . Пушачите често развиват заболявания на пародонта, независимо от хигиената на устната кухина.\r\n\r\nПо-голям брой на дълбоки джобове;\r\nПовече загуба на прикрепване, повече гингивални рецесии;\r\nПовече загуба на алвеоларна кост;\r\nПовече загуба на зъби;\r\nПовече зъби с фуркационни увреждания.\r\nКореновите повърхности при пушачите са допълнително замърсени с продукти от тютюнопушенето като никотин.\r\n\r\n \r\n \r\n \r\n ", "date": "2018.04.23", "title": "Цигарите – как вредят на зъбите ни?"}
{"url": "https://www.dnes.bg/obshtestvo/2018/04/23/batalionyt-se-stroiava-za-merakliite-za-kazarma-za-pyrvi-pyt.374392", "text": "Темата за доброволната казарма се превърна в една от най-дискутираните в обществото в последната година. Макар да имаме вече професионална армия, има доста хора, които са готови и искат доброволно да преминат през военна подготовка. Те не получават пари за това, но мотивите им са лични и патриотични - да пазят сигурността на страната, ако се наложи.\n\n\n\n\r\nВсеки пълнолетен и неосъждан българин може да влезе в доброволна казарма. Обучението там е 4 седмици, пише в свой материал \"\".\n\r\nОт 5 години учениците в IX и X клас преминават военна подготовка, като занятията се провеждат като задължителен предмет в часа на класа. За целта има и учебник, като преподавателите са военнослужещи. \r\n                    \r\n                    \r\nАко някой от учениците реши да продължи обучението си, но не кандидатства във военно училище, отново може да стане войник. Ежегодно се обявява каталог на курсовете по начална и специална военна подготовка по заповед на министъра на отбраната. Обучението за хора, които не са учили във военни училища или университети, е организирано от Министерството на отбраната, а кандидатите трябва да отговарят на редица изисквания – да са пълнолетни, да са психически здрави, да са български граждани и да не се осъждани за умишлено престъпление от общ характер, както и срещу тях да не е повдигнато дело за такова.\n\r\nЗанятията за мераклиите се провеждат за 4 седмици, в които кандидатите са на казармен режим – живеят в бивше военно поделение, хранят се на столова и преминават военна подготовка. Разходите за всичко се поемат от Министерството на отбраната.\n\r\nПодобни обучения ще се провеждат 2 пъти в годината, като първият подобен курс мина - в Плевен в бившето ШЗО. Вторият ще бъде през септември-октомври, като освен в Плевен, военна служба може да се отслужи също във Велико Търново, Шумен и Варна, съобщава изданието.\n\r\nА след като преминат военно обучение, участниците в него се зачисляват в резерва като запасни.\n\r\n\"Преподавателите бяха много точни и преподаваха суперинтересно. Имаше мятане на бойни гранати, стрелба с автомат \"Калашников\", цялото обучение беше много интересно. Имахме тактически занимания в гората. Разбира се, имахме и лекции, които също бяха много полезни и обучителни\", споделя пред изданието Мария Богданова, която е преминала подобна подготовка.\r\nМомичето учи национална сигурност и отбрана във Военна академия и е решила да види нещата на практика.\r\n\"Стана ми интересно, затова се записах. Баща ми е военен. Дядо ми също е бил военен. Може би е наследствено\", заяви тя. И допълва, че й се зачислява оръжие по време на службата. \"Имахме си пълнители, каски, противогази, пълно бойно снаряжение. А оръжията се носят на рамо през цялото време\".\r\nБорислав Григоров от София пък допълва, че подобен курс носи бонус точки за бъдеща работа като военен.\r\n\"Там се запознах с нови хора, обстановката беше хубава, беше приятно\", споделя младият мъж. И отбелязва режимът в казармата - ставане в 6-6:30 часа, следва строева подготовка, маршируване, тактическа и физическа подготовка, а в 22 ч има вечерна проверка.\r\nИ споделя, че би препоръчал на своите приятели също да отидат на подобен курс и да видят \"как стоят нещата\". \"Интересно е\", завършва той.", "date": "2018.04.23", "title": "Батальонът се строява... За мераклиите за казарма – за първи път"}
{"url": "https://www.dnes.bg/notifikacii/2018/04/23/meksiko-kato-bylgariia-9-v-da-se-rejat-rycete-na-kradcite.374394", "text": "\"На крадците трябва да се режат ръцете\". Това заяви кандидат за президент на Мексико в първия кандидат-президентски телевизионен дебат, провел се вчера вечерта, предаде Ройтерс.\n\r\n\"Трябва да режем ръцете на онези, които крадат. Това е толкова просто\", заяви 59-годишният независим кандидат за президент Хайме Родригес Калдерон.\n\r\nПредложението му породи недоумението на модераторката на дебата Денис Меркер, която на два пъти го попита дали говори сериозно. Той два пъти й обясни, че е имал предвид точно това, което е казал.\n\r\nСлед това необичайно предложение в интернет се появиха карикатури на Родригес Калдерон. На тях неговият лик е поставен върху тяло на ислямист, който отсича ръката на мъж.\r\nХайме Родригес Калдерон, известен с прякора Ел Бронко (в превод Мустанга) е поставян в социологическите допитвания на пето място измежду кандидатите за президент.\n\r\nДебатите бяха фокусирани основно върху борбата с престъпността. В тях освен Хайме Родригес Калдерон участваха Андрес Мануел Лопес Обрадор, кандидат на лявата партия Движение за национална регенерация и фаворит в допитванията, Хосе Антонио Меаде Курибреня, кандидат от Институционно-революционната партия, независимата кандидатка Маргарита Савала и Рикардо Аная Кортес, ръководител на коалиция на десни и леви партии, поставян в социологическите допитвания на второ място.\n\r\nВ дебата Лопес Обрадор защити своята идея за амнистия на някои престъпници, предадоха Асошиейтед прес и Франс прес. Според него това ще е за доброто на всички в Мексико, най-вече на бедните. Лопес Обрадор каза, че за да се разреши проблемът на Мексико с престъпността, трябва да се води диалог с всеки. Той заяви, че би поканил дори папа Франциск, за да обсъди с него как да се води подобен диалог с всички, предаде АП.\n\r\nОстаналите участници в дебатите разкритикуваха предложението на Лопес Обрадор. Меаде каза, че това означава, че Лопес Обрадор е на страната на престъпниците. Той го нарече \"марионетка на престъпниците\", подтиквана от \"жаждата за власт\". Аная пък каза, че идеята за амнистия е \"лудост, която ще предизвика огромно насилие в страната\".\n\r\nСпоред Лопес Обрадор идеята за амнистия обаче не означава безнаказаност. Той каза: \"Ние ще извикаме експерти и ще изготвим план, за да установим как ще бъде извършена тази амнистия\".\n\r\nЛопес Обрадор, който се кандидатира за трети път за президент, след неуспешни опити през 2006 г. и 2012 г., се ангажира да води борба с бедността, по-специално при младите. Според него именно увеличаването на бедността сред младите води до рекорден ръст на престъпността в Мексико.\n\r\n\"Не криминализирайте бедността!\", възрази му тогава Маргарита Савала, която е съпруга на бившия държавен глава Фелипе Калдерон. \"Престъпниците са пълни с пари\", допълни тя в защита на тезата си, че не бедните са отговорни за увеличаване на престъпността в Мексико.\n\r\nВсички кандидати обаче постигнаха съгласие, че досегашната политика в борбата с престъпността е претърпяла провал, предаде АП.\n\r\nПрезидентските избори в Мексико са на 1 юли.\r\n/БТА/", "date": "2018.04.23", "title": "Мексико като България 9 в.: Да се режат ръцете на крадците!"}
{"url": "https://www.dnes.bg/sofia/2018/04/23/fenyt-s-bombichkata-ostava-v-aresta-metnal-ia-spontanno.374452", "text": "\n Йордан Исаев, задържан заради хвърлена бомбичка на мача ЦСКА-Левски, която рани полицайка в окото, остава в ареста.\r\nТова реши Софийският градски съд.\n По време на заседанието Исаев се извини на жандармеристката Гергана Зашева, която едва не изгуби зрението си и другия пострадал полицай.\r\nМакар запалянкото да е направил пълни самопризнания и да се е предал, това станало едва, след като полицията е знаела кой е той, посочват магистратите.\r\nПред разследващите 25-годишният младеж посочил, че не е искал да хвърля бомбичката, било спонтанно решение, съобщи .\r\r\n                    \r\n                    Съдия Вера Чочкова обаче обясни, че преди да метне самоделката, Исаев умишлено взел горнище и маска от друг фен на Левски, за да може да скрие самоличността си. След като метнал бомбичката пък, веднага напуснал стадиона.\n\r\n\"Искам да се извиня на Гергана и да й кажа, че много съжалявам\", каза пред съда Йордан. \"А на другия полицай?\", попита го Чочкова, а Исаев отвърна: \"И на него ще се извиня\".\r\nРешението на съда подлежи на обжалване. Следващото заседание по делото е насрочено за 3 май от 10.00 часа.", "date": "2018.04.23", "title": "Фенът с бомбичката остава в ареста. Метнал я... спонтанно"}
{"url": "https://www.dnes.bg/zvezdi/2018/04/23/zvezden-naslednik-popova-i-plachkov-chakat-momiche.374427", "text": "Мариана Попова и Веселин Плачков очакват момиченце. Първият наследник на двойката се очаква да се роди в началото на октомври.\r\n \r\nПодготовката за появата на малката дама протича основно в набавяне на най-необходимите неща, а певицата все още не е прекратила своите ангажименти.\r\n \r\nМариана Попова е в пети месец, а Плачков сподели, че нежната му половинка се чувства добре.\r\n \r\n„Тя се чувства добре. По малко почива, по малко работи“, сподели той пред Монитор.\r\n \r\nОт предишните си бракове Мариана и Веселин имат по едно момиченце.\r\n \r\nДвойката се сгоди през март месец и се очаква в края на годината официално да станат съпруг и съпруга.\r\n \r\n", "date": "2018.04.23", "title": "Звезден наследник: Попова и Плачков чакат момиче"}
{"url": "https://www.dnes.bg/obshtestvo/2018/04/23/ranenata-v-okoto-policaika-shte-se-vyrna-na-rabota-pak.374443", "text": "Пострадалата служителка на жандармерията Гергана Зашева, която беше  уцелена от бомбичка, хвърлена от фен по време на мача \"Левски\" - ЦСКА, вече е по-добре.\n\n\r\nТя заяви, че се възстановява и инцидентът, при който едва не изгуби зрението на едното си око, не е успял да я пречупи.\r\nГергана благодари на колегите и близките си, които през цялото време са били до нея и допълни, че е готова отново да охранява подобни мероприятия.\n\r\n\"Това е част от работата ни. Ние охраняваме всякакви мероприятия\", каза тя пред БНР и допълни, че ще се възстанови и ще продължи със служебните си задължения и с предишния си живот. \r\n                    \r\n                    \r\nНа въпрос какво би казала на феновете и изобщо на хората, които проявяват агресия по стадионите, Зашева отговори:\n\r\n\"Инцидент като този променя съдбите на хората. В тази ситуация може да се озове всеки - дете, случаен гражданин, дори близък на този, който хвърля бомбичката. Това мога да коментирам само\".\r\nПолицията обяви, че е задържала фена на Левски, който хвърли бомбичката. Заради инцидента той може да получи от 5 до 15 години затвор.", "date": "2018.04.23", "title": "Ранената в окото полицайка: Ще се върна на работа пак!"}
{"url": "https://www.dnes.bg/stranata/2018/04/23/trite-mecheta-ot-dospat-osiroteli-i-mnogo-izplasheni.374423", "text": "\n\r\nТрите мечета, открити и спасени край Доспат през уикенда, са силно изплашени заради преждевременното отделяне от майка ми. Тя вероятно е прогонена или отстреляна от бракониери.\r\nМечетата бяха намерени близо до родопското село Барутин, до язовир Доспат. Те са на съвсем крехка възраст и заради липсата на майка им са били спешно настанени в Парка за танцуващи мечки край Белица.\r\nВчера са били прегледани от ветеринарен лекар, съобщиха от фондация \"Четири лапи\".\r\n\"Били са сами близо денонощие, като през това време не са се хранили и не са поемали течности. Опитът ни сочи, че при над 90% от случаите на намерени мечета в дивата природа, майката е прогонена или отстреляна от бракониери.\r\r\n                    \r\n                    Отглеждането на осиротели мечета от хора е изключително трудно, но въпреки това ще направим всичко възможно, за да ги спасим\", каза управителят на Парка Димитър Иванов.\r\nМечетата са на възраст около три месеца и все още бозаят. Специалистите са започнали захранването им с козе мляко, което е най-близко по състав до кърмата на мечките, като към него се добавят витамини.\r\nДве от мечетата са от мъжки пол, а едно от женски. Най-едро е женското мече, което тежи над 3 кг, а притесненията на гледачите и лекарите в Парка за танцуващи мечки са свързани с най-дребното мече, което тежи под 2 кг.\r\nМечетата са под денонощно наблюдение от екипа на парка и се очаква до две седмици, когато общото им състояние се стабилизира и укрепне, да бъдат настанени в спасителен център в Гърция, който е специализиран в отглеждането на осиротели мечета и подготвянето им за живот в дивата природа, съобщиха още от \"Четири лапи\".\r\nОт фондацията предупредиха, че за да се намали стресът на животните и да се гарантира успешното им връщане в живата природа, до тях няма да бъдат допускани посетители.", "date": "2018.04.23", "title": "Трите мечета от Доспат – осиротели и много изплашени"}
{"url": "https://www.dnes.bg/sofia/2018/04/23/kupuvash-imot-davash-pod-naem-i-pechelish-smetki-no-s-krychmar.374439", "text": "За българина притежаването на имот е от огромно значение. Изразът \"покрив над главата\" за нас няма временно значение и затова 87% притежават собствено жилище.\r\nТака е от много години, но от по-скоро широко се заговори за инвестицията в имот като най-сигурната и доходоносна инвестиция. Имат ли основание подобни твърдения?\r\nПроверка на средните цени за продажба и за наем през годините от 2002 г. до днес в първата платформа за обяви на имоти  може да покаже интересни данни и много поводи за размисъл.\r\nАко сме разполагали със средства през 2002 година и сме закупили жилище в някой престижен квартал на столицата – например Лозенец, днес равносметката ни щеше да бъде доста оптимистична.\r\r\n                    \r\n                    Ще разгледаме казус с едно от най-предпочитаните жилища – двустаен в размер 65 кв.м.\r\nСпоред средните цени в  такъв тип имот през 2002 година бихме закупили за днешните 25 000 евро. Това е средна цена, която се оформя на база публикуваните в сайта обяви за имоти.\r\nДаваме си сметка, че средните цени на имоти не отчитат локация, тип строителство, интериор и екстериор... и т.н. Днес този имот би могъл да се продаде за близо 98 000 евро.\r\nНаистина имотът е сред стоките, които с годините могат да покачват цената си. Друг е въпросът какво е можело да си купим през 2002 година с тези 25 000 евро и какво можем да си купим днес с 98 000 евро. Но е ясно, че не сме изгубили. А ако бяхме държали парите в банка? Едва ли лихвата щеше да ни донесе такъв марж.\r\nИмотът е добра инвестиция, дори най-добрата, защото чрез инвестиране в акции може да се спечели повече, но и рискът е по-голям, а и е за добре информирани хора. Пред очите ми е една възрастна съседка, която едва ли знае какво е акция, но е използвала спестените си пари, за да закупи два апартамента в столицата в далечната 2001 година и да ги отдава под наем. Днес тя не разчита на пенсията си. Не знам какви са й били подбудите тогава, едва ли е очаквала такова финансово развитие, но се оказва, че е направила отлична инвестиция.\r\nАко се върнем на нашия казус и допуснем, че в имота, който сме закупили в Лозенец не сме живяли ние, а сме го отдавали под наем, пак ползвайки статистиката за средни наемни цени от imoti.net в периода 2002 – 2018 година, се оказва, че сме получили близо 70 000 евро от наеми.\r\nДори да отчетем разходите по поддръжката на имота, данъците, инфлацията и т.н. пак стигаме до извода, че не сме изгубили, а добре сме спечелили.\r\nЗа справка – таблицата с данни от  - средни цени за двустаен апартамент – 65 кв.м. в кв. Лозенец – София", "date": "2018.04.23", "title": "Купуваш имот, даваш под наем и печелиш... Сметки, но с кръчмар!"}
{"url": "https://www.dnes.bg/cars/2018/04/23/cviat-ekstri-koi-sa-desette-nai-drazneshti-neshta-v-avtomobilite.374397", "text": "Изданието Auto.Rambler направи класация на 10-те неща в автомобилите, които най-много дразнят техните собственици или шофьори. В рейтинга влизат цвета на машината, някои от екстрите и дори рекламите на коли.\r\nНа първо място, според експертите, е сивият цвят, който е сред най-разпространените сред съвременните автомобили. Проучването показва, че повечето производители умишлено не предлагат голям брой цветове, а ако го правят, то те са като опция и се заплащат допълнително.\n\r\nВтората позиция е за заучените фрази в рекламите, с които производителите се опитват да привлекат нови клиенти. Изследването показва, че те понякога изпълняват противоположната функция, тоест отблъскват кандидат-купувачите.\r\n                    \r\n                    \r\nВ тройка влизат и сложните система на управление. В повечето съвременни автомобили тяхното управление е поверено на малък брой бутони и сензорни екрани. Някои от екстрите се добавят допълнително и така в салона се появяват допълнителни елементи, датчици, екрани и тем подобни. А всички те отвличат вниманието\r\nНа четвърто място е поставен необичайният лост на скоростна кутия, която дразни редица собственици на автомобили. \"Джойстикът\" и \"шайбата\" напоследък заменят стандартния лост и често предизвикват трудности при превключване на предавките.\n\r\nВ петицата се нарежда и безшумният автомобил, който се счита за много комфортен, но именно това притеснява голям брой от водачите, тъй като са принудени да следят оборотомера през цялото време.\n\r\nСред дразнещите шофьорите веща попадат още автономните системи за придвижване, системата „старт-стоп”, изключваща двигателя при всяко спиране, както и системите Apple CarPlay и Android Auto, които често дават бъгове.\n\r\nЕкспертите посочват още кросоувърите, които вече омръзват на голяма част от автомобилистите, въпреки че пазарът показва нещо различно. Десетка приключва с посещението в сервиз за техническо обслужване, което понякога се проточва по-дълго от очакваното.\r\n", "date": "2018.04.23", "title": "Цвят, екстри... Кои са десетте най-дразнещи неща в автомобилите?"}
{"url": "https://www.dnes.bg/notifikacii/2018/04/23/briuksel-predlaga-nabedeniiat-v-korupciia-da-dokazva-nevinnost.374459", "text": "Европейската комисия предложи фирмите и институциите, срещу които са подадени сигнали за корупция и други нередности, да трябва да доказват, че са невинни, вместо своите обвинители.\r\nПравилото ще важи в случаите, когато лицата, направили разкритията, биват уволнени или санкционирани за съобщаването на съмненията си.\r\nОбръщането на схемата за доказване на обвинения в корупция се прави, за да се защитят по-добре хората, които огласяват нередности.\r\n\"Много от неправомерните деяния, предизвикали скандали напоследък, може би никога нямаше да се разчуят, ако вътрешни лица не бяха проявили смелостта да подадат информация за тях. Тези лица обаче поеха огромен риск. Следователно, ако осигурим по-добра защита на сигнализиращите за нередности лица, ще можем в по-голяма степен да откриваме и предотвратяваме вредите, нанасяни на обществения интерес, като например измамите, корупцията, избягването на корпоративните данъци и вредите за здравето на хората и за околната среда\", заяви първият зам.-шеф на Европейската комисия Франс Тимерманс.\rСпоред него такива хора постъпват правилно и не бива да бъдат наказвани.\r\nЕврокомисията предлага компаниите с повече от 50 души персонал и с над 10 млн евро оборот да бъдат задължени да създадат вътрешна процедура за подаване на сигнали, като хората, изнасящи информацията, да могат да се обърнат и към медиите, ако ръководството не вземе под внимание сигнала им. При държавните администрации летвата е поставена на 10 000 жители.\r\nТе трябва да отговорят на всеки подаден сигнал в срок от 3 месеца, като ако вътрешната система за докладване не даде резултат, оплакващият се ще може да отнесе сигнала си до компетентните органи и до медиите.\r\nПод закрилата на новото законодателство, което Еврокомисията се надява да бъде прието до края на 2019 г., ще бъдат хората, които сигнализират не само за корупция, но също за нередности при обществените поръчки, финансовите услуги, изпирането на пари и финансирането на тероризма; безопасността на продуктите; сигурността на транспорта; опазването на околната среда; ядрената безопасност, безопасността на храните и фуражите и здравето на животните и хуманното отношение към тях; общественото здраве; защитата на потребителите; неприкосновеността на личния живот, защитата на данните и сигурността на мрежите и информационните системи.\r\nТо се прилага и по отношение на нарушения на правилата за конкуренция на ЕС, нарушения и злоупотреби при правилата за облагане с корпоративен данък и вреди, нанасяни на финансовите интереси на ЕС.\r\nПо данни на Еврокомисията в момента само в 10 от 28-те еврочленки има система за закрила на лицата, подаващи сигнали за нередности. 36 на сто от хората, които съобщават за корупция или други проблеми, биват уволнявани или са жертва на други форми на отмъщение.", "date": "2018.04.23", "title": "Брюксел предлага набеденият в корупция да доказва невинност"}
{"url": "https://www.dnes.bg/akoshtete-vqrvaite/2018/04/23/sedmichen-liuboven-horoskop-kakvo-vi-ochakva.374451", "text": "\r\nС приятни изненади ще запомните тази седмица, особено ако все още търсите личността на сърцето си. Ще имате богат, но може би и труден избор. Хубавото е, че ще разполагате с достатъчно време и не е нужно да бързате с окончателното си решение.Имащите приятел/ка ще могат да стабилизират отношенията и да изгладят различията си. Периодът е подходящ за анализ на връзката и разумен подход към промяна, ако прецените, че е необходима. Следвайте принципите си, а не чужди съвети.\r\n\r\n\r\n \r\nОриентирайте усилията си към ежедневните задължения, а не към личните отношения. Като цяло в личен план емоциите ще са незначителни и по-скоро неприятни, отколкото удовлетворяващи. Ако решите да налагате мнението си или да проявявате капризи може да се случи и непоправимото. Връзката ви да се разпадне толкова бързо, колкото не сте си представяли. Не давайте и поводи за ревност, ефектът ще е още по-ужасен.Самостоятелните представители на вашия знак са в по-благоприятна позиция. Едва ли ще бъдат повлечени от бурните вълни на любовните емоции, но пък и няма да имат неприятности, нито излъгани очаквания.\r\n\r\n\r\n \r\nНищо ново няма да се случи през тази седмица, което да се отрази върху личните ви, романтични и любовни преживявания. Ситуацията ще е такава, каквато е била до момента и каквато я познавате. Препоръчително е да намалите контактите с гаджето си, да разредите срещите и да се занимавате предимно с текущите си задачи. Не се опитвайте да се запознавате с нови хора. Няма да създадете трайна връзка и няма да отговорят на очакванията ви.Онези от вас, които все още не са попаднали на подходящата личност може да се почувстват малко тъжни, но място за отчаяние няма. Любовта се крие зад всеки ъгъл и ще ви изненада тогава, когато най-малко очаквате. \r\n \r\n\r\n \r\nПредставителите на вашия знак са силно чувствителни, прекалено емоционални и имат нужда от подкрепа. За вас е особено важно да си осигурите подходящ спътник. За съжаление, ако все още не сте попаднали на търсената личност, то едва ли ще се случи и през тази седмица. Не очаквайте драматични промени в житейския си път, но и не си губете времето в самосъжаление и въздишки.Ориентирайте усилията си към повишаване на знанията и усвояване на нова информация. А може би и към нещо непознато, което ще ви заинтригува и би могло да се превърне в новото ви хоби? Така, покрай хобито и неформалните си занимания, рано или късно ще попаднете във водовъртежа на бурните любовни емоции.\r\n \r\n", "date": "2018.04.23", "title": "Седмичен любовен хороскоп. Какво ви очаква?"}
{"url": "https://www.dnes.bg/politika/2018/04/23/siderov-sled-vizitata-v-krim-most-sme-mejdu-es-i-rusiia.374448", "text": "В момента, по време на европредседателството ни, България има уникалния шанс да бъде мост между Русия и ЕС, обяви лидерът на \"Атака\" Волен Сидеров пред БНР. Това стана след визитата му с още трима представители на партията на големия международен икономически форум в Ялта, Крим.\n\r\nПо думите на Сидеров, Меркел, която досега е била сред изпълнителните по отношение на санкциите срещу Москва, вече ще говори за излизане на Германия от санкциите. \n\r\n\"Това е обръщане на политиката на евродържавата-лидер в Европа – Германия. Ако Меркел предприеме такива стъпки, ние също ще бъдем доста по-освободени да действаме. И тогава вече може да се отиде към още по-бързо реализиране на някои проекти, които бяха спрени\", подчерта Сидеров, цитиран от пресцентъра на партията си.\r\n                    \r\n                    \r\nПо отношение на критиките защо представителите на \"Атака\" били в Крим, Сидеров заяви: \"Крим не е окупиран, там имаше референдум. Хората пожелаха да бъдат в Руската федерация, включително нашите сънародници българите, които са около 5000 човека. Не само не е окупиран, нито анексиран, но Крим в момента се развива интензивно, има строителство навсякъде, има видими промени от 2014 г., когато бях за последен път там\".\n\r\nПо време на посещинието си лидерът на \"Атака\" се е срещнал с главата на Крим Сергей Аксъонов, като двамата са обсъдили възможностите за търговия. Според Сидеров това е нещо, от което България има нужда, защото имаме западащи фирми, поради липса на пазар.\n\r\n\"Пътувахме до там два дни, защото в момента пътят до Крим е много сложен. Всъщност, през морето ние имаме 45-50 минути, ако има пряка въздушна линия. Както беше открита наскоро линия до Одеса, защо не се направи същото и до Ялта. Това категорично ще усили възможностите за икономика\", смята патриотът.\n\r\nТой посочи още, че близо 5000 българи не могат да получат виза за България, защото в паспорта им има код, който показва, че те са от Крим. \"Това е безумно, ще поставя въпроса в парламента към външната министърка как може да се промени\", подчерта още Сидеров.\r\n ", "date": "2018.04.23", "title": "Сидеров след визитата в Крим: Мост сме между ЕС и Русия"}
{"url": "https://www.dnes.bg/mish-mash/2018/04/23/dori-i-jenite-ne-znaiat-tezi-fakti-za-sebe-si.374438", "text": "Ако се вслушаме във всички митове и легенди, ще се окаже, че знаем всичко за жените – колко думи произнасят дневно, защо разпознават толкова много нюанси на различните цветове и какво количество червило поглъщат през целия си живот.\r\nУчените обаче задълбават малко повече в женската същност и откриват доста интересни неща за нея.\r\nПредлагаме ви някои любопитни факти за жената на база на научните изследвания.\r\n\r\nНа всяка жена ѝ е добре познат сценарият, при който мъжът забравя да купи това, което му е поръчано, или да изхвърли боклука.\r\nЗа този факт обаче има научно обяснение. През 2015 г. изследователят Лиана Палермо предлага на 100 мъже и жени различни задачи, като целта е да тества паметта им с интервал от две минути до един ден.\r\r\n                    \r\n                    Оказва се, че жените са по-добри в помненето на задачи за бъдещето, докато това, което вече е свършено, го забравят.\r\nОще любопитни факти за жени четете на ", "date": "2018.04.23", "title": "Дори и жените не знаят тези факти за себе си"}
{"url": "https://www.dnes.bg/zvezdi/2018/04/23/kanie-uest-se-zavyrna-zvezdata-obiavi-ne-edin-dva-albuma.374450", "text": "Кание Уест се завърна! Рапърът обяви, че готви два нови албума. \r\nСоловият албум ще съдържа 7 солови парчета, а датата на неговото дебютиране е насрочена за 1 юни, тази година.\r\n \r\nВторият албум се очаква седем дни по-късно, на 8-ми юни и е създаден в колаборация с Kid Cudi.\r\n \r\n40-годишният рапър накара буквално целия Интернет да говори за него, след като сподели в социалните мрежи своята философия за живота, музиката и модата.\r\n \r\nОказа се, че неговата предстояща книга, Break The Simulation, ще бъде споделяна в реално време в неговия личен акаунт в Twitter.\r\n \r\n\r\n ", "date": "2018.04.23", "title": "Кание Уест се завърна! Звездата обяви не един – два албума!"}
{"url": "https://www.dnes.bg/eu/2018/04/23/49-ot-klientite-sa-rezervirali-chas-onlain-prez-2016.374442", "text": "През 2016 делът на клиентите, които ползват интернет за резервация на час, се е покачил до 49%. В ерата на интернет хората търсят възможност бързо и лесно да резервират услуги. За това помага платформата Timify, основана през 2012. Темата коментира основателят и главен изпълнителен директор на Timify Боян Танчев в ефира на \r\nПроектът стартира в Германия, като е с 45% българско участие. Първоначално той навлиза в немскоговорящите страни, след това в съседните държави като Франция, Великобритания, Испания и Италия, достига до Южна Америка, а от октомври 2017 присъства и на българския пазар.\r\n\"Основата е резервиране на услуги онлайн. Като целева група имаме всякакъв вид малки и големи бизнеси – от фризьорски и козметични салони до лекари и болници. В момента започваме да работим с една от най-големите германски банки\", посочи Танчев. Той уточни, че освен възможността хората да управляват ресурса и графика си, продуктът позволява и управление на клиентите, както и редица други процедури.\r\r\n                    \r\n                    Според Танчев много важно за един стартъп е не просто да намери финансиране, а да попадне на правилния инвеститор.\r\nВизията му за бъдещето е да създадат световна екосистема и платформа за онлайн резервации – всеки краен потребител да може за отрицателно време да резервира час или услуга в близост до себе си. \r\nВижте повече на ", "date": "2018.04.23", "title": "49% от клиентите са резервирали час онлайн през 2016"}
{"url": "https://www.dnes.bg/eu/2018/04/23/70-ot-skandinavcite-polzvat-mobilni-razplashtaniia.374428", "text": "Близо 70% от населението в Скандинавските държави е възприело мобилните разплащания, което е нечувано за останалия свят. Това коментира Даниел Дьодерлайн, основател и главен изпълнителен директор на Auka, в ефира на .\r\nТова е първата компания, която стартира мобилни разплащания в Норвегия, а наскоро започна дейност и в ЦИЕ, в частност в България. Според Дьодерлайн този вид услуга може да помогне на нашата страна да се справи със сивия сектор и корупцията.\r\n\"По-ефективни, лесни, достъпни и евтини решения за виртуални плащания могат да са важен инструмент в тази битка\", подчерта той.\r\r\n                    \r\n                    Дьодерлайн разказа, че Auka е била първата компания в Скандинавските страни, разработила технологии за мобилни плащания, и първата, която да представи портфейлно решение за мобилни плащания в Норвегия.\r\n\"Една трета от банкерите са наистина уплашени от ситуация, в която големите технологични гиганти ще заместят дигиталния канал, който предоставят банките\", каза още той. По думите му тук идва опитът на скандинавските банки, които са открили, че ако предложат много добра услуга за мобилни плащания на хората, те ще започнат да използват тази услуга и когато дойдат, конкурентите, те няма да бъдат заплаха.\r\n\"С PSD2 Европа ще бъде много по-отворена от американския сектор за финансовите услуги. Това ще представлява предизвикателство за американските компании. След няколко месеца ще видим много от технологичните гиганти да включват повече финансови услуги в своите съществуващи канали\", коментира предприемачът.\r\nВижте повече на ", "date": "2018.04.23", "title": "70% от скандинавците ползват мобилни разплащания"}
{"url": "https://www.dnes.bg/zvezdi/2018/04/23/mariia-i-liuben-dilov-sin-po-halati-zaradi-hiu-hefnyr.374393", "text": "\n\r\nОригиналният дух и атмосфера на Playboy взриви столичен клуб с пижамено парти - BedTime Stories. Тематичното събиране на почитателите на Мъжката Библия беше посветено на създателя й - Хю Хефнър. \n\r\nПартито анонсира появата на специално колекционерско, 300-странично издание, посветено на живота, любовите и делата на бащата на списанието.\n\r\nФилософията на партито, където никой не беше пуснат, ако не е по пижама, се обяснява от продуценте на тези купони - Борис Гълъбов, Христо Сираков и Любен Дилов-син така:\r\n\"Хю Хефнър е един от малкото, за когото след смъртта му е трудно да се каже - \"Той сега е на едно по-добро място\". Пижаменото парти потвърждава точно това!\".\r\n                    \r\n                    \r\nЗвездните модни икони се бяха погрижили да си осигурят кой от кой по-луксозна пижама, с която да засенчи останалите.\r\nФолк певицата Мария се появи в компанията на своя добър приятел, дизайнерът Чавдар Иванов, създател на уникалния и зелен спален тоалет, с който миньочето събра погледите. \n\r\nА в разгара на партито, Любен Дилов-син простичко обобщи атмосферата с афоризма:\n\r\nНестандартният купон успя да извади от доброволаната му изолация дори Емил Кошлуков, който се появи в компанията на неувяхващата Жени Калканджиева.\n\r\nТоп плеймейтките Анна-Мария, Брита, Даная, Гергана Стaменова, Ива Няголова и Петя Димитрова изнесоха истински спектакъл. Цялото заведение беше декорирано като гореща спалня с воали, в която всички се разхождаха по пижами и халати.\n\r\nА изкусителките, заедно с уникалния балет на Bedroom Premium Club, под хореограията на Калин Калинов от X-NRG Crew и Галя \r\nХристова, мачкаха чаршафите на истинско легло, окачено на вериги над сцената. \n\r\nЗвездите от страниците на изданието танцуваха със специално изработено за тях бельо от шармантната дизайнерка Миглена Каканашева. Плеймейтките Нора Недкова, Катрин Вачева и Деси Димитрова също не пропуснаха тематичното парти.", "date": "2018.04.23", "title": "Мария и Любен Дилов-син по халати заради Хю Хефнър"}
{"url": "https://www.dnes.bg/eu/2018/04/23/ek-prenasochva-evrofondovete-ot-iztochna-kym-iujna-evropa.374391", "text": "Европейската комисия се подготвя да предложи пренасочване на еврофондовете от Източна към Южна Европа, пише днес в. “Файненшъл таймс”, като се позовава на източници от Брюксел.\n\r\nОчаква се в началото на май Еврокомисията да предложи новия дългосрочен бюджет на Съюза след 2020 г. и вървящите към него промени в правилата за финансиране.\n\r\nСпоред вестника условията за отпускане на парите по политиката за сближаване, които досега се отпускаха на най-бедните членки за догонване на първенците, ще бъдат значително променени. БВП на глава от население вече няма да е основен принцип за разпределението им, се казва в публикацията.\n\r\nВместо да налива в новите страни, както досега, Европейската комисия иска да пренасочи финансирането към държавите, които бяха най-силно засегнати от отминалата финансова и икономическа криза като Гърция и Испания.\r\n                    \r\n                    \r\nДосега лъвският пай от европейските средства по кохезионната политика се падаше на Полша, Унгария и Чехия, но това ще се промени, прогнозира \"Файненшъл таймс\".\n\r\nЩе бъдат добавени и нови условия за достъп за парите, сред които спазването на върховенството на закона, извършването на препоръчваните от Брюксел реформи и споделяне на европейските ценности.\n\r\nЗначително ще бъде ограничен и кръгът на възможните проекти, които ще бъдат финансирани от бюджета на ЕС, който досега се използваше основно за развиване на провинциални общини, за строеж на инфраструктура и подпомагане на бизнеса. От друга страна, Брюксел ще включи нови сфери, като например подпомагането на общините, които интегрират бежанци и мигранти. Това е идея на Германия, която изглежда се споделя от германския комисар Гюнтер Йотингер, който отговаря за европейския бюджет.\n\r\nСпоред \"Файненшъл таймс\" промените са особено тревожни за Полша и Унгария, които сега са големи потребители на кохезионни средства, но в същото време имат проблеми с върховенството на закона. Еврокомисията води наказателна процедура срещу Варшава по независимостта на съдебната власт, а Европарламентът настоява подобно разследване да бъде започнато и срещу Будапеща.\n\r\n“Промените в разпределението не само ще променят географията на европейското финансиране, но и могат да създадат нова система за разпределение на европейското богатство”, пише “Файненшъл таймс”.\n\r\nСлед европейското разширяване от 2014 г. европейските структурни фондове отиваха основно в новите страни, като от настоящия €350 млрд. бюджет за 2014-2020 г., 77 млрд. са предназначени за Полша, 22 млрд. за Унгария и 14 млрд. за Словакия. Портфейлът на България е от близо 11 млрд. евро за настоящия програмен период.\n\r\nЗа приемането на бюджета е необходимо единодушие на страните членки на ЕС.", "date": "2018.04.23", "title": "ЕК пренасочва еврофондовете от Източна към Южна Европа"}
{"url": "https://www.dnes.bg/sofia/2018/04/23/verijno-ptp-v-sofiia-dva-avtobusa-pet-leki-koli-edin-ranen.374399", "text": " \r\n\r\r\n                    \r\n                    Един човек е пострадал при катастрофа между два автобуса на градския транспорт и пет леки автомобила, съобщават от МВР.\r\nТежкият пътен инцидент е станал на кръстовището на бул. \"Константин Величков\" и \"Сливница\".\r\nСигналът за него е подаден в 9:40 часа, а пострадалият е откаран в болница.\r\nКатастрофиралите превозни средства вече са изтеглени. Извършен е оглед на място.\r\nПричините за възникналия инцидент с толкова много превозни средства в момента се изясняват.\r\n ", "date": "2018.04.23", "title": "Верижно ПТП в София: Два автобуса, пет леки коли – един ранен"}
{"url": "https://www.dnes.bg/teatar/2018/04/23/u-licata-sofiia-bobcheva-zabraviam-imenata-na-geroinite-si.373979", "text": "\r\r\n                    \r\n                    \r\n\n\r\nКлюкарка, фолк дива, медицинска сестра... Без значение дали ролите, които изпълнява са главни или малки, София Бобчева винаги пресъздава запомнящо се ярки, шарено-шантави, чепати образи. Все пак актрисата се надява да не я бъркат с тях. \r\n\"Ако някой смята, че може да отъждестви артиста с ролите му, то може да потърси и едни такива медицински сериали и да иде да се оперира при тези доктори\", отбелязва тя.\r\nСофия е от късметлиите, обучавана в НАТФИЗ в класа на проф. Стефан Данаилов. Споделя, че на него дължи много. Играе на сцените на театрите в Ловеч и Пазарджик, но най-силните й изяви са в Народния театър \"Иван Вазов\".\r\nИ ако повечето й превъплъщения са с комичен оттенък, то именно с драматичната роля на \"Зина\" в \"Чудаци\" получава \"Икар\".\r\n\"Още преди да получа наградата, си говорих с по-опитни колеги, които ме съветваха да направя някоя драматична роля, за да ме видят в друго амплоа. Наистина само така може някой да те оцени и да усети потенциала ти\", споделя София пред Dnes.bg.\r\nВ момента участва и в спектакъла на Галин Стоев \"Танцът Делхи\". За работата си с него, актрисата споделя, че той е страхотен режисьор и човек.\r\n\"Щастлива съм, че се срещнахме точно на това представление. Отпуснах се много, предлагах различни идеи за ролята ми. Той позволи да сваляме граници и да имаме вдъхновение, да предлагаме, да се забавляваме. Резултатът от този процес е, че като играем представлението, усещаме, че то за нас е като релаксация. По-специално ми е и много си харесвам ролята\".\r\nПо думите й, Галин Стоев е интересен, интелигентен, с чувство за хумор. Спомня си моментите, когато играят постановката в Тулуза.\r\n\"Имахме всяка вечер представления, но не ми бе напрегнато. В Народния театър сме на различна система и всеки ден участието е в отделни постановки.  Мислих си, че може да ми е скучно да играя едно и също всеки ден, че ще се изморявам, а всъщност представленията ми повляха много добре\".\r\n\r\nЩо се отнася до риска да играе всеки ден в различни представления, Бобчева усеща, че почти винаги забравя името на героините си в представленията, както и тези на колегите й на сцената. \"Текстът го помня, но проблемът е, че забравям как се казвам\".\r\nНа сцената на Народния театър е още от 2011 г. За това време специален момент за нея остава първото участие. Става част от Народния театър, тъй като се налага да замести друга актриса, която заминава за Англия. Налага се да влезе в ролята за седмица. И въпреки че текстът й е даден малко по-рано, репетициите са едва две.\r\n\"Ролята е голяма и самото напрежение, че ще си на сцената на Народния е много. Нищо не помня от представлението. Беше като сън. Казаха, че е минало много добре, дори не очаквах\".\r\n\r\nСофия Бобчева е сред онези докоснати от съдбата, които са имали възможност да са в класа на проф. Стефан Данаилов. А той много се е смеел на нейните откъси в НАТФИЗ. Често ги е слагал за финал, което е голям комплимент за София. По думите й, Данаилов обича всичките си студенти, но именно тя е била тази, която го е разсмивала. Съвсем скоро го гледа в интервю и за пореден път се убеждава колко чудесно изглежда.\r\n\"Той е най-красивият ни актьор. – споделя актрисата -  Преди време, като студентка сънувах, че пия кафе с него в Народния театър и после се засякохме там. Той има стил и хората, които завършват неговите класове си оставаме приятели\".\r\nСофия Бобчева разкрива, че всички от випуските на Мастера, както студентите наричат Данаилов, се поддържат и подкрепят. Когато си партнира с тях на сцената, се усеща. Научил ги е да имат чувство за хумор – важно и за професията, и за живота. А също и да не се взимат насериозно, да не правят нещо на всяка цена. Да бъдат органични на сцената, да имат свобода и да създават нещата с лекота.\r\n\r\nМакар и на сцената София да има доста опит, актрисата смята, че й липсват достатъчно участия в киното.\r\n\"Мечта ми е да снимам повече там, за да го усетя. Имам малки роли и една по-голяма и ми е интересно да продължа с опита си в тази насока\", разказва тя.\r\nДо този момент участва в \"Летовници\", \"Посоки\" и \"Шшшт... Попей ми\". Много би искала да работи с Петър Вълчанов и Кристина Грозева – режисьорите на \"Слава\" и \"Урок\".\r\n\"Харесват ми техните филми и с удоволствия бих се снимала в проектите им\", уточнява тя. Допълва, че и не я притеснява голотата в киното и театъра. Стига да не е самоцелно.\r\nДруго, което й липсва в професията е да дублира анимационен филм. \"Гласът ми е специфичен и мога да запиша някое животинче\".\r\nПерсонажите й са щури, чешити, а откакто е Диана в сериала усеща, че става разпознаваема и за хората. След снимките започват да я спират по улицата. Много й харесва като я засичат майки с деца, които са големи фенове, а тя им раздава картички с автограф. Във Facebook получава и доста неприлични предложения. \"Все ще се намери някой луд, който да говори глупости\", отсича София, но допълва, че не им обръща внимание.\r\n\r\nСофия Бобчева не е от онези актриси, чиито родители са част от арт средите. Майка й е учител, а баща й - авиоинженер. Покрай него успява да обикаля света. Толкова, че да се влюби в пътешествията. Родителите й следят какво прави. Тя се съветва с тях и отдавна е осъзнала, че каквото и да кажат се оказва истина. В  актьорството се влюбва в късните тийнейджърски години.\r\nВ актьорството се влюбва в късните тийнейджърски години. Цялото си свободно време отделя за почивки на места, където няма много хора и да пътува в чужбина. Интересува се от случващото се по света и у нас. Вълнува се и от войната в Сирия. Не смята, че изкуството трябва да е социално ангажирано, тъй като в изкуството няма нищо задължително. \r\n\"Не, че е лошо, например една комедия да е по-скоро сатира. В смеха може да се прокарат и доста сериозни въпроси\"=\r\n \r\n ", "date": "2018.04.23", "title": "У-лицата: София Бобчева – Забравям имената на героините си!"}
{"url": "https://www.dnes.bg/crime/2018/04/23/hvanaha-100-kg-kontrabanden-tiutiun.374402", "text": "100 кг нелегален тютюн за пушене е открит в лек автомобил с българска регистрация от митнически служители към мобилна група в Бургас. \r\nПроверката на МПС-то е извършена на 19 април на открит паркинг в морския град. Преди това е събрана оперативна информация, след което митничарите се свързали с търговеца като \"тайни клиенти\", съобщават от Агенция \"Митници\".\r\nПри направената проверка в багажника и на задната седалка на автомобила са открити 5 найлонови чувала, пълни с общо 100 кг нарязан тютюн за пушене. Стоката е била без документи за произход и платен акциз.\r\nНелегалният тютюн е задържан. Взети са проби от него за лабораторен анализ. \r\nСлед лабораторните резултати, по случая ще бъде образувано административнонаказателно производство.", "date": "2018.04.23", "title": "Хванаха 100 кг контрабанден тютюн"}
{"url": "https://www.dnes.bg/notifikacii/2018/04/23/salah-abdeslam-osyden-na-20-g-zatvor-v-belgiia.374403", "text": "Първоинстанционният съд в Брюксел призна за виновни Салах Абдеслам и Суфиян Аяри в опит за убийство с терористични подбуди. Двамата бяха осъдени на по 20 години затвор и глоба от по 12 000 евро.\r\nДвамата подсъдими участваха в престрелка с полицията през 2016 г. в белгийската столица, четири месеца след атентатите в Париж. \r\nАбдеслам е единственият от терористите, ударили френската столица, който оцеля.\r\nПроизнасянето на присъдите се състоя в отсъствието на подсъдимите, както самите те бяха поискали. Абдеслам ще бъде изправен пред съд и във Франция за участието си в атентатите в Париж от ноември 2015 година. \r\nЗасега той не е привлечен под отговорност за атентатите в Брюксел от 22 март 2016 г., извършени броени дни след задържането му при продължилото четири месеца издирване.  \r\n/БТА/\r\n ", "date": "2018.04.23", "title": "Салах Абдеслам осъден на 20 г. затвор в Белгия"}
{"url": "https://www.dnes.bg/sofia/2018/04/23/grymna-plamna-pantografyt-padna-edna-nedelia-v-tramvaia.374395", "text": "\n\r\nПантографът на един от трамваите, превозващи пътници в София, паднал и уплашил сериозно хората в него.\r\nЗа това разказва момиче, станало свидетел на инцидента, в групата \"Видяно в София\" във Facebook.\r\n\"Както се возим аз, брат ми и други деца в трамвая... изведнъж пантографът пада от нищото и се удря в стъклото до нас...\", пише то. \r\nМомичето споделя, че толкова се е уплашило, че буквално видяло живота си на лента.\r\n\"Всичко почна да гърми, стана пожар, скъса се мрежата и изпитах такъв шок и стрес... Как може трамваи на по над 60 години да са в движение...\", пита пътничката.\r\r\n                    \r\n                    Тя допълва и че ще подаде жалба и призовава всички да се обединят и да покажат, че това не може да продължава.\r\n\"Не да се стигне дотам да има смъртен случай и тогава да се вземат мерки!!!\", завършва постът.\r\nОт публикуваните снимки се вижда, че авариралият трамвай се е движил по линия 23, а стъклата на мотрисата са се напукали.", "date": "2018.04.23", "title": "Гръмна, пламна, пантографът падна... Една неделя в трамвая"}
{"url": "https://www.dnes.bg/business/2018/04/23/germanskite-diskaunteri-s-reklamna-ofanziva-zashto.374405", "text": "На фона на жестоката конкурентна война германските търговци на дребно Aldi, Lidl, Rewe и Сие започват да харчат сериозни суми за маркетинг и реклама. Дискаунтърите са похарчили през 2017 г. значително повече пари, отколкото година по-рано, пише германският вестник Welt am Sonntag, като се позовава на анализ на компанията за медийни и маркетинг консултации Ebiquity.\r\nСпоред материала само Lidl, който е широко представен и в България и през уикенда откри един от първите магазини в Европа по нов модел, е похарчила през миналата година 273 млн. евро за реклама – рекордна стойност и ръст от 20 на сто на годишна база. Aldi Nord и Aldi Süd са вложили заедно 192 млн. евро – по-ниска сума, но при тях повишението е от цели 85%. Числата са за брутни рекламни разходи за класическите медии – телевизия, радио, печатна реклама и външна реклама и не включват онлайн рекламите. В сумата не влизат и разходите за каталози и онлайн присъствие.\r\r\n                    \r\n                     Високите разходи на Aldi, Lidl и Co. са изумителни. В края на краищата по-рано дискаунтерите като Aldi едва се рекламираха. Стратегията им тогава беше ясна: колкото по-малко пари изразходвате за реклама, толкова по-евтини ще са цените в магазина. Това продължи дълго време. Но сега Aldi, Lidl и Сие очевидно мислят по различен начин.\r\nУчудващо е, че не непременно цените на продуктите са в центъра на рекламите. Сега се подчертава качеството на стоките и имиджа на компаниите, казва Хелмут Фишер, главен изпълнителен директор на Ebiquity за немскоговорящите страни.\r\nТова се отнася и за операторите на супермаркети като Rewe и Edeka, чиито рекламни разходи обаче се увеличили с по-малки темпове. Така например Rewe (към която спада и опериращата в България Billa, б. ред.) е изхарчила през миналата година около 141 млн. евро, докато Edeka е вложила в реклами 133 млн. евро. Така, търговците на хранителни продукти в Германия са инвестирали през последните пет години около 5 млрд. евро в реклама.\r\nПовишаването на рекламните разходи е израз преди всичко на ожесточената конкуренция в търговията с храни. С повече от 170 млрд. евро годишен оборот това е най-големият отрасъл на търговията, но темповете на растеж са слаби. Потребителите са похарчили с 3% повече за хранителни продукти през 2017 г., отколкото през предходната година, показват данни на Германската търговска асоциация (HDE). Ако се изключи инфлацията при хранителните стоки, остава мижав ръст от 1,1%.\r\n", "date": "2018.04.23", "title": "Германските дискаунтери с рекламна офанзива. Защо?"}
{"url": "https://www.dnes.bg/stranata/2018/04/23/bez-skele-bez-kaski-opasen-stroej-v-centyra-na-burgas.374404", "text": "\n\r\nГражданин алармира за необезопасен строеж в центъра на Бургас чрез платформата за сигнали . Той сигнализира, че се реновира фасадата на сграда паметник на културата на бул. \"Алеко Богориди\" 47, но няма строително скеле, обезопасителна мрежа и табела за фирмата изпълнител.\n\r\n\"Те не обезопасяват обекта, даже напротив - правят го опасен. Прескачат от тераса на тераса по 2 талпи, ходят по покрива без колани и каски\", пише в сигнала.\n\r\nПо думите на гражданина е лошо и качеството на извършваната реконструкция.\n\r\n\"Дерат по тази фасада с някакви смешни инструменти. Корнизът го стържеха с шпатула, завързана за телескопична дръжка за валяк. За какъв професионализъм говорим? Тези сгради са специални и искат специалисти\", настоява той.\r\n                    \r\n                    \r\nПрипомня и че собствениците на имота са освободени от данък сгради, тъй като е паметник на културата, за да могат да поддържат фасадите в добро състояние. По думите му обаче ремонт не е правен досега, а това, което се прави в момента, е некачествено и опасно за минувачите.\n\r\n\"Веднъж на 40 години е трябвало да си ремонтират красивата фасада и те предпочитат да я унищожат, вместо да й се отблагодарят с подобаваща грижа. На всичкото отгоре не ги интересува, че аматьорите, които са наели, създават опасност за всички минаващи\", възмущава се подателят на сигнала.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.23", "title": "Без скеле, без каски – опасен строеж в центъра на Бургас"}
{"url": "https://www.dnes.bg/football/2018/04/23/eto-koi-shte-rykovodi-levski-cska-za-kupata.374413", "text": "Николай Йорданов беше определен за главен съдия на 1/2-финалния реванш за Купата на България между Левски и ЦСКА. \r\nПомощници ще са му Иво Колев и Георги Тодоров. Вечното дерби ще се играе в сряда от 18.30 часа, като \"сините\" имат аванс от 2:0 след първата среща, играна преди близо две седмици.\r\n \r\nДругият 1/2-финал – между Славия и Ботев Пловдив, беше поверен на Станислав Ставров. Срещата ще се играе утре от 18.30 часа, като \"канарчетата\" имат крехък аванс от 2:1.\r\n\r\n", "date": "2018.04.23", "title": "Ето кой ще ръководи Левски – ЦСКА за Купата"}
{"url": "https://www.dnes.bg/politika/2018/04/23/borisov-tvyrdo-protiv-cigarite-zabranata-da-ostane.374407", "text": "Премиерът Бойко Борисов обяви, че е твърд противник на цигарите и даде да се разбере, че ГЕРБ са против отпадане на забраната за пушене в закрити помещения.\r\nПредложението цигареното вето да падне е на коалиционния партньор на ГЕРБ Валери Симеонов.\r\n\"Такива рестрикции, които могат да ни вкарат в тъмния сектор, няма да ги подкрепим\", каза премиерът.\n\n\n\r\nТой обясни, че ГЕРБ води кампания против тютюнопушенето, защото това е един от основните фактори за нарушеното здраве на българите.\r\n\"От тази позиция няма не само да мръднем, а и ще бъдем най-строги и настъпателни. Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето\", каза още Борисов.\r\r\n                    \r\n                    Той обясни, че усилията на управляващите са насочени към това да няма двоен негативен ефект – хем да се пречи на човешкото здраве чрез тютюнопушенето, хем да се облагодетелстват контрабандистите.\r\n\"С колегите от МВР ще си вземем всички мерки\", добави Борисов, който участва в дискусия, посветена на контрабандата.\r\nГлавният прокурор Сотир Цацаров, който също бе участник в нея, коментира рекламите за тютюневи изделия.\r\n\"Тази  реклама трябва да показва съвсем ясно опасността от тютюнопушенето. Ако  подобно нещо се прави, то трябва да се прави без лицемерие. Ако  заключим цигарите в каси по супермаркетите и не ги показваме, защо  щандовете за алкохол се показват. Ако правим нещо трябва да го правим с  равна мяра за всички, не трябва да се ощетява единият сектор, а другият -  не. Колкото са вредни цигарите, толкова е вреден и алкохолът“, каза още  главният прокурор.", "date": "2018.04.23", "title": "Борисов твърдо против цигарите: Забраната да остане!"}
{"url": "https://www.dnes.bg/stranata/2018/04/23/helikorter-se-razbi-vyrhu-kyshta-v-svishtov.374418", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХеликоптер се разби върху покрив на къща в Свищов. Инцидентът е станал при опит за аварийно кацане. \r\nЗа щастие и като по чудо няма пострадали.\r\nХеликоптерът е на селскостопанската авиация, съобщи \r\n ", "date": "2018.04.23", "title": "Хеликортер се разби върху къща в Свищов"}
{"url": "https://www.dnes.bg/politika/2018/04/23/kontrabandata-na-cigari-v-bylgariia-skochila-s-0-6.374411", "text": "Конрабандата на цигари в България се увеличава с 0,6% за последното тримесечие на 2017 г, показват данни на тютюневите компании, оповестени на конференция в София.\r\nСпоред изчисленията на бранша в края на миналата година нелегалните цигари заемат 6,6%, като за третото тримесечие те са били 6%.\r\nПремиерът Бойко Борисов, който също присъства на събитието, обяви, че ще разпореди спешна проверка заради ръста на контрабандата. Той обяви още, че ще използва данните в свой доклад, който ще представи пред Брюксел в контекста на дебатите за намаляването на средствата за кохезионна политика.\r\n\"Във Великобритания от 100 кутии цигари, 30 са контрабандни, във Франция нелегалните цигари са 20 кутии на всеки 100. У нас този дял е смешно малък, но въпреки това, ако се намалят парите за кохезионна политика, ние ще бъдем потърпевши, а сме отличници по борба с контарбандата\", каза премиерът. Според него не е справедливо страните донори да плащат от джоба си негативите от разрпространението на нелегални тютюневи изделия.\r\r\n                    \r\n                    Представеното проучване е направено на база данни от събиране и анализ на празни кутии от цигари. Обхватът на проучването включва 20 големи града в страната или 47% от населението. Предлагането на незаконни марки цигари включва много разлини видове – над 30-40, показа още анализът. 10 града са над средното ниво на контрабандата, а 10 са под средното. Градовете, в които има увеличение на контрабандата, са Ямбол, Стара Згора, Асеновград, Габрово. В София процентът на незаконната търговия с тютюн е 5,5%.\r\nКато цяло, България се класира доста добре в сравнение с другите страни от ЕС – Великобритания и Ирландия са в челото на негативната класация с проценти на контрабанда между 30 и 38%. В сравнение с нашата съседка Румъния, която отчита 18,3% незаконно предлагане на марки цигари, ние запазваме добри позиции с три пъти по-малък процент.\r\nТърговията с насипен тютюн изисква съсредоточаването на усилията на МВР и Прокуратурата. Това е един изцяло черен пазар, който най-често оперира с доставки от врата до врата. Той функционира много интензивно. Това каза главният прокурор Сотир Цацаров по време на конференцията.\r\n\r\n ", "date": "2018.04.23", "title": "Контрабандата на цигари в България скочила с 0,6% "}
{"url": "https://www.dnes.bg/football/2018/04/23/chakat-ni-jestoki-bitki-levski-cska-i-baiern-real.374408", "text": "Gol.bg продължаваме да представя рубриката си \"Дербитата на Европа\". В нея имате възможност да видите кои ще са най-възловите мачове на Стария континент, които ще се играят през седмицата. Ще получите и информация за датата, часа и мястото на отделните дербита от Европа. \r\nТази седмица предстоят много големи мачове, които приковават вниманието на всички футболни фенове. Във вторник Ливърпул приема Рома на \"Анфийлд\" в първа 1/2-финална среща от Шампионска лига. Ден по-късно един срещу друг се изправят големите фаворити Байерн Мюнхен и Реал Мадрид, като баварците ще търсят мъст за двете си поредни отпадания от \"кралския клуб\".\r\n \r\nПреди супер сблъсъка на \"Алианц Арена\" в България ще можем да се насладим на четвъртото издания през месец април на Вечното дерби между Левски и ЦСКА. Двата отбора излизат един срещу друг в 1/2-финален реванш за Купата, като \"сините\" имат преднина от 2:0 след първия мач.\r\n \r\nВ Италия е време за голямото дерби между Интер и Ювентус. \"Бианконерите\" нямат право на грешка, защото вече сериозно рискуват хегемонията им на Ботуша да бъде прекъсната заради загубата от Наполи и равенствата със слабаците Кротоне и СПАЛ. От своя страна \"нерадзурите\" водят здрава битка за място в Топ 4 с Рома и Лацио и също се нуждаят от задължителна победа.\r\n \r\nВ Испания един успех дели Барселона от титлата, която може официално да стане факт при гостуването на Депортиво Ла Коруня. В Англия е ред за класическото дерби Манчестър Юнайтед – Арсенал, като Арсен Венгер за последен път ще води \"топчиите\" на \"Олд Трафорд\", защото в края на сезона напуска поста си след 22 години работа.\r\n \r\n", "date": "2018.04.23", "title": " Чакат ни жестоки битки: Левски – ЦСКА и Байерн – Реал"}
{"url": "https://www.dnes.bg/crime/2018/04/23/diado-ot-iablanica-dade-na-policai-10-000-leva.374419", "text": "85-годишен мъж от град Ябланица е станал жертва на телефонна измама, съобщиха от ОДМВР - Ловеч. \r\nВъзрастният мъж е предал на непознат, представил се за полицай сумата от 10 000 лева.\r\nВ Районното управление в Ябланица е започнала работа по досъдебно производство за телефонната измама.", "date": "2018.04.23", "title": "Дядо от Ябланица даде на \"полицай\" 10 000 лева"}
{"url": "https://www.dnes.bg/politika/2018/04/23/premieryt-pita-mvr-zashto-kmeticata-ivancheva-visia-chasove-na-ulicata.374410", "text": "Премиерът Бойко Борисов обяви, че е поискал от МВР обяснение за дългото стоене на арестуваната кметица на \"Младост\" Десислава Иванчева на кръстовището пред Спортната палата.\n\n\n\n\r\n\"Отговориха ми, че се е наложило заради броенето на голяма сума, тъй като в такива случаи всяка банкнота трябва да бъде описана. Все пак мисля, че това може да става малко по-бързо\", настоя той.\r\nБорисов заяви, че не приема спекулациите, че Иванчева е арестувана, защото не е от управляващата партия ГЕРБ. Той настоя, че във всички сфери на борбата с контрабандата и корупцията властта ще бъде безмилостна и неотстъпчива.\r\r\n                    \r\n                    \"20-30 дни преди арестуването й тя беше при мен със заместника си, говорихме за подкрепа от държавата, за парка при църквата в \"Младост\". Аз поддържам добри отношения с всички кметове независимо от коя партия са и не приемам спекулации по тази тема\", отсече той.\r\nТази сутрин шефът на Специализираната прокуратура Иван Гешев обяви, че показният арест на кметицата на район \"Младост\" е заради лош късмет, а разследващите не са искали да я държат пет часа на улицата в центъра на София, но така се стекли обстоятелствата.\r\n\"Това е лош късмет – лош късмет за нас, разследващите, и ние имаме семейства, никой от нас не иска да стои пред цяла България и да извършва тези действия. Това е стрес и за обвиняемите и семействата им. Не сме виновни, че госпожата, заместникът й и посредникът решиха да се срещнат в центъра на София, да извикат изнуденото лице, да вземат парите, да си ги разхвърлят в едно кафе и след това да тръгнат по този маршрут\", заяви Гешев.\r\nПо думите му законовите текстове са причина за многочасовия публичен арест на Десислава Иванчева, а нищо от казаното от нея и адвокатите й по повод неуредици при спецакцията не отговаря на истината.\r\nТой обясни, че по закон при извършването на претърсване, то се прави само в присъствието на лицето, което използва обекта на претърсване. В случая Иванчева ползва служебния автомобил на кметството, в който са намерени парите.\r\nКолата бе спряна за близо пет часа пред Спортната палата в центъра на София, а Иванчева и заместничката й Биляна Петрова бяха държани на улицата с белезници. Преди два дни шефът на антикорупционната комисия Пламен Георгиев каза, че задържаните са били държани с белезници, за да не унищожат следите по ръцете си.\r\nПо думите на Гешев претърсването е започнало от предна лява врата с пълно описване на всичко намерено и едва след час - час и половина парите са били открити в багажника. По ръцете и телата на задържаните били открити следи от веществото, с което е маркирана сумата. Също и по части на колата, използвани от Иванчева, докато шофирала. Гешев призна пред bTV, че знае всичко това от колегите си и не е чел обстойно документите.", "date": "2018.04.23", "title": "Премиерът пита МВР: Защо кметицата Иванчева вися часове на улицата?"}
{"url": "https://www.dnes.bg/usa/2018/04/23/sasht-s-usloviia-pred-phenian-za-da-oblekchi-sankciite.374363", "text": "Президентът на САЩ Доналд Тръмп няма да предложи на Северна Корея съществено облекчаване на санкциите, преди Пхенян съществено да ограничи ядрените си програми. Това пише в. \"Уолстрийт джърнъл\", цитиран от Ройтерс и БТА.\n\n\r\n\"Когато президентът казва, че няма да повтори грешките от миналото, това означава, че Съединените щати няма да направят съществени отстъпки, като вдигане на санкции, преди Северна Корея да ограничи съществено ядрените си програми\", заявил пред вестника висш представител на американското правителство.\r\nПреди дни лидерът на Северна Корея Ким Чен-ун обяви, че страната му прекратява ядрените опити, защото вече няма нужда от тях.\r\r\n                    \r\n                    В събота севернокорейският лидер каза, че страната му ще затвори своя полигон за ядрени изпитания, ще спре да прави такива тестове и ще прекрати изстрелванията на междуконтинентални балистични ракети. \r\nРешението е било взето на заседание на Централния комитет на управляващата Корейска трудова партия.\r\n ", "date": "2018.04.23", "title": "САЩ с условия пред Пхенян, за да облекчи санкциите "}
{"url": "https://www.dnes.bg/muzika/2018/04/23/v-tutrakan-posreshtat-djulaia-i-s-chujdi-muzikanti.374364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧужди рок групи ще участват за първи път в тазгодишното издание на \"Джулай морнинг\" в Тутракан. За седма поредна година на брега на Дунав феновете на рока и хората със свободен дух ще посрещнат първото юлско утро и зашеметяващия летен изгрев.\n\r\nМалко повече от два месеца преди тазгодишното посрещане на \"Джулай морнинг\" в Тутракан подготовката вече започна. И тази година, на брега на Дунава над стоянката на рибарите, няколко хиляди любители на рока и на свободата ще приветстват на първото юлско утро.\n\r\nНаско от група \"Б.Т.Р\" припомни какъв е смисълът на посрещането на \"Джулай морнинг\" и какво всъщност символизира дълго чаканият изгрев.\r\n                    \r\n                    \r\n\"Наистина \"Джулаят\" се заражда по време на комунизма като един протест. За мен вече е празник на свободата - човек да се освободи от всичко, което е ежедневно, всичко, което го тормози в живота\", каза Наско пред.\n\r\nЗа бившия кмет на Каварна Цонко Цонев най-важното е отново да бъде с приятелите си на първия юлски изгрев.\n\r\nТази година на сцената в Тутракан се очаква да излезе италианската рок група \"Арсея“, както и легендарният вокалист на \"Uriah Heep\" Джон Лоутън.\n\r\nОт родните звезди участие ще вземат \"Б.Т.Р.\", Васко Кръпката и \"Подуене блус бенд\".\n\r\n ", "date": "2018.04.23", "title": "В Тутракан  посрещат Джулая и с чужди музиканти"}
{"url": "https://www.dnes.bg/stranata/2018/04/23/obshtopraktikuvashti-lekari-izlizat-na-protest.374365", "text": "Общопрактикуващите лекари излизат на нов протест. Те настояват за намаляване на административните им дейности и задължения, които рефлектират негативно върху обслужването на пациентите, съобщава bTV.\r\nСемейните лекари искат законодателна промяна за отпадане на отчетите с описите на касовите бележки, както и всички освободени от потребителка такса да я плащат в пълен размер, а сумите да им бъдат възстановявани от съответните институции.\r\nСпоред джипитата потребителската такса трябва да е 1% от минималната заплата, а 24-часовото им разположение на пациентите да отпадне.", "date": "2018.04.23", "title": "Общопрактикуващи лекари излизат на протест"}
{"url": "https://www.dnes.bg/index/2018/04/23/receptata-dnes-panirana-riba-s-chesyn-i-podpravki.374196", "text": "\r\n500 г бяла риба филе\r\n50 мл оцет\r\n50 мл бяло вино\r\n3 скилидки чесън\r\n1 щипка кимион\r\n1 щипка черен пипер\r\n1 щипка сол\r\n1 щипка червен пипер\r\n1 щипка магданоз\r\nбрашно\r\nгалета\r\n50 мл олио\r\n\r\n\r\n \r\nНарежете бялата риба на едри парчета. Намачкайте чесъна. Смесете го с подправките в купа. Към тях прибавете оцета и виното. Разбъркайте. Поставете парчетата риба в купата и ги оваляйте добре. Оставете ги да попият добре от маринатата с всичките ѝ аромати за час-два.\r\n \r\nСмесете брашното с галетата. Оваляйте всяко парче риба в сместа. Пържете в сгорещената мазнина до златисто. Сервирайте, поръсена с магданоз.\r\n\r\n", "date": "2018.04.23", "title": "Рецептата Dnes: Панирана риба с чесън и подправки "}
{"url": "https://www.dnes.bg/televizia/2018/04/23/sytrudnichestvo-i-upreci-v-edno-frensko-selo.374047", "text": "В пети епизод на пети сезон от сериала \"Едно френско село\" Сузан не може повече да търпи болезнените упреци на Марсел, които пречат на общата им цел.\r\nЖивотът в къщата на Даниел продължава. Сара и децата готвят тайно празненство за рождения му ден, а Езешиел планира да напусне къщата... Даниел е привикан от съпротивата за да излекува ранен германец, заловен от Антоан и останалите мъже.\r\nЖозефин и Анселм са заловени и разпитани, а сътрудничеството между Маргюрит и Люсиен се засилва.\r\nГледайте \"Едно френско село\" всеки делник от 20:30 часа по телевизия.\r\n ", "date": "2018.04.23", "title": "Сътрудничество и упреци в \"Едно френско село\""}
{"url": "https://www.dnes.bg/stranata/2018/04/23/30-hil-bylgari-shte-se-zaraziat-s-varicela-a-vaksina-niama.374366", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         България е единствената страна в Европейския съюз, в която няма регистрирана ваксина за варицела, а причините за това пък са чисто бюрократични.\n\r\nТова обяви в студиото на \"България сутрин\" началникът на детското отделение в Инфекциозна болница доц. д-р Атанас Мангъров.\n\r\n\"Около 10 на сто от възрастното население не са карали варицела. Когато се кара на стари години, се кара тежко и човек може да загине, там шансът за усложнение е много по-голям\" обясни лекарят пред.\n\r\nОчаква се 30 хиляди души да се заразят с варицела тази година, а доц. д-р Мангъров успокои, че това със сигурност не е бум на инфектираните.\r\n                    \r\n                    \r\n\"Това е нещо, което се случва всяка година. През 2017 година в страната са се разболели 24 900 души, за 2016 година са били 31 000, за 2013 година са били 37 800 души. От началото на тази година имаме 11 хиляди, тоест това, което става тази година не нищо необичайно\", категоричен беше доц. Атанас Мангъров в ефира на \"България сутрин\" .\n\r\nТой обясни още, че при голяма част от случаите на заразени от варицела, инфекцията протича без усложнения, но тя може да засегне белия дроб и мозъка.\n\r\n ", "date": "2018.04.23", "title": "30 хил. българи ще се заразят с варицела! А ваксина – няма!"}
{"url": "https://www.dnes.bg/stranata/2018/04/23/sled-parti-s-priiateli-myj-s-prostrelna-rana-v-glavata.374367", "text": "Мъж с огнестрелна рана в областта на главата се бори за живота си в бургаската болница. \r\nСнощи около 22:35 ч. в бургаската полиция е получено съобщение за инцидент в района на подземния гараж на бл. 161 в ж.к. \"Славейков\", съощби \"Фокус\". \r\nМъжът е бил открит е безпомощно състояние с огнестрелна рана в областта на главата. \r\nПолицаите, отишли на място, са били посрещнати от 30-годишна бургазлийка, която обяснила, че раненият е приятелят й. Той е 30-годишен от Силистра, двамата се връщали от празненство със свои приятели. \r\nОколо 21:30 ч. младият мъж заявил, че излиза за малко навън. След като се забавил, приятелите му започнали да го търсят, като го открили в безпомощно състояние в подземния паркинг на кооперацията.\r\r\n                    \r\n                    При извършения оглед на местопроизшествието е намерен и иззет боен пистолет с патрон в цевта, заглушител, пълнител с четири патрона и две гилзи, калибър 22. В жилището на жената в блока е открита бележка.\r\nИззети са видеозаписи от камерите, с които е оборудвана сградата и подземния паркинг. \r\nПървоначално събраните факти показват, че най-вероятно се касае за опит за самоубийство, но са назначени множество експертизи за установяване на детайли по инцидента.\r\nРаненият мъж е откаран в \"Шокова зала\" на УМБАЛ – Бургас, а оттам е настанен за лечение в отделение \"Реанимация\" с огнестрелна рана в областта на слепоочието, с опасност за живота.\r\nПо случая е образувано досъдебно производство.", "date": "2018.04.23", "title": "След парти с приятели: Мъж с прострелна рана в главата"}
{"url": "https://www.dnes.bg/stranata/2018/04/23/70-m-mejdu-kolite-na-magistralata-2-m-za-peshehodcite-na-trotoara.374358", "text": "Нови мерки за движение по пътищата обмисля вътрешното министерство.\r\nТе предвиждат шофьорите да спазват задължително минимална дистанция от 70 метра за движение по магистралите. За скоростните шосета тя ще е от 60 метра, а за останалите трасета извън града – 40 метра.\r\nНовите правила са записани в три закона – за движение по пътищата, водачите на превозни средства, регламентиращ шофьорските изпити и Закона за пътните превозни средства, който определя нормите за техническата изправност на автомобилите, пише \"Монитор\". Те вече са качени на сайта на МВР за обществено обсъждане.\r\nПромените в правилата предвиждат солена глоба от 100 лв. за шофьорите, които паркират където им скимне. Ако оставят колата в парк или градинка пък глобата скача на 200 лв. Досега за неправилно паркиране санкцията беше 50 лева.\n\n\n\r\r\n                    \r\n                    С новите текстове се въвежда и изискване пешеходците да разполагат с поне два метра широчина при преминаването им по тротоара.\r\nСред другите мерки е автомобил, преотстъпен от собственика му на недобросъвестен шофьор, да бъде спиран от движение за период от шест месеца до една година. Според действащата в момента разпоредба регистрацията се заличава само ако автомобилът е преотстъпен на водач без книжка, или ако самият собственик е спипан от катаджиите да кара без необходимото свидетелство или е седнал зад волана с над допустимите 0,5 промила алкохол в кръвта.\r\n150 лв. вместо 100 лв. вече ще се бъркат водачите, прелетели на червен светофар.\r\nНовите разпоредби предвиждат нов шофьорски изпит при три тежки нарушения в рамките на две години. Според новите правила общо седем са нарушенията, при които ще се отнема книжката. Сред тях са шофирането след употреба на алкохол, организирането на гонки, както и движението в аварийна лента или в насрещното платно.\r\nОсвен това всеки катаджия, който ни спре, ще може да ни взима книжката, ако прецени, че сме в истерия, депресия, или дълбока психологическа драма. Свидетелството ще се отнема временно, докато водачът не удостовери, че отговаря на психологическите условия да стои зад волана.\r\nХлапетата, които често сме свикнали да виждаме да дърпат юздите на впрегнатите пред каруците коне у нас, пък ще могат вече само да се возят в талигите. Според новите правила право да управляват превозно средство с животинска тяга ще имат само навършилите 16 години.\r\nВъзрастов праг за движение по пътното платно има и за велосипедистите, които ще трябва да са чукнали най-малко 14 години, ако не са с пълнолетен придружител. ", "date": "2018.04.23", "title": "70 м между колите на магистралата, 2 м за пешеходците на тротоара! "}
{"url": "https://www.dnes.bg/world/2018/04/23/v-katastrofa-na-avtobus-v-severna-koreia-zaginali-mnogo-kitaici.374370", "text": "В тежка автобусна катастрофа в Северна Корея снощи са загинали много китайски туристи, съобщи китайското външно министерство, цитирано от Ройтерс.\r\nКитайски дипломати са заминали за мястото на катастрофата в провинция Северен Хвангха. Министерството не съобщи колко са загиналите или ранените.\r\nКитайската телевизия на английски език съобщи днес в Тwitter, че туристически автобус е паднал от мост и са загинали над 30 души, но след това изтри туита.\r\nПровинция Северен Хвангха е на границата с Южна Корея.\r\nСеверна Корея е популярна туристическа дестинация за китайци, отбелязва Ройтерс.\r\nПо оценки на южнокорейския Институт за мореплаване туризмът осигурява на Северна Корея годишни приходи от около 44 милиона долара. Около 80 процента от всички туристи в Северна Корея са китайци.\r\nКитайски данни сочат, че над 237 000 китайци са посетили Северна Корея през 2012 г., но през 2013 г. Пекин престана да публикува такава статистика, добавя Ройтерс. \r\n/БТА/", "date": "2018.04.23", "title": "В катастрофа на автобус в Северна Корея загинали много китайци"}
{"url": "https://www.dnes.bg/temida/2018/04/23/kmeticata-na-mladost-pred-advokata-si-az-sym-spokoina-chista-mi-e-syvestta.374369", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Бизнесменът Александър Ваклин, който твърди, че е изнудван от кмета на \"Младост\" отрече парите от подкупа да са му върнати от прокуратурата.\r\nПрипомняме ви, че Десислава Иванчева и заместничката ѝ Биляна Петрова бяха задържани зрелищно в началото на миналата седмица. Съдът постанови двете, заедно с бившия кмет на \"Младост\" Петко Дюлгеров, да останат в ареста.\r\nСпоред адвоката на кметицата - Марин Марковски, двете обвинения на прокуратурата са съмнителни и трудно доказуеми.\n\n\n\n\r\n\"Бизнесменът Александър Ваклин твърди, че Десислава Иванчева му е поискала подкуп от 500 хил. евро на 13.04 в \"Ринг мол\" на Симеоновско шосе. Това е абсолютно невярно, защото на тази дата тя не е била там. Това ние ще го докажем ясно и категорично\", твърди в \"България сутрин\" защитата на Десислава Иванчева.\r\r\n                    \r\n                    По думите му в протоколите на Александър Ваклин пише, че парите са поискани от Дюлгеров и бизнесменът никога не е срещал кметицата, освен един път - в нейния кабинет.\r\n\"Бизнесменът си прави извод, че парите ги иска Иванчева, но това не е доказуемо. Той не съобщава факт, че тя ги е искала на определената дата. Просто си прави извод, че чрез тези хора тя иска сумата\", уточни още адвокатът пред.\r\nМарин Марковски отбеляза, че със самите пари има история, която буди меко казано усмивка.\r\n\"Пише се, че парите са върнати на бизнесмена. Ако наистина е така и той ги е вкарал в банка, това обвинение вече няма как да бъде доказано, защото белязаните пари вече ги няма\", настоя защитникът на кметицата на \"Младост\".\r\nАдвокатът е категоричен, че ще искат от съда кметицата да бъде освободена веднага, защото няма доказателства за нейното задържане.\r\n\"Тази жена има присъствие на духа и тя ми заяви директно: \"Г-н Марковски, не съм го направила това престъпление. Аз съм спокойна, чиста ми е съвестта\". Ще се борим за свободата\", завърши Марковски.", "date": "2018.04.23", "title": "Кметицата на \"Младост\" пред адвоката си: Аз съм спокойна, чиста ми е съвестта!"}
{"url": "https://www.dnes.bg/za-da-se-razbirame/2018/04/23/sedmichen-liuboven-horoskop-za-23-29-april-2018-a.374250", "text": "Вълнуваща любовна седмица ни очаква в края на април, благодарение на Венера. Добрата комуникация ще ни следва, а желанието да преоткрием половинката до себе си, ще разшири хоризонтите за нашата връзка. Какво ви очаква според зодията, вижте в любовния хороскоп на Az-jenata.bg\r\n\r\nПланетата на любовта Венера плава във вдъхновяващия знак на Близнаци, добавяйки още повече романтика до 19 май. Добрата комуникация ще бъде в основата за вас, Овни, когато става въпрос за нови познанства.\r\nАко се намирате във връзка, това ще накара вас и половинката ви да разговаряте с лекота, ще си правите повече комплименти, ще добавите повече блясък на взаимоотношенията ви. Пълнолунието в Скорпион в неделя ще гарантира, че с любимия човек ще поддържате връзките ви интензивни и смислени. Ще достигнете по-дълбоки нива на общуване.\r\r\n                    \r\n                    \r\nВ неделя може да очаквате повратна точка във взаимоотношенията ви благодарение на пълнолунието във вашия партньорски сектор. Повече дълбочина и ангажираност във връзката. Някои от вас ще решат да опитат нещо по-сериозно с човека до себе си. Разпад на връзки е малко вероятен, по-скоро партньорите ще успеят да се преоткрият по някакъв начин.\r\n\r\nПригответе се за повече внимание към вас и романтични възможности! Венера ще влезе във вашия зодиакален знак още във вторник. На тази позиция ще се задържи до 19 май, помагайки ви да повишите вашата увереност.\r\nТова ще бъде перфектна седмица, в която може да направите преобразяване, промени във външния ви вид. Ще привличате вниманието на противоположния пол с лекота и не се изненадвайте от интереса към вас.\r\n", "date": "2018.04.23", "title": "Седмичен любовен хороскоп за 23 – 29 април 2018-а"}
{"url": "https://www.dnes.bg/notifikacii/2018/04/23/moskva-dostavia-na-damask-zenitni-kompleksi-s-300.374368", "text": "Съвсем скоро Дамаск може да получи от Русия зенитни ракетни комплекси С-300 \"Фаворит\", пише в заглавие \"Комерсант\". Първите изявления на руски военни в този смисъл прозвучаха едва часове след масирания ракетно-бомбен удар по Сирия, нанесен от САЩ, Великобритания и Франция на 14 април, посочва вестникът. \n\r\nСпоред него Дамаск е договорирал зенитните ракети още през 2010 г., но сделката е била анулирана по молба на Израел, който се опасявал за въздушното си пространство. Този път се предвижда \"Фаворитите\" да бъдат доставени от Москва безвъзмездно, за да може режимът в Сирия бързо да изгради ешелонирана система за противовъздушна отбрана, способна да защити от обстрели Дамаск и базите с разположена авиационна техника. Според експерти израелските военни ще реагират предсказуемо негативно, а някои допускат и техен удар по позициите на С-300. Най-вероятно впрочем Русия ще изпрати на сирийците употребявани оръжия.\r\nТел Авив ще реагира твърде нервно, коментира военният експерт Руслан Пухов. Но \"след априлския удар Русия трябваше да отвърне някак на САЩ и съюзниците им - явно е бил избран вариантът показателно да подкрепи Башар Асад\", допълва той.\n\r\nПо данни на \"Комерсант\" в зоните, където ще бъдат разположени системи за ПВО, на първо време ще има руски военни съветници, които да координират действията на сирийските специалисти. И ако Израел реши все пак да изстреля ракети по позициите на С-300, според източници на вестника последиците \"ще бъдат катастрофални за всички страни\".\n\r\nПлановете на Вашингтон да остави своя самолетоносач \"Хари Труман\" в Средиземно море означават, че САЩ засилват натиска върху Русия и Сирия. Това заяви пред руската телевизия Ар Ти военният аналитик Игор Коротченко, съобщава \"Взгляд\".\n\r\nВчера се разбра, че във връзка с \"нарастващите предизвикателства от страна на Русия\" ударната група на американските военноморски сили начело с атомния самолетоносач \"Хари Труман\" може да остане в Средиземно море, нарушавайки реда за ротация на самолетоносачи, въведен от САЩ преди почти 30 години, напомня онлайн изданието. \n\r\nКоротченко нарича това събитие \"крайно опасна тенденция\". \"Наличието на доста мощен самолетоносач в Средиземноморието дава на САЩ възможност при някаква нова провокация срещу Башар Асад да задейства вече по-силен ударен компонент\", казва той.\n\r\nСпоред руския експерт решението на САЩ показва, че Вашингтон няма намерение да се откаже от използването на силови методи спрямо Дамаск, добавя \"Взгляд\". \r\n/БТА/", "date": "2018.04.23", "title": "Москва доставя на Дамаск зенитни комплекси С-300"}
{"url": "https://www.dnes.bg/eu/2018/04/23/kristalina-napira-za-evroto-shte-vdigne-standarta-ni.374371", "text": "Желанието на България да се присъедини към еврозоната е оправдано и настроенията за това са позитивни, настоя главният изпълнителен директор на Световната банка Кристалина Георгиева.\r\nВлизането в Еврозоната било необходимо условие за благоденствието на страната и за вдигането на жизнения стандарт.\r\nТя нарече притесненията на част от страните в еврозоната, че България може да се превърне във втора Гърция, \"несериозни\".\r\nГеоргиева допълни, че прогнозата за растеж и стабилността на икономиката ни изглеждат много добре.\r\nПо думите й плавното нарастване на лихвите е неизбежно до 1-2%.\r\n\"Един от основните проблеми, пред световната и българската икономика в момента е задлъжнялостта. Затова дори лекото покачване на лихвените проценти в глобален аспект, може да доведе до сериозни проблеми. За 10 години при ниски лихвени проценти много страни, много компании се нагълтаха с дълг дори малки повишения на лихвения процент могат да създадат големи проблеми\", коментира тя пред БНТ.\r\r\n                    \r\n                    Бившият ни еврокомисар посочи, че е изключително важно е да се влага в човешки ресурси и образование.\r\nСпоред нея положителните тенденции са налице, но в същото време има три големи риска пред световната икономика.\r\nНа първо място - страх от търговска война, заради засилваща се опасност от протекционизъм. Задълбочаването на задлъжнялостта и най-вече на публичните дългове е втората област, която буди тревога.\r\n\"Държавните дългове растат с опасна скорост, в момента има огромен дълг в размер на 164 трилиона натрупан дълг, което е два пъти повече от брутния продукт на световната икономика включително\", заяви Георгиева.", "date": "2018.04.23", "title": "Кристалина напира за еврото: Ще вдигне стандарта ни!"}
{"url": "https://www.dnes.bg/sofia/2018/04/23/vijte-kyde-niama-da-ima-voda-na-24-april-v-sofiia.374380", "text": "На 24 април 2018 г. (вторник), във връзка с подмяна на сградно водопроводно отклонение на ул. \"Ястребец\" жк. \"Красно село - Борово\" се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Родопски извор\", ул. \"Пирински проход\", ул. \"Ген. Стефан Тошев\", ул. \"Природа\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Родопски извор\" ъгъла с ул. \"Борово\".\n\r\nНа 24 април 2018 г. (вторник), във връзка с монтаж на хидрофорна уредба на бл. 181 жк. \"Красно село\" се налага спиране на водоподаването от 10:00 до 19:00 часа на клиентите на \"Софийска вода\", живеещи в района на: бл. 185 до бл. 189 вкл. – висока зона.\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Дечко Йорданов\" пред бл. 184.\n\r\nНа 24 април 2018 г. (вторник), във връзка с изключване на уличен водопровод на ул. \"Ладога\" жк. \"Красно село - Борово\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Ладога\" от ул. \"Солун\" до ул. \"Ген. Стефан Тошев\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Ладога\" бл. 218.\n\r\nНа 24 април 2018 г. (вторник), във връзка с подмяна на сградно водопроводно отклонение на ул. \"Зад село\" с. Кривина, се налага спиране на водоподаването от 10:00 до 20:00 часа на клиентите на \"Софийска вода\", живеещи в района на: ул. \"Искър\", ул. \" Демокрация\",  ул. \"Странджата\",  ул. \"Равнополски път\",  ул. \"Рибарника\",  ул. \"Латинка\",  ул. \"Зад село\". \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Равнополски път\" ъгъла с ул. \"Латинка\".\n\r\nНа 24 април 2018 г. (вторник), във връзка с подмяна на сградно водопроводно отклонение на ул. 515 кв. \"Христо Ботев\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. 515. \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 515 пред №1А.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.23", "title": "Вижте къде няма да има вода на 24 април в София"}
{"url": "https://www.dnes.bg/za-da-se-razbirame/2018/04/23/plodove-ovalni-formi-10-neshta-za-kysmet-v-doma.374251", "text": "Домът е вашата крепост. Независимо дали сте суеверни или не, няма как да не мечтаете късметът да не спира да спохожда всички в семейството.\r\nЕнергията вкъщи се влияе от много фактори. Според скептиците няма никакво значение как ще обзаведете дома си, какви цветове ще изберете, ще подреждате ли често или ще допускате бъркотията да завладее дома, защото късметът не идва заради разни безсмислени ритуали. Това обаче не е съвсем така.\r\nВярвате или не, подредбата на дома играе важна роля за канализиране на положителната енергия вкъщи. Добавянето на някои предмети, украшения или живи растения може да донесе късмет и просперитет на всички обитатели на дома и да го превърне в по-приятно за живеене място.\r\r\n                    \r\n                    \r\nНяма значение, че не е Коледа. Украсете някое свое любимо кътче в дома с лампички. Те носят късмет, подобряват настроението и създават уют.\r\n\r\nСтарайте се да държите винаги чисто на самия вход на жилището си, защото както вие влизате през него, така и късметът и щастието ви. Не допускайте да ги оставите да се сблъскат с предмети и бъркотия, които да ги възпрепятстват.\r\n", "date": "2018.04.23", "title": "Плодове, овални форми... 10 неща, за късмет в дома"}
{"url": "https://www.dnes.bg/sofia/2018/04/23/sreshtu-ivancheva-10-zabaveni-prepiski-iskala-pribirala-pari.374372", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКазусът с уличената в корупция кметица на столичния район \"Младост\" Десислава Иванчева, заместничката ѝ Биляна Петрова и бившия кмет на квартала Петър Дюлгеров се заплита. Защитата на кметицата настоява за незабавното ѝ освобождаване от ареста.\n\n\n\n\r\n\"Има спорни и безспорни неща. Факт е, че срещу Иванчева има над 10 сигнала за забавени преписки и данни, че е искала пари. Има факти за срещи за предаване на пари. Недоказаното е, че Дюлгеров е дал парите, за да може тези жени да си ги разделят. Няма здрав разум защо, след тази среща, той е отишъл в колата с кметицата\", отбеляза икономистът Владимир Каролев.\r\r\n                    \r\n                    Според журналиста Иван Бакалов органите на реда се държат с Иванчева все едно е терорист или друг тежък престъпник.\r\n\"Това е все едно с гаубица да стреляш по заек. Това ли е най-големият подкуп? Тя ли е този изпечен престъпник, който ще отрича всичко? Колко такива акции имаше преди това? Казусът Сантиров и Цонев – там имаше белязани пари, СРС-та и все пак съдът ги оправда. Това е една поредица от акции, за които ни съдят в Страсбург. Ние сме жертва на пропагандна война, симулираща бора с корупцията\", подчерта той в \"България сутрин\".\r\nВладимир Каролев категорично изтъкна, че на фона на всички събрани доказателства около казуса \"Иванчева\", все някой от замесените трябва да бъде виновен.\r\n\"Хората се убедени колко е корумпирана общината и знаят, че корупцията е на много по-високо ниво. Хората са убедени, че прокуратурата защитава крадците и покрива голямата корупция. Спомнете си колко престъпления са замазани. Осъдени няма!\r\nКриминалните групировки на Прехода придобиха градска частна собственост. Това означава, че общината раздава на мафиоти имоти из София. Това е грабеж!\", заяви Бакалов пред.\n\r\n ", "date": "2018.04.23", "title": "Срещу Иванчева: 10 забавени преписки, искала, прибирала пари"}
{"url": "https://www.dnes.bg/obshtestvo/2018/04/23/s-300-kugyr-btr-i-vlastta-zamislia-vnushitelen-voenen-parad.374357", "text": "Властта замисля внушителен за страната ни военен парад за празника на войската 6 май. Армията ще покаже от почти всички образци техника и оръжия, с които разполага, пише \"Труд\".\r\nНа площада ще преминат най-добрите ракети, с които разполагаме. Политици, военни и граждани ще могат да видят мощните С-300, които рядко излизат на парад. Това е най-модерният ни зенитно-ракетен комплекс, който охранява небето ни.\r\nНа празника ще преминат и части от комплекса С-200, както и подвижния комплекс за противовъздушно прикритие на войските \"Оса\".\r\nНа парада ВВС ще се представят още и с изтребители МиГ-29, вертолети \"Кугър\", МИ-17 и др. Пехотата ще се представи с танкове, които ще дойдат от Сливен, бойни бронирани машини, БТР-и – както руски образци, така и американски, с които сме въоръжени – \"Хамър\" и \"Гардиън\".\r\r\n                    \r\n                    Ще бъде показана и инженерна, автомобилна и свързочна техника. Хората ще видят и тактическият ракетен комплекс \"Точка\"/ОТР-21/.\r\nПредвижда се близо 1200 души да маршируват на жълтите павета, разпределени в десетина блока.\r\nВ общия строй ще набие крак за първи път и рота от македонската армия, която най-вероятно ще премине със знамето на Македония.\r\nНейното участие бе договорено по време на официалната визита на президента Румен Радев в Скопие през февруари тази година. Командващ парада ще е командирът на Сухопътните ни войски ген. Михаил Попов.\r\n ", "date": "2018.04.23", "title": "С-300, \"Кугър\", БТР-и… Властта замисля внушителен военен парад! "}
{"url": "https://www.dnes.bg/zvezdi/2018/04/23/djidji-hadid-na-23-novata-zvezda-na-modniia-podium.374185", "text": "\n\r\nНа днешния 23 април рожден ден празнува американският модел и телевизионна звезда Джиджи Хадид. Родена през 1995 година в Лос Анджелис, днес тя е един от най-известните модели в света.\n\r\nПозирала е за списания като VMAN, Elle, Grazia, Playgirl, Galore, Bitches, Silion, Eva и други.\n\r\n\n\r\nТя е дъщеря на палестинския магнат на недвижими имоти Мохамед Хадид Алмаз и холандката,  родена в САЩ, Йоланда Фостър, която е бивш модел. \n\r\nДжиджи има по-малка сестра, Бела, която също е модел, както и по-малък брат - Ануар. \n\r\nДебютира като модел едва на 2 години. Това става с детската колекция на популярна марка дрехи.\r\n                    \r\n                    \r\nВ гимназията е играла волейбол, а освен това е била и състезател по конни надбягвания. \n\r\nУчаства в няколко музикални клипа, сред които такива на Тейлър Суифт, Калвин Харис и Коди Симпсън. \n\r\nВ края на 2015 година манекенката обявява своята връзка с музиканта Зейн Малик, който стана известен с групата \"Оne direction\". През март тази година двамата обявиха раздялата си.\n\r\nПреди време манекенката призна, че страда от Хашимото – заболяване на щитовидната жлеза, с което днес се диагностицират все повече жени. \n\r\n ", "date": "2018.04.23", "title": "Джиджи Хадид на 23: Новата звезда на модния подиум"}
{"url": "https://www.dnes.bg/rusia/2018/04/23/g-7-edinodushno-porica-rusiia-za-zlovrednoto-i-povedenie.374359", "text": "Външните министри на седемте най-развити индустриални държави, Г-7, единодушно се противопоставиха на дестабилизиращото поведение на Русия. В същото време те се съгласиха да оставят отворена вратата за диалог с Москва, съобщи висш американски представител, цитиран от Ройтерс и БТА.\r\nПървите дипломати на Великобритания, Германия, Италия, Канада, САЩ, Франция и Япония, които се събраха вчера на двудневна среща в Торонто, Канада, разискваха напреженията с Русия, Иран и Северна Корея, както и ситуацията във Венецуела и Мианма.\r\n\"Г-7 единодушно се противопоставят на зловредното поведение на Русия\", заяви пред журналисти висшият представител на Държавния департамент на САЩ, пожелал анонимност. \"Има готовност сред членовете на Г-7 за диалог с Русия, но наред с това ние я държим отговорна за зловредните й действия и за усилията да дестабилизира (други) страни\", добави той.\n\n\n\r\r\n                    \r\n                    Министрите ще издадат днес заключителна декларация, в която ще потвърдят непреклонната си линия към Москва, добавя Ройтерс, като цитира източници, запознати с дискусиите в Торонто.\r\n\"Декларацията ще бъде твърда заради онова, което направиха руснаците досега. Но тя може да се интерпретира и като запазване на отворена врата\", каза източник, пожелал анонимност, и добави: \"Ние им казваме: ако искате да се отнасяме към вас като към велика сила, работете с нас\".\r\nГерманският външен министър Хайко Маас прикани Москва да помогне за уреждане на кризата в Сирия, където Русия и Иран подкрепят президента Башар Асад. \"Ние знаем, че сирийският конфликт не може да бъде уреден без Русия. Но тя трябва да направи конструктивни предложения\", каза той вчера пред журналисти.\r\nВъншните министри подготвят срещата на лидерите на Г-7 в Квебек, в Канада, на 8 и 9 юни.\r\nТе няма да обсъждат нови наказателни мерки срещу Москва, защото Великобритания, Франция, Германия и Италия членуват в Европейския съюз, който трябва да вземе колективно решение какви мерки да предприеме. Но този въпрос вероятно ще бъде разисква в двустранни разговори между страните от Г-7, посочва Ройтерс.", "date": "2018.04.23", "title": "Г-7 единодушно порица Русия за зловредното й поведениe"}
{"url": "https://www.dnes.bg/usa/2018/04/23/4-5-mln-maikyl-blumbyrg-plashta-us-smetkata-za-klimata.374360", "text": "Милиардерът и бивш кмет на Ню Йорк Майкъл Блумбърг ще напише чек за 4,5 милиона долара, за да покрие финансовото участие на САЩ в Парижкото споразумение за климата за тази година. Това съобщи Ройтерс, цитирана от БТА.\r\nМиналата година президентът Доналд Тръмп оттегли Съединените щати от споразумението и така САЩ станаха единствената страна, която се обяви против него.\r\nБлумбърг каза в интервю за Си Би Ес, че се надява Тръмп да промени мнението си догодина.\r\nБившият кмет на Ню Йорк ще продължи да отпуска пари за споразумението за борба с климатичните промени дори и ако Съединените щати не се върнат в него.\r\n\"Фондацията за благотворителност на Блумбърг ще изпълни обещанието си да покрива всички наложени от федералното правителство съкращения на разходите на САЩ за климата\", се казва в декларация на фондацията.\r\n ", "date": "2018.04.23", "title": "$4,5 млн.! Майкъл Блумбърг плаща US сметката за климата "}
{"url": "https://www.dnes.bg/snimka-na-denia/2018/04/23/aprilsko-liato-slynchev-i-topyl-ponedelnik.374361", "text": "Времето днес ще е слънчево и горещо, в някои части от страната температурите ще стигнат до летните 30 градуса.\r\nТова прогнозират синоптиците от НИМХ при БАН, цитирани от \"Фокус\".\r\nОколо и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток.\r\nМинималните температури ще са между 7° и 12°, дневните - предимно между 25° и 30°.\r\nАтмосферното налягане е по-високо от средното за април и ще остане без съществена промяна.\r\nИ край морето ще е слънчево и топло.\rОколо и след обяд ще се развие купеста облачност, но само на отделни места по Северното Черноморие ще превали, възможно е и да прегърми. Ще духа слаб до умерен вятър, който ще се ориентира от изток-североизток.\r\nЩе се затопли и максималните температури ще са между 18° и 23°. Температурата на морската вода е 12-13°. Вълнението на морето ще е 1-2 бала.\r\nНад планините ще бъде предимно слънчево и топло. В следобедните часове ще се развие купеста облачност, но само на отделни места в Рило-Родопска област ще превали, възможно е и да прегърми.\r\nЩе духа слаб до умерен северозападен вятър. Максималната температура на височина 1200 метра ще е около 18°, на 2000 метра – около 11°.\r\nПрез първата половина от новата седмица времето ще остане топло и предимно слънчево. В следобедните часове, главно над планинските райони, ще се развива купеста облачност, по-значителна във вторник и през нощта срещу сряда, когато на отделни места ще превали краткотраен дъжд, ще прегърми.\r\nВ сряда след пладне краткотрайни превалявания ще има главно в Рило-Родопската област. Вятърът ще е от запад-северозапад, предимно слаб. Минималните температури най-често ще са между 9° и 14°, а дневните през повечето дни - между 25° и 30°, в четвъртък е възможно и да надхвърлят 30°.\n\r\n ", "date": "2018.04.23", "title": "Априлско лято: Слънчев и топъл понеделник!"}
{"url": "https://www.dnes.bg/usa/2018/04/23/makron-otiva-pri-trymp-za-iran-mitata-i-klimata.374362", "text": "Френският президент Еманюел Макрон ще се срещне днес в САЩ със своя колега Доналд Тръмп, когото се надява да убеди по множество спорни въпроси, без изобщо да е сигурно, че ще бъде чут. Това пише Франс прес часове преди срещата.\r\nМакрон е първият чуждестранен лидер, когото Тръмп ще приеме с всички почести на държавно посещение.\r\nДвамата ще имат частна вечеря в историческата резиденция на Джордж Вашингтон Маунт Върнън, последвана от церемония в градината на Белия дом и вечерен прием в неговите салони, съобщи БТА.\n\n\n\r\nВъпреки че са толкова различни един от друг, всеки от двамата лидери обича да припомня общото помежду им - че са спечелили изборна победа, каквато за мнозина дотогава е изглеждала немислима, припомня френската агенция.\r\r\n                    \r\n                    Макрон се хвали, че между него и американския президент има \"много лична връзка\" и \"добро равнище на доверие и уважение\", а тази седмица обясни пред сп. \"Ванити феър\", че цени \"доста директните\" разговори с Тръмп.\r\nДвамата ръководители обаче имат диаметрално противоположни позиции по редица въпроси - от климата през свободната търговия до Иран. И макар да се въодушеви от парада за 14 юли на \"Шанз Елизе\" в Париж дотолкова, че да поиска да организира подобен във Вашингтон, досега Тръмп на практика не е отстъпил от нито едно от вижданията си.\r\nЗа френския държавен глава, който в сряда ще говори пред Конгреса на английски, е важно какво ще постигне в тридневната си визита, освен напомняне за \"уникалния статут на Франция, най-близкия съюзник на Америка\".\r\nОчаква се в разговорите да доминира въпросът за споразумението за иранската ядрена програма преди очакваното след три седмици решение на Тръмп за бъдещето на сделката.\r\nВ предизборната кампания той обеща \"да скъса\" споразумението - плод на дългогодишни преговори, чиято цел бе да се попречи на Иран да се сдобие с ядрена бомба.Голям поддръжник на запазването на споразумението, френското президентство се изказа \"крайно предпазливо\" за шансовете си за убеждаване, тъй като \"признаците не са окуражаващи\".\r\nДруга гореща тема - източник на напрежение - е, че на 1 май изтича срокът, в който страните от Европейския съюз са освободени от митата върху стоманата и алуминия.\r\nКолкото до парижкото споразумение от 2015 г. за климата, Макрон се надяваше още тази есен да привлече Тръмп обратно в него, но засега въпросът изглежда остава на втори план.\r\n ", "date": "2018.04.23", "title": "Макрон отива при Тръмп – за Иран, митата и климата"}
{"url": "https://www.dnes.bg/usa/2018/04/23/zashto-se-buntuvat-bogatashite-v-niu-iork.374373", "text": "Местните жители наричат един отрязък на \"West 57 Street\" в Ню Йорк \"Billionaires Row\": Редица от най-богатите хора в света са закупили апартаменти тук. Сред тях е и предприемачът от сферата на информационните технологии Майкъл Дел, който наскоро придоби най-скъпия апартамент в кулата One57 (за 100,47 млн. долара).\r\nВ този квартал на милиардерите наскоро избухна спор: градът иска да построи приют за бездомници на ъгъла на \"West 58 Street\", точно на задния вход на кулата One57. 140 души ще бъдат настанени в бившия хотел Park Savoy, който ще бъде превърнат в приют, пише агенция AP.\r\nЖителите на околните блокове реагираха на новината със сериозна критика. \"West 58 Street\" е задният двор на милиардерите\", цитира AP живеещ там музикален продуцент, \"но е и предният двор на семействата от средната класа с деца и по-възрастни съграждани\".\r\r\n                    \r\n                    Опонентите на съоръжението считат това като проблем за сигурността на квартала. Те също така критикуват онова, което наричат \"изключително потайно\" жилищно планиране, за което няма разрешително за дейността или екологична оценка. Тук те постигат частичен успех: От 8 февруари засега ремонтната дейност в хотела е замразена, докато не се набавят всички необходими разрешителни.\r\nНо богатите жители на квартала очевидно се притесняват от потенциалните си нови съседи и по други начини. Бездомните няма да могат да си позволят да живеят в квартала, където един хамбургер струва 20 долара, заяви адвокат пред AP. Тя се страхува, че в крайна сметка хората ще се провалят там, докато операторът на институцията пълни джобовете си с обществени средства. Подобни аргументи напомнят на спора за настаняване на бежанци в престижния квартал Харфестехуде в Хамбург.\r\nПротестиращите получават подкрепа например от New York Post, чийто репортер с ресор недвижими имоти изразява ясно разбиране за опасенията за сигурността. Стив Куозо гарнира коментара си с остри критики към кмета Бил Де Блазио: „Поддръжниците на демократа очевидно изпитват крадливо удоволствие, когато членове на средната и горната класа на обществото се гърчат“.\r\nМилиардерите от жилищната кула One57 все още не са коментирали проекта. Въпреки това един портиер е казал пред Guardian, че е сигурен, „че нашите обитатели няма да бъдат доволни\".\r\nОще подобни анализи четете в сайта на ", "date": "2018.04.23", "title": "Защо се бунтуват богаташите в Ню Йорк?"}
{"url": "https://www.dnes.bg/notifikacii/2018/04/23/kitaiskiiat-alibaba-nakazva-amerikanskite-marki.374376", "text": "2018 г. изглеждаше като плодоносна година за бизнеса в Китай. Американска компания за облекло очакваше 20% скок в онлайн продажбите на платформата Tmall на Alibaba благодарение на огромния обхват на електронния комерсиален гигант.\r\nНо ръководителите на тази компания скоро научиха, че това, което Alibaba дава, може да си го вземе бързо.\r\nКомпанията отказва да подпише договор за изключително сътрудничество с Alibaba и вместо това участва в голяма промоция за продажби с неговия конкурент JD.com Inc. Tmall я наказа, като предприема стъпки за намаляване на трафика към нейния магазин, съобщиха от компанията пред The Associated Press. Мениджърите поясняват, че рекламните банери са изчезнали от забележителни места в сайтовете на Tmall, компанията е блокирана от възможността за специални продажби, а продуктите вече не се появяват в най-добрите резултати от търсенето.\rИзвестната американска марка твърди, че продажбите ѝ на Tmall са спаднали с 10-20% за година. Hidden Field\r\n\"Въз основа на продажбите ни трябваше да сме на видно място, но бяхме в дъното на страницата\", казва директор на марката за електронна търговия, който е говорил пред агенцията само при условие, че ще остане анонимен поради страх от по-нататъшни ответни действия. „Това е явно манипулиране на трафика. Това е явно наказание“, казва той.\r\nДокато администрацията на Тръмп настоява Китай да играе с правилата за справедлива търговия, компаниите започват по-тиха, но не по-малко важна борба за базиран на правилата достъп до онлайн пазара на стойност 610 млрд. долара.\r\nРъководители на пет големи потребителски марки заявиха пред AP, че след като са отказали да влизат в ексклузивни партньорства с Alibaba, трафикът към магазините им в Tmall е падал значително, влошавайки продажбите. Три от тях са американски компании с продажби за милиарди долари годишно, които разчитат на Китай за общия си растеж.\r\nAlibaba Group Holding Ltd. отрича да е наказвала дружествата.\r\nВ изявление Alibaba пояснява, че преследването на изключителни сделки е обща практика в индустрията и нарече обвиненията \"напълно неверни\".\r\n„Alibaba и Tmall провеждат бизнес в пълно съответствие с китайските закони\", казва концернът. „Подобно на много платформи за електронна търговия ние имаме изключителни партньорства с някои от търговците на Tmall. Търговецът решава да избере такова споразумение поради привлекателните услуги и стойност, които Tmall носи за тях\".\r\nРъководителите са говорили пред AP само при условие, че останат анонимни поради страх от репресии, но загрижеността им е отразена от група различни индустрии в САЩ, маркетингови консултанти и политици в Китай и самата JD.com.\r\nВ реч, посветена на киберпространството, през миналата седмица китайският президент Си Дзинпин каза, че гарантирането на свободна и честна онлайн конкуренция е регулаторен приоритет, като се позовава на необходимостта „да се култивира справедлива пазарна среда, да се укрепи защитата на интелектуалната собственост и да се противопостави на монопола и нелоялната конкуренция\".\r\nВ продължилото няколко месеца разследване AP интервюира повече от 30 души и преразглежда два договора с Alibaba, които съдържат необявените по-рано клаузи за изключителност. AP установява, че платформите, които контролират достъпа до китайски онлайн потребители, притежават такава огромна мощ, че дори чуждестранните мултимилиардни компании могат да имат проблеми при отказ за сътрудничество.\r\n\"Настояваме властите бързо да разследват и да предприемат стъпки, за да гарантират премахването на такива практики от нарастващия китайски пазар\", заяви Стивън Ламар, изпълнителен вицепрезидент на Американската асоциация за облекло и обувки, добавяйки, че членовете на неговата индустриална група са се оплакали от нелоялни конкурентни практики на Alibaba. \r\n", "date": "2018.04.23", "title": "Китайският Alibaba наказва американските марки?"}
{"url": "https://www.dnes.bg/rusia/2018/04/23/skripal-i-siriia-izostriha-spora-radev-cvetanov.374375", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед случая \"Скрипал\" и въздушните удари в Сирия са тези, които изправиха един срещу друг председателя на парламентарната група на ГЕРБ Цветан Цветанов и президента Румен Радев.\n\n\n\r\nПрез миналата седмица пък държавният глава изнесе реч пред студенти, в която обяви, че държавата се управлява на тъмно. Задочният спор и конфликтите между двамата обаче спестяват на премиера Бойко Борисов необходимостта от директен конфликт с държавния глава. Това е мнението на политолога проф. Димитър Димитров.\r\n\"Това е наистина едно огромно удобство\", категоричен беше той пред .\r\r\n                    \r\n                    Проф. Димитров допълни, че няма как разделянето на света заради конфликта в Сирия да не се отрази и на политическия живот у нас.\r\nТатяна Буруджиева пък обясни, че Цветан Цветанов за пореден път прави фалшиви връзки между две неща, между които обаче няма такава и го обявява за факт. По думите ѝ премиерът Бойко Борисов е реагирал много по-добре на обвиненията от страна на държавния глава.\r\n\"Големият проблем е как правиш извода, че ние сме извън НАТО и извън Европейския съюз, аз лично не мога да го разбера\", каза тя в студиото на \"България сутрин\".\n\r\nСпоред Буруджиева президентът Румен Радев никога не е декларирал подобно нещо.\n\r\n\r\n ", "date": "2018.04.23", "title": "\"Скрипал\" и Сирия изостриха спора Радев - Цветанов"}
{"url": "https://www.dnes.bg/stranata/2018/04/23/otkriha-tialoto-na-myj-v-reka-skyt.374386", "text": "Тяло на мъж е открито в коритото на река Скът край врачанското село Търнава, съобщават от Областната дирекция на МВР. \r\nНа 22 април, в РУ-Бяла Слатина е получено съобщение от жител на село Търнава. Той съобщил, че е намерил труп на мъж в реката, в северната част на селото. \r\nПолицейските служители са установили, че трупът е на 42-годишен мъж от село Търнава, който е в неизвестност от 14 февруари.\r\nПри първоначалния оглед не са установени следи от насилие. Образувано е досъдебно производство.", "date": "2018.04.23", "title": "Откриха тялото на мъж в река Скът"}
{"url": "https://www.dnes.bg/world/2018/04/23/kim-syglasen-sasht-proveriavat-iadreniia-poligon.374378", "text": "Лидерът на Северна Корея Ким Чен Ун е дал съгласие за проверка на севернокорейския ядрен полигон от американски инспектори, съобщава агенция Блумбърг, предаде ТАСС.\n\n\n\r\nВ хода на неотдавнашната си среща с директора на ЦРУ Майкъл Помпео Ким Чен Ун се е съгласил с молбата на САЩ да инспектират севернокорейския ядрен полигон, отбелязва агенцията. \r\nПо нейни данни лидерът на Северна Корея в хода на разговорите с Помпео е отбелязал, че \"Пхенян няма причини да не замрази работата на полигона, ако бъде гарантирана безопасността\" на Севера.\r\nБлумбърг също така съобщава, че САЩ \"разглеждат различни стъпки за проверка на работата на ядрените обекти\" на Северна Корея, след като инспекторите получат официално разрешение за достъп до тях. \r\n/БТА/", "date": "2018.04.23", "title": "Ким съгласен – САЩ проверяват ядрения полигон"}
{"url": "https://www.dnes.bg/zvezdi/2018/04/23/vania-chervenkova-propusna-rojdeniia-den-na-shterka-si.374387", "text": "Докато Ваня Червенкова представяше новата си книга \"Кодово име: Живот\" във Велико Търново, дъщеря й Никол празнува рожден ден с приятели в София.\r\n\"Това е моята дъщеря - Никол Ванкова Червенкова! За добро или лошо... Господ избра точно на този ден, аз да бъда нейната майка! Може би не бях най-добрата, но със сигурност се постарах във времето! \r\nТя има цялото ми сърце! Споделете с мен този ден. Аз не мога да бъда до нея точно днес, но Ви моля всички да я поздравим и да и подарите частица положителна енергия!\"\n\r\nТова написа в профила си във Facebook Ваня Червенкова за деня на момичето си, което облече шикозна бяла рокля, за да отбележи празника си.\r\r\n                    \r\n                    Младата дама избра единствения у нас клуб, на чиято сцена освен балет и певици, могат да бъдат видяни истински магии, представени от най-добрия млад талант на България – Starboy Ayvon. \r\nОще много известни хора от шоу средите като фолк певицата Ивена, манекенки, миски и илюзионистът Петър Василев-Паоло купонясваха в атрактивното заведение, макар дошли не със специална покана за рождения ден на щерката на Ваня Червенкова. Но поздравиха младата дама.\r\n ", "date": "2018.04.23", "title": "Ваня Червенкова пропусна рождения ден на щерка си"}
{"url": "https://www.dnes.bg/football/2018/04/23/bez-konkurenciia-v-angliia-igrach-na-sezona-e-mohamed-salah.374379", "text": "Крилото на Ливърпул Мохамед Салах спечели наградата за играч на сезон 2017/2018 в английската Висша лига в анкетата на Асоциацията на професионалните футболисти. Салах остави зад себе си триото от Манчестър Сити Кевин Де Бройне, Лерой Сане и Давид Силва, както и Хари Кейн от Тотнъм и Давид де Хеа от Манчестър Юнайтед.\n\r\n\"За мене е голяма чест, специално да бъда избран от колегите\", заяви Салах, след като получи наградата си в Лондон. \"Щастлив съм и много горд. Благодаря на футболистите, които са мe посочили\".\n\r\nСалах води в листата при голмайсторите във Висшата лига с 31 гола в първия си сезон в Ливърпул, след като през миналото лято дойде от Рома. Той има 41 гола в 46 мача във всички турнири и през седмицата ще се изправи срещу бившия си отбор на полуфинал в Шампионската лига.\r\n                    \r\n                    \r\n\"Моето лично желание е да спечеля всичко с отбора. И винаги мисля първо за отбора, а след това за себе си. Най-важното нещо е да донесем на отбора някакъв трофей, колкото можем по-важен\", заяви още египтянинът.\n\r\nТой е седмият футболист на \"червените\" от Анфийлд, който печели този приз, като за последно преди него това е сторил Луис Суарес през 2013/2014.\n\r\nЛерой Сане спечели наградата за най-добър млад играч. 22-годишният германец помогна на Сити да спечели титлата, а през този сезон има 9 гола и 12 асистенции в 28 мача.\n\r\nСлед него се наредиха Хари Кейн (Тотнъм), съотборниците му при небесносините Рахийм Стърлинг и Едерсон Мораеш и Маркъс Рашфорд от Манчестър Юнайтед. Райън Сесеньон от Фулъм спечели наградата за номер 1 в Лига Чемпиъншип.\n\r\n\r\n ", "date": "2018.04.23", "title": "Без конкуренция в Англия: \"Играч на сезона\" е Мохамед Салах"}
{"url": "https://www.dnes.bg/politika/2018/04/23/borisov-za-putin-znae-che-pyrvo-sa-bylgariia-i-es-s-rusiia-kakvoto-mojem.374389", "text": "България е на първо място, а външнополитическите приоритети са ЕС и НАТО. След тях е каналът за комуникация с Ердоган, а Путин знае, че след ЕС, всичко, което можем, го правим  с Русия.\r\nТези и други признания министър-председателят прави в интервю за Дир.бг.\r\nВ него той обяснява, че никой не е имал нищо против позицията на България по случая  \"Скрипал\". Страната ни не изгони руски дипломати, както направиха редица  страни от ЕС.\r\n\"За радост вече съм си извоювал позиция с мен  да разговарят, а не да ме осъждат\", казва Борисов. Той обяснява, че  приоритетите му във външната политика винаги са били ЕС и НАТО. В същото  време държи канала на комуникация с Реджеп Таип Ердоган, а с президента  на Русия е в много добър, работен, изпълнен с доверие контакт.\n\n\n\r\r\n                    \r\n                    \"Той знае, че първо гледам България, второ ЕС и тогава всичко, което можем да направим с Русия го правим\", казва Борисов.\r\nТой е категоричен, че не гледа към президентския пост, а след пет години се вижда само като партиен лидер.\r\n\"След пет години ще си управлявам партията, ако сме живи и здрави, но само Господ разполага\", отвръща Борисов на въпроса къде се виждате след петилетка.\r\nЛидерът на ГЕРБ е категоричен, че не се стреми към президентския пост, целта му стига до това да си изкара мандата.\r\n\"Да си изкарам мандата. Ако питате директно президентската институция никога не ме е интересувала\", казва премиерът.\r\nТой дава да се разбере и че управляващата коалиция е стабилна. Борисов е категоричен, че с Волен Сидеров, Валери Симеонов и Красимир Каракачанов има прекрасен диалог.\r\nПремиерът коментира и отношенията си с президента. Той признава, че е обиден, но е готов да превъзмогне това от уважение към институцията на държавния глава.\r\nБорисов обяснява, че на заседанието на Консултативния съвет по национална сигурност в четвъртък е казал на президента очи в очи каквото има.\r\n\"Аз съм казал на КСНС това, което имаше да казвам в очите, че се чувствам обиден и в същото време уважавам институцията\", казва той.\r\nЗа сделката около ЧЕЗ премиерът казва, че всичко, разиграло се около нея, е един голям балон. Според него БСП са против всичко, което правят управляващите.\r\n\"Но както и да е, това е тяхна работа\", казва Борисов.\r\nПремиерът се връща до влизането си в политиката. \"Не бях наивен, а ядосан, когато влязох в политиката. Ако не ме бяха изгонили от МВР, още щях да си марширувам по плаца\", казва той.", "date": "2018.04.23", "title": "Борисов за Путин: Знае, че първо са България и ЕС! С Русия - каквото можем!"}
{"url": "https://www.dnes.bg/health/2018/04/23/5-hrani-koito-povishavat-tegloto-pri-decata.374248", "text": "Едно от най-големите предизвикателства за един родител е оформянето на менюто на малките деца. То трябва да е разнообразно, съобразено с възрастта, предпочитанията на малките, но най-вече да е здравословно.\r\nЗнаете ли, че имунитетът при децата е свързан със здравословното повишаване на теглото? Ако случайно вашето дете трябва да наддаде килограми или искате да поддържате здравословно тегло, вижте кои храни могат да ви помогнат.\r\n\r\nКърменето е един от най-добрите начини вашето бебе да наддаде тегло в първите 6 месеца. По отношение на храненето, няма храна, подобна на майчиното мляко. То е питателно, здравословно, балансирано, осигуряващо важни хранителни елементи за развитието на детето.\r\r\n                    \r\n                    Освен това кърмените бебета по-рядко страдат от запек или разстройство на стомаха, тъй като кърмата е много лесносмилаема.\r\nХубаво е, ако кърмите вашето бебе да добавите към храненето си повече сурови бадеми, леща, нахут, тъй като това ще повлияе на синтеза на кърма.\r\n\r\nМалките деца ги обичат, а вкусните плодове им осигуряват калий, фибри и въглехидрати. Бананите са и едни от първите плодове, които малките опитват. Те са идеална храна, когато сте на път или разходка, защото бързо осигуряват необходимата енергия и засищат.\r\nАко ги приготвяте на пюре може да ги комбинирате и с други подходящи за възрастта на детето плодове, зеленчуци.\r\n", "date": "2018.04.23", "title": "5 храни, които повишават теглото при децата"}
{"url": "https://www.dnes.bg/stranata/2018/04/23/sofiia-raste-s-2391-dushi-m-g-po-statistika-stolichani-sa-1-238-438.374377", "text": "Пет областни центъра са увеличили през миналата година броя на жителите си. Към Варна, Велико Търново, Пловдив и София, които увеличиха населението си и през 2016 година, се присъединява Кърджали. Това показва проверка на БТА на данните за населението по градове и пол към 31 декември 2017 година на Националния статистически институт. \n\r\nСпоред справката от общо 257 български града само 25 са увеличили броя на населението си през изминалата година, като за сравнение през 2016 година техният брой е бил 23. \n\r\nВ останалите 232 града населението намалява с различен брой хора, показват данните. \n\r\nПрез миналата година българските градове, чието население е под 1000 души, се увеличават с още един и стават шест. В групата на Мелник, Маджарово, Плиска, Китен и Клисура вече е и Брусарци.\r\n                    \r\n                    \r\nНай-голямо увеличение на населението има столицата, най-малко - в Разлог\n\r\nСпоред данните през 2017 година най-голямото увеличение на населението е регистрирано в София. Броят на жителите в столицата се е увеличил спрямо предходната година с 2391 души и достига 1 238 438 души. \n\r\nСлед София най-голямо е увеличението на населението в Пловдив с 1789 души, с което градът под тепетата вече има население от 345 213. \n\r\nТретият по големина град в страната - Варна, увеличава през 2017 година жителите си с 677, а общото население на града е 335 854 души. \n\r\nВелико Търново за втора поредна година бележи ръст на жителите си. През миналата година старопрестолният град увеличава жителите си с 302 и достига 68 780 жители. \n\r\nКърджали пък през 2017 година увеличава населението си със 160 души и има 43 182 жители.\n\r\nВ необластните градове най-голямо увеличение на населението има в Симеоновград, чиито жители към края на миналата година са с 566 повече. С повече от 100 души през миналата година населението си увеличават три града - Несебър /с 201/, Банско /със 168/ и Ардино /със 120/, сочат данните. \n\r\nПрез 2017 година населението си са увеличили още Крумовград - с 47 души, Момчилград - с 42 души, Николаево - с 37 души, Джебел - с 36 души, Каолиново - с 26 души, Върбица - с 20 души, Трън - с 19 души, Брезник и Поморие - с по 18 души, Провадия и Гурково - по 13 души и Камено - с 10 души. С под 10 жители увеличават населението си Шивачево - 9 души, Божурище - с 8 души, Банкя - с 5 души и Разлог - с 2-ма души.\n\r\nГрадовете, в които се отчита увеличение на населението през 2017 година, са разположени в общо 13 области. Първенец в това отношение е област с административен център Кърджали, в която има пет града, като всички увеличават населението си. Това, освен областния център, са Ардино, Джебел, Крумовград и Момчилград. В област Бургас, в която има 20 града, са разположени 3 от градовете с увеличен брой жители. Това са Камено, Несебър и Поморие.\n\r\nВ шест области са разположени по два от градовете с повишаващ се брой на жителите. Това са Банско и Разлог в Благоевградска област, Варна и Провадия - във Варненска област, Брезник и Трън - в област Перник, Банкя и столицата - в област София-град, Гурково и Николаево - в Старозагорска област и Върбица и Каолиново - в Шуменска област.\n\r\nОстаналите пет града са във Великотърновска област - областният център, Пловдивска област - отново областният център, Сливенска област - Шивачево, Софийска област - Божурище и Хасковска област - Симеоновград.\n\r\nДанните показват, че от всички градове в страната най-много жители през 2017 година губи Шумен - 1130 души. Сред другите градове с намаляващо население няма такъв, който да е изгубил повече от 1000 жители.\n\r\nСред областните центрове след Шумен най-много намалява населението на Габрово - с 941 души. Плевен губи през миналата година 910 жители, а Добрич - 900 души. Един областен център намалява през 2017 година с малко повече от 800 души. Това е Русе, който губи 811 души от населението си. Три областни града намаляват с между 600 и 700 души през миналата година. Това са Ямбол - с 696 души, Ловеч - с 608 души и Видин - с 606 души. С малко повече от 500 души през миналата година е намаляло населението на Силистра - 509 души.\n\r\nПет областни центъра намаляват с между 400 и 500 души. Това са Стара Загора - с 474 души, Перник и Хасково - с по 472-ма души, Кюстендил - с 456 души и Враца - с 450 души. През миналата година с между 300 и 400 души са намалели жителите на областните градове Пазарджик /с 391 души/, Разград /с 380 души/ и Смолян /с 309 души/.\n\r\nВ два областни града населението е намаляло през изминалата година с между 200 и 300 души. Това са Сливен - с 259 души и Монтана - с 243 души. В Благоевград през 2017 година населението е намаляло със 150 души. В два областни града жителите намаляват с под 100 души. Това са Търговище - с 90 жители, и Бургас - със 72 души.\r\nПри необластните градове за втора поредна година най-много е намаляло населението на Свищов - с 822 души. С между 400 и 500 души намаляват жителите на Дупница - с 462 души, и Димитровград - с 460 души. С повече от 500 души намаляват жителите на Дупница - с 520. Три града губят между 300 и 400 души от населението си. Това са Петрич - с 376 души, Лом - с 360 души, Казанлък - с 316 души, и Горна Оряховица - с 305 души.\n\r\nЕдинадесет български града са намалели през 2017 година с между 200 и 300 жители. Това са Нова Загора - с 283 души, Севлиево - с 244 души, Карлово - 231 души, Харманли - с 227 души, Козлодуй - с 226 души, Трявна - с 215 души, Бяла Слатина - с 213 души, Асеновград - с 208 души, Елхово - с 205 души, Пещера - с 203 души, и Червен бряг - с 201 души.\n\r\nТочно 10 жители през миналата година са изгубили най-малкият български град Мелник, както и Бяла /област Варна/. В три града населението е намаляло под 10 души. Това са Павел баня - с 9 души, Шипка - със 7 души, и Маджарово - с 3 души.\n\r\nИ през 2017 година най-малкият областен център в страната е Смолян с население от 28 851. В топ 3 за областните центрове с най-малко население са още Разград с 30 921 жители и Силистра с 31 891 жители.\n\r\nНай-големият необластен град продължава да е Асеновград с население от 49 042 души, а след него са Казанлък с 44 760 жители и Димитровград с 34 614 души. През миналата година българските градове, чието население е под 1000 души, се увеличават с още един и стават пет.\n\r\nВ групата на най-малкия български град Мелник /189 жители/, Маджарово /584 жители/, Плиска /840 жители/, Китен /925 жители/ и Клисура /948 жители/, вече е и Брусарци, който губи 34 свои жители и вече е с население 978 жители.", "date": "2018.04.23", "title": "София расте с 2391 души м.г. По статистика столичани са 1 238 438!"}
{"url": "https://www.dnes.bg/teatar/2018/04/23/slava-racheva-ozvuchila-pedia-chovek-lakyt-brada-na-80.374383", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАктрисата Слава Рачева навърши 80 години! Персонажът, който тя озвучава, Педя Човек, Лакът Брада от \"Лека нощ, деца\" е добре познат на по-зрелите поколения. \r\nКаква е тайната на дълголетието и колко сладък, смешен и чудат е животът ѝ?\r\n\"Животът се променя и трябва да очакваме доброто с надежда и любов. Нека имаме кураж, че всичко се оправя. Има и тъжни работи, но да ги забравяме. Радвам се, че съм имала възможност да разкажа много приказки на почти 5 поколения\", отбеляза рожденичката пред \r\nТя сподели, че въпреки славата си на разказвач на приказки за лека нощ, не е имала възможност да приспива така дъщерите си, тъй като не е имала много свободно време.\r\r\n                    \r\n                    \"Много исках да стана актриса. Много неща научих в театъра, с много хора се запознах и с много играех – благодаря на всички. Театърът е едно прекрасно място. Радвам се, че работих с деца\", разказа Рачева. ", "date": "2018.04.23", "title": "Слава Рачева, озвучила Педя Човек, Лакът Брада – на 80!"}
{"url": "https://www.dnes.bg/politika/2018/04/23/bakyrdjiev-vreme-e-za-reformi-da-se-svyrshi-nesvyrshenoto.374385", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ момента България е председател на Съвета на Европа. Погледът е обърнат към нас - какво правим с външната си политика, как действаме със Западните Балкани и т.н. След тези 6 месеца е крайно време системата да се рестартира и да започнат реформи в страната. Това каза бившият вицепремиер в правителството на Иван Костов Евгений Бакърджиев в студиото на \"България сутрин\".\n\r\nСпоред него това правителство е дошло с идеята да се реформират голяма част от секторите, които \"висят\" още от края на миналия век, но това все още не се случва заради председателството.\n\r\n\"Тема номер едно - образованието. Там нищо не се прави. Същото се отнася и за здравеопазването. Не може да имаш над 400 болници - как ще стигнат парите? Не е наред системата. Всяко управление се изтощава, когато започваш да правиш реформи\", категоричен е анализаторът.\r\n                    \r\n                    \r\nПо думите му в България най-накрая трябва да се свърши несвършеното.\n\r\nМнението на председателя на Тракийските дружества Красимир Премянов е, че има сериозно разминаване в дневния ред на ЕС и този на България.\n\r\n\"Виждаме едно упорито противопоставяне в политическия живот на страната, от което няма ползи за държавата. Трябва да се търсят силни теми, по които да има единство и разбирателство. Много събития се случват без нашето внимание\", уточни Премянов пред .\n\r\nПредседателят на Тракийските дружества смята, че политиците трябва да се обединят около теми, свързани с разпределянето на средствата, даването на висок статус на майките и други.", "date": "2018.04.23", "title": "Бакърджиев: Време е за реформи, да се свърши несвършеното!"}
{"url": "https://www.dnes.bg/sport/2018/04/23/20-medala-za-otbora-po-karate-kak-se-pecheliat.374390", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКачествената подготовка и мотивацията на състезателите са основната причина за успехите на българския отбор по шотокан карате. Тимът ни се завърна от Европейското първенство в Полша с 20 отличия.\n\r\nСред тях са 6 титли, 6 сребърни и 12 бронзови медала. Това е поредното силно представяне на българските каратеки, а президентът на Българската федерация по шотокан карате Александър Славков обясни, че нашите състезатели традиционно се връщат с много медали от състезания.\n\r\n\"Вече имат извоювано име. Когато ги видят в категориите всички техни конкуренти се притесняват, имат респект\", каза Александър Славков в ефира на .\r\r\n                    \r\n                    Той допълни още, че българи са играли в почти всички финали на Европейското първенство и обясни, че каратето не е скъп спорт и най-хубавото е, че има много деца, които го практикуват.\n\r\n\n\r\n ", "date": "2018.04.23", "title": "20 медала за отбора по карате! Как се печелят?"}
{"url": "https://www.dnes.bg/obrazovanie/2018/04/23/razvitieto-na-regionite-fokusyt-na-konfereniiata-obrazovanie-i-biznes-regioni.374398", "text": "Какъв е ключът към развитието на регионите в България – във фокуса на конференията \"Образование и бизнес: Региони\" на 10 май\n\r\nОсмото издание на конференцията, организирана от , ще събере експерти от различни сфери на социалното, регионалното и икономическото развитие\n\r\nСътрудничеството между бизнеса и образованието е ключът към успешното развитие на отделните региони в страната. Но как местната власт и бизнес да развият предприемачеството сред младежите? Какви насърчителни мерки да предприемат? Как да развият талантите на учениците и студентите и как да ги задържат в региона – тези и още въпроси са във фокуса на , която се организира от националната телевизия Bulgaria ON AIR. Тя ще се проведе на 10 май 2018 г. от 16 часа в хотел Маринела, София.\r\n                    \r\n                    \r\nКонференцията цели да фокусира вниманието на институциите, общините и бизнеса върху образованието като катализатор за регионалния икономически растеж. По време на събитието ще се обсъди и влиянието на дигиталните и иновативните технологии върху управлението и развитието на регионите. \n\r\nВодещ на конференцията ще бъде Мартина Ганчева, журналист от Bulgaria ON AIR, а сред панелистите на \"Образование и бизнес: Региони\" ще бъдат експерти в социалното, регионалното и икономическото развитие. Провеждането на конференцията е част от мисията на Bulgaria ON AIR и цялата Investor Media Group да насърчава и разпространява проекти в подкрепа на образованието. \n\r\nСъбитието е със свободен достъп, а желаещите могат да се регистрират на адрес: .\n\r\nГенерални партньори са Пощенска банка и Аурубис България. Специални партньори са Солвей България, Дънди Прешъс Металс и Office 1 Superstore. Със съдействието на АЕЦ КОЗЛОДУЙ EАД и Община Габрово. \n\r\nИнституционални партньори:\n\r\nБългарска мрежа на Глобалния договор на ООН, Български форум на бизнес лидерите, Патентно ведомство на Република България, Асоциация на индустриалния капитал в България, ICAP България, Българско дружество за връзки с обществеността, Българска асоциация на PR агенциите, Българска търговско-промишлена палата, Българската индустриална асоциация, Италианската търговска камара, Българската асоциация на рекламодателите, Българската асоциация за управление на хора.\n\r\nМедийни партньори:\n\r\nОбразователен портал \"Академика\", Национално издателство \"Аз-буки\" \"Аз-чета\" и сайтът EspressoNews.", "date": "2018.04.23", "title": "Развитието на регионите - фокусът на конференията \"Образование и бизнес: Региони\""}
{"url": "https://www.dnes.bg/eu/2018/04/23/noviiat-mehanizym-za-zashtita-pri-bedstviia-na-ek-nadgrajda-stariia.374415", "text": "Новият механизъм RescEU на ЕК надгражда стария такъв за защита при бедствия. Това каза д-р Екатерина Богомилова, от катедра \"Национална и регионална сигурност\" към УНСС, в ефира на .\r\n\r\nТя обясни, че в стария механизъм отделните страни са участвали на доброволен принцип.\r\n\r\r\n                    \r\n                    Вижте повече на ", "date": "2018.04.23", "title": "Новият механизъм за защита при бедствия на ЕК надгражда стария"}
{"url": "https://www.dnes.bg/stranata/2018/04/23/sled-sblysyk-uaz-s-voenni-se-obyrna-na-trakiia.374421", "text": "Военен автомобил УАЗ се сблъска с друга кола и се обърна на магистрала \"Тракия\". \r\nИнцидентът стана около 270 км в посока Бургас. Няма пострадали при катастрофата.\r\nВоенните пътували от Пловдив за Бургас, съобщи bTV.\r\nПри удара е имало изтичане на голямо количество бензин по пътя, затова на място е била  изпратена пожарна от Нова Загора. За да предотвратят взрив, пожарникарите източили горивото и обезопасили пътя.\r\nВоенните са дали показания пред Военна полиция. Другият автомобил, участвал в катастрофата, е бил изтеглен. Пострадали пътници няма и в него.\r\nДвижението през 270 км на магистралата към Бургас се извършва в едната лента.\r\n ", "date": "2018.04.23", "title": "След сблъсък: УАЗ с военни се обърна на \"Тракия\""}
{"url": "https://www.dnes.bg/notifikacii/2018/04/23/hiliadi-na-protest-v-armeniia-sreshtu-kogo-i-kakvo.374400", "text": "Хиляди демонстранти, протестиращи от десетина дни в Армения - бивша съветска република в Кавказ, се надигат срещу бедността и корупцията в страната, но най-вече срещу безпрецедентния ход на експрезидента Серж Саркисян, останал на власт като премиер с по-големи пълномощия, пише Франс прес.\n\r\n\n\r\nАрменската конституция забранява на президента да управлява повече от два мандата, но Серж Саркисян, оглавил страната през 2008 г., прокара през 2015 г. оспорвана реформа, която прехвърли повечето властови пълномощия на премиера, оставяйки на президента предимно протоколни функции.\n\r\nНа 17 април Саркисян, чиято Републиканска партия има мнозинство в парламента, наложи избирането си за премиер и така се завърна на власт.\r\n\"Фактът, че един и същ човек управлява страната за трети пореден път, създава безпрецедентна ситуация\", обяснява за АФП аналитикът Ерванд Бозоян.\n\r\n\"Икономическото положение е много тежко, има и корупция, но най-важното е, че хората са против трети мандат за Серж Саркисян, не искат да живеят като в страните от Централна Азия\", където авторитарните президенти по принцип царстват пожизнено, изтъква той.\n\r\n\"Серж Саркисян е вече политически труп, а с трупове не се разговаря\", заяви водачът на протестите, депутатът Никол Пашинян.\n\r\n\n\r\nОсвен маневрите на Серж Саркисян, целящи да се задържи на власт след повече от десетилетие на президентския пост, демонстрантите критикуват 63-годишния бивш военен заради неуспеха му в борбата с бедността, докато националната икономика остава в ръцете на олигарси.\n\r\nДелът на бедните в Армения е бил 29,8 на сто през 2016 г. срещу 27,6 процента през 2008 г., сочат данни на Световната банка, а брутният вътрешен продукт на глава от населението остава 3770 долара - почти колкото и преди 10 години.\n\r\n\"Мнозина са без работа, живеят в бедност\", констатира аналитикът Хакоб Бадалян.\n\r\nЕдин от демонстрантите - 26-годишният Карапет Ананян, разказа как е бил \"твърде наивен, мислейки, че лесно ще намери работа\" с дипломата си от престижен икономически вуз. \"Безработен съм от три години, навсякъде ми казват, че работа няма. А властите постоянно обещават да открият хиляди работни места, но нищо не правят\", заяви той пред АФП.\n\r\n\n\r\nМного от протестиращите се обявяват и срещу скокообразно растящата корупция в полицията и правосъдната система, както и в образованието.\n\r\n\"Корупцията задушава днес страната. За да започнеш малък бизнес, трябва да бутнеш нещо на чиновниците. Агенти на данъчните също искат рушвети, дори учителите си просят подаръци\", разказва за АФП Мушег Хачатрян, безработен на 52 години.\r\n\"Нещата стават непоносими. А кой е виновен за всичко това? Естествено, Серж Саркисян\", уверява той.\n\r\nСпоред аналитика Хакоб Бадалян сред протестиращите \"има не само бедни, но и заможни хора, с хубави апартаменти и коли\". \"Значи им е писнало вече от цялата атмосфера на несправедливост\", обяснява той.\n\r\nСерж Саркисян минава за проруски политик, но демонстрантите изобщо не отправят обвинения в този дух - за разлика от прозападните вълнения на Майдана в Украйна, довели през февруари 2014 г. до свалянето на проруския президент Виктор Янукович.\r\n\"Този политически процес се развива без никакъв геополитически контекст\", уверява и Никол Пашинян. \"Не се ръководим нито от интересите на САЩ, нито от тези на ЕС, нито на Русия. Трябва да действаме само в интерес на Армения\", твърди той.\n\r\nПрезидентът на Русия Владимир Путин впрочем поздрави тази седмица Сeрж Саркисян по случай новото му назначение. А руската дипломация изрази \"убеденост\", че конфликтът в Армения \"ще бъде уреден по демократичен път и в рамките на закона\".\r\n \r\n/БТА/", "date": "2018.04.23", "title": "Хиляди на протест в Армения – срещу кого и какво?"}
{"url": "https://www.dnes.bg/teatar/2018/04/23/stefan-a-shterev-artistyt-ne-biva-da-ugodnichi-a-da-provokira.374396", "text": "\r\n\r\nВече 11-а година заедно с моите колеги и приятели Ива Свещарова и Вили Прагер организирамев този фестивал. Той се появи от нуждата да бъдат показвани български представления извън мейнстрийм контекста пред публика, а също и пред международни фестивални директори и програматори. И тогава, и днес смятаме, че всяка възможност за обмен и сверяване на часовника е полезна, необходима и освежаваща. Освен междунардоните представления, всяка година фестивалът предлага и своята образователна програма “Без дистанция”.\r\r\n                    \r\n                    В заглавието ѝ подсказваме, че общуването с артистите и техните методи на работа е непосредствено. Организираме работни ателиета, лекции, семинари, представяния на важни книги със световни имена. Запознаваме зрителите с тенденциите. Защото за нас е важно съзнанието, че “съвременното” върви с времето си, често го изпреварва, и трябва да се движим с него за да не се окажем някой ден в ситуация, където просто сме безнадеждно неадекватни. Фестивалът е отворен за широката публика и се радваме, че тя се увеличава все повече.\n\r\n\r\n“Извънредното положение” в случая е в контекста на изкуството, разбира се. Тази заемка от военно-политическия език ни позволи да заградим условно една територия, където да важат само законите на фестивала, а именно – майсторски изпълнения, интересно мислене, естетическа позиция, оригинално обръщане към миналото, ярък сценичен почерк.\r\n\r\nНе е нужно на всяка цена, но не е изключено. Това е сложна тема, но все пак за мен е важно какво разбираме под “социално ангажирано”. Ако някой автор или представление се обръщат към проблеми, които вълнуват всички ни в момента, като например бежанската криза, това прави ли го социално ангажирани? Или по скоро актуални? Каним автори, които имат различни подходи и теми, които ги вълнуват и представят пред публика – от такива, които ни занимават със собствените си страхове, его или нарцисизъм, до тези, които крият точно това и търсят нещо отвъд себе си. Винаги е интересно, защото тази амалгама произвежда неочаквани сценични решения. Които вълнуват, разсмиват и замислят.\r\n\r\nТази година на 11-ото издание в международната селекция има пет представления на много интересни автори от Франция, САЩ, Израел, Германия и Австралия.на Марк Томкинс, който откри програмата на фестивала, е много лично и вече историческо представление. То се играе от над 20 години и авторът му отдава своята почит към фигури в световното изкуство като Жозефин Бейкър и Вацлав Нижински през своя много специфичен и забавен език.\r\n на Ури Шафир пък се занимава с въпроса за нищото като форма, която според него може да бъде уловена. Заедно с партньора му на сцената Зуки Рингард се движат много просто и в същото време загадъчно. “Пориви” на Бенжамен Бертран носи естетическо наслаждение за сетивата и неслучайно той се нареди сред интересните фигури на световната сцена след премиерата…\r\n което направихме с медийния колектив ЛИГНА от Германия, също обръща внимание на актуални страхове и минали исторически събития, които сякаш определят съвремието ни. Още едно представление от Германия -  на Мелани Лейн, в което главните действащи лица не са артисти. Те са…професинални бодибилдърки. Роза Харте и Натали Шмит  се впускат в този смел експеримент, в който на сцената телата им уголемени от изискващия спорт са поставени в друга светлина и създават нов сценичен език.Това са накратко заглавията от международната програма.\r\nТази година фестивалът за пръв път провежда Българска танцова платформа. В рамките на четири дни, от 27 до 30 април, пред българската публика и специално поканените международни гости ще представим 13 представления - едни от най-успешните и интересни продукции от последните години.\r\nТехните автори са сред най-активните български артисти, работещи в полето на съвременния танц и пърформанс. Между тях има както млади артисти, така и доказани хореографи, колективи и компании като Иво Димчев, Галина Борисова, Ива Свещарова и Вили Прагер, Гараж колектив, Живко Желязков и други.\r\n\r\nИ формата, и съдържанието са тук и се видоизменят. Това е и интересното на съвременния танц. Понятията за него остаряват понякога толкова бързо, че езикът не можа да улови какво се е случило.\r\n\r\nСвързан съм с този проект като негов съавтор и режисьор. Премиерата му беше през септември 2017 във Франкфурт, Германия. Едно представление, което прави от публиката главни действащи лица в събития и думи, хореографирайки мащабни танцови картини и говорейки интимно за огромните ни страхове от другите, различните.\r\nЗа мен е чест, че ще можем да го покажем в България, тъй като дори драматургично в него има много българска история – Лайпцигския процес например. Интересно ми как публиката ще съпреживее това представление. За нас то беше две години и половина работа и часове записани интервюта, документи, статии и материали. Очаквам публиката след представлението да бъде опиянена и разгневена, но не на нас авторите, а на допуснатия страх, че всеки от нас може лесно да бъде подведен и да се включи в нечие безумие или абсурд.\r\n\r\nИзвънинституционалните артисти, тези на свободна практика, търсещите, за тях предизвикателвтото е как да намерят мотив да продължат още по-смело напред. Недостатъчната подкрепа към сектора поражда депрофесионализация и изтичане на мозъци. В крайна сметка артистът не е призван да угодничи, а да провокира действия и да мотивира.", "date": "2018.04.23", "title": "Стефан А. Щерев: Артистът не бива да угодничи, а да провокира "}
{"url": "https://www.dnes.bg/stranata/2018/04/23/i-zime-i-lete-kuche-jivee-na-terasa-vyv-varna.374414", "text": "Гражданин сигнализира чрез платформата за куче, което живее на тераса на апартамент във Варна и не излиза навън.\r\n\"Това куче живее на открита тераса целогодишно и никога не е разхождано. То се мъчи и живее в изпражнения\", пише в сигнала.\r\nПо думите на подателя заради това и в цялата кооперация на ул. Христо Самсаров 35 се разнася ужасна миризма. Затова и настоява да се вземат мерки.\r\n\"Това куче трябва да се отнеме от собственика му, който едва ли го е регистрилал\", настоява гражданинът.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.04.23", "title": "И зиме, и лете – куче живее на тераса във Варна"}
{"url": "https://www.dnes.bg/sofia/2018/04/23/fritiof-nansen-vecher-parkirali-koli-na-zavoi-spirki.374420", "text": "\n\r\nСтоличният булевард \"Фритьоф Нансен\" се превръща в паркинг за неправилно паркирали автомобили след изтичането на \"зелената зона\". За това алармира гражданин чрез платформата за сигнали .\r\n\"Всеки ден и особено всеки уикенд, когато няма зелена зона (а понякога и като има), улица Фритьоф Нансен става свободна зона да се паркира, който както желае без абсолютно никакви скрупули\", пише в сигнала.\r\nПодателят сигнализира, че се паркират автомобили на завои, спирки, ленти, където е забранено да се преминава.\r\nТой допълва, че нарушителите паркират безпроблемно така, дори когато в района има полиция.\r\r\n                    \r\n                    Ако видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.23", "title": "\"Фритьоф Нансен\" вечер: Паркирали коли на завои, спирки..."}
{"url": "https://www.dnes.bg/notifikacii/2018/04/23/prodi-pri-papata-a-apashi-obirat-doma-mu-v-bolonia.374422", "text": "Крадци обраха завчера семейния апартамент в Болоня на двукратния премиер на Италия и бивш шеф на Европейската комисия Романо Проди. \n\r\nБандитите нахлули в жилището му, докато той бил на нарочната ауденция, която папа Франциск даде в събота на представителна делегация от епархията на родния град на видния политик. \n\r\nПроди бе в събота сутринта на площад „Свети Петър“ във Ватикана със съпругата си Флавия Францони и с още 12 хиляди болончани. Сред тях бяха известните попзвезди от града – столица на богатата област Емилия Романя - Джани Моранди и Франческо Гучини, които пяха на Светия отец прочути парчета от репертоарите си, пише \"Монитор\".\n\r\n\"Задигнаха моите и на жена ми спомени от цял един живот, като се започне от ценната брошка от нейната баба, подарена при миропомазването й, и се стигне до моите 38 дипломи и медали на \"доктор хонорис кауза\", връчени ми в най-престижните университети на света!\" – оплака се 78-годишният Проди пред репортери. \r\nСпоред полицията бандата престъпници явно била информирана за пътуването на семейството в Рим и влязла в апартамента с взлом в нощта на събота срещу неделя. \n\r\nОсвен множество документи и спомени от един богат политически и личен живот крадците прибрали и някои скъпоценности. По собствените му думи самият експремиер съжалява особено за неговия и на съпругата му часовници, както и за някои нейни бижута. Ако се вярва на техните и на полицията сметки, обща стойност на откраднатите ценности надхвърля 30 хил. евро.\n\r\nВ нарочно съобщение силите за сигурност в Болоня уточниха, че нито в апартамента на семейство Проди, нито в намиращата се в центъра на града кооперация, са били инсталирани съоръжения за видео наблюдение. Ето защо вече два дни полицаите щателно търсят престъпниците в записите на камерите на близкия голям площад \"Санто Стефано\", както и на тези из съседните улици. \n\r\nЩо се отнася до мотивите за кражбата, то освен чисто криминалните специалните служби не изключват и политически. Преди няколко години към Проди отправиха смъртни заплахи анархистите от нелегалната организация \"ФАИ\" и те бяха припомнени на няколко пъти. Ето защо задигането завчера на неговите лични документи би могло да се смята и за ново предупреждение на анархистите.", "date": "2018.04.23", "title": "Проди при папата, а апаши обират дома му в Болоня"}
{"url": "https://www.dnes.bg/obshtestvo/2018/04/23/djipita-i-zdravni-inspektori-omerzitelni-zaplati.374432", "text": "\n\r\nДесетки общопрактикуващи лекари се събраха пред НДК на протест заради прекомерната бумащина и ниското възнаграждение за труда им.\r\nМедиците прочетоха декларация с исканията си. Лекарите настояват потребителската такса да стане 1% от минималната работна заплата, а освободените от нея да плащат пълния размер и сумите да им се реинбурсират от съответните институции.\r\nТе искат още и отпадане на 24-часовото им разположение на пациентите, което изисква сключване на договори с медицински центрове за нощните часове, почивните дни и празниците.\r\nВ същото време Служители от Регионалните здравни инспекции от цялата страна се събраха пред Министерството на здравеопазването. Те също настояха за по-високи заплати", "date": "2018.04.23", "title": "Джипита и здравни инспектори: ОмеРЗИтелни заплати!"}
{"url": "https://www.dnes.bg/obrazovanie/2018/04/23/vuzf-organizira-konferenciia-za-obshtoevropeiski-produkt-za-lichno-pensionno-osiguriavane.374433", "text": "Висшето училище по застраховане и финанси (ВУЗФ) организира международна конференция на тема “Общоевропейски продукт за лично пенсионно осигуряване (ОЕПЛПО) - регламент, ефекти и проблеми“, съвместно с Българското председателство на Съвета на ЕС 2018 и в партньорство с Investor.bg. Конференцията ще се проведе на 30 май 2018 г. в НДК и в нея ще участват над 140 делегати от България и Европа.\n\r\nПо време на форума ще бъдат разисквани аспектите и пазарните ефекти от въвеждането на единен общоевропейски продукт за лично пенсионно осигуряване, който има потенциал да промени пазара на спестяване за пенсия в Европейския съюз и да насочи вниманието на потребителите още повече върху дългосрочното спестяване. Такъв продукт към момента не съществува. През 2017 година Европейската комисия предложи проект на Регламент, с който се формулира основната рамка на регламентирането му. Преди приемането му, обаче, има редица въпросителни, които ще бъдат обсъдени на предстоящия форум. Той ще бъде открит от председателя на  Европейския орган за застраховане и професионално пенсионно осигуряване Габриел Бернардино.\r\n                    \r\n                    \r\nИнициативата на ВУЗФ за организиране на конференцията като част от програмата на Българското председателство на Съвета на ЕС, е важен етап в развитието на дискусията и анализа по повод въвеждането на такъв продукт в ЕС. Тя ще се проведе и в много важен момент - непосредствено преди Комисията по икономически и парични въпроси към Европейския парламент да излезе с предварително становище по проекта за Регламент, предложен от ЕК, което се очаква да се случи през месец юни 2018 г. \n\r\nКонференцията “Общоевропейски продукт за лично пенсионно осигуряване (ОЕПЛПО) - регламент, ефекти и проблеми“ се осъществява с институционалната подкрепа на заместник министър-председателя по икономическата и демографска политика Валери Симеонов, на Министерството на труда и социалната политика, Министерството на финансите, Комисията по труда, социалната и демографската политика и Комисията по бюджет и финанси към 44-то Народно събрание, Националния осигурителен институт, Асоциацията на българските застрахователи и Българската асоциация на дружествата за допълнително пенсионно осигуряване.\n\r\nВъв форума ще вземат участие и представители на Европейския орган за застраховане и професионално пенсионно осигуряване, Европейската комисия, Европейския парламент, Комисията за финансов надзор, Европейската асоциация на пенсионните дружества, Европейската застрахователна федерация, Европейската асоциация за управление на фондове и активи, Европейската актюерска асоциация, Организацията за икономическо сътрудничество и развитие, други специализирани органи и организации, пазарни участници, представители на научните среди, експерти в областта на капиталовите пенсии и капиталовите пазари. \n\r\nВУЗФ инициира и провеждане на  за използването на продукт за лично пенсионно осигуряване. Тя е качена на уебсайта на конференцията  и може да се попълва до 11 май. Обобщените данни ще бъдат представени по време на конференцията и публикувани, както на  , така и на . Резултатите от проучването ще бъдат полезни за българския законодател и за участниците на пазара на този вид услуги.\n\r\nПодробна информация за конференцията може да откриете сайта на събитието: http://pepp.vuzf.bg/.", "date": "2018.04.23", "title": "ВУЗФ организира конференция за общоевропейски продукт за лично пенсионно осигуряване"}
{"url": "https://www.dnes.bg/notifikacii/2018/04/23/priiateli-na-prostrelianiia-aleks-ne-e-nosil-oryjie.374406", "text": "\"Сашо никога не е носил оръжие, нито е имал афинитет към пистолети\" - казват приятели на 30-годишния Александър С., който бе открит прострелян в подземен гараж в Бургас късно снощи, цитирани от \"\".\r\nТе недоумяват какво точно се е случило в нощта на 22 април, когато 30-годишният мъж бе открит с огнестрелна рана в областта на слепоочието.\n\r\nСъщата вечер той празнувал с приятелката си Галина и тяхна компания рожден ден в квартирата си, която е в блок 161 на к-с \"Славейков\".\r\nДвамата наели жилището преди около година. Александър е от Силистра и дошъл при приятелката си, която е бургазлийка.\rВ момента 30-годишната Галина е заедно със следователи на местопроизшествието в блок 161, където започна повторен оглед.\r\nСпоред криминалисти обаче събраните до момента доказателства, между които и предсмъртно писмо, сочели, че най-вероятно става дума за опит за самоубийство.\r\nСъстоянието на простреляния Александър остава тежко, той е в кома в реанимацията на ЕМБАЛ-Бургас.\r\n\"Работим по всички възможни версии, чакаме резултати от назначените експертизи\", сподели директорът на ОДМВР-Бургас ст. ком. Калоян Калоянов.", "date": "2018.04.23", "title": "Приятели на простреляния Алекс: Не е носил оръжие!"}
{"url": "https://www.dnes.bg/zvezdi/2018/04/23/keit-rodi-momche-s-uiliam-veche-imat-treti-naslednik.374435", "text": "Херцогинята на Кеймбридж Катрин роди момченце, предадоха световните информационни агенции.\r\nПринц Уилям присъстава на раждането бебето в болницата \"Сейнт Мери\" в западен Лондон, в която са родени също другите им две деца Джордж и Шарлот, оповестиха от двореца Кенсингтън, пише БТА.\r\n\"Кралицата, Единбургският херцог, принцът на Уелс, херцогинята на Корнуол, принц Хари и членове на двете семейства бяха информирани и са много радостни от тази вест\", се казва в комюнике на двореца. \"Нейно Кралско Височество и детето й се чувстват много добре.\"\r\nНовороденият принц е шести пра-правнук на кралица Елизабет Втора и пети подред в наследяването на престола, след дядо си, престолонаследника принц Чарлз, баща си принц Уилям, четиригодишния си брат принц Джордж и двегодишната си сестра принцеса Шарлот. Реформа от 2013 г. гласи, че момчето няма да измести по-голямата си сестра Шарлот в наследяването на престола. \"Това на практика за пръв път се случва\", отбеляза кралският историк Хюдж Викърс.\r\r\n                    \r\n                    По-малкият брат на принц Уилям - Хари, който ще се ожени за американската актриса Меган Маркъл по-късно този месец, става шести в наследяването на престола. Името на новороденото кралско бебе ще бъде оповестено по-късно.\r\nМалко по-рано от двореца Кенсингтън съобщиха, че съпругата на британския принц Уилям е приета в болницата в \"начална фаза на родилния процес\".\r\nОще преди дни фенове на кралското семейство обсадиха входа на болницата в очакване на появата на третия наследник на Катрин и Уилям.\r\nСестрата на Катрин - Пипа Мидълтън също очаква бебе. За нея тове ще е първо дете.\r\nВижте още за звездите в ", "date": "2018.04.23", "title": "Кейт роди момче. С Уилям вече имат трети наследник!"}
{"url": "https://www.dnes.bg/index/2018/04/23/8000-dushi-4-legendarni-grupi-5-chasa-zdrav-koncert.374424", "text": "Събота вечер се превърна в истински музикален празник за над 8 000 души в столичната зала \"Арена Армеец\". \r\nПрисъстващите станаха свидетели на исторически концерт, който събра на едно място 4 легендарни български групи, които празнуваха 30 години от създаването си.\n\n\n\n\r\nНай-голямата столична зала бе изпълнена от хора на всякакви възрасти, а на сцената среща си дадоха повече от 40 музканти – бивши и настоящи, някои пристигнали специално чак от другия край на света. \r\nКакто бе обявено, шоуто, организирано от SKD Sound и партньорите им от Stroeja и ReJoy,  започна точно в 19:00 ч., като първи на сцената излязоха  музикантите от \"Нова генерация\". За радост на все още пълнещата се зала прозвучаха култовите парчета \"Скорпионите танцуват сами\", \"Изповед\" и \"Само двама\". \rЗапасена с бира, публиката се разпя доста повече с \"Ревю\". Бандата се разписа с някои от емблематичните си парчета, сред които \"Чичо\", \"Шарената сянка\", \"Директор на водопад\", \"Ралица\", а към края на сета им се включи ударно и Милена Славова, която заедно с \"Ревю\" изпълни \"Цветя от края на 80-те\" и \"Ала-бала\". \r\nЗа финал Милена пя заедно с цялата зала и баладата \"Истина\" и емблематичното й \"Ха-ха\", с което буквално подлуди феновете.\r\nСамо след минути на сцената стъпиха и \"Контрол\" с вокалиста Иван Гатев, които ударно взривиха залата с класиките \"100-150\", \"Алкохол блус\", \"Булка\", както и \"Твърде съм красив\" на \"Чувал чувал\". \r\nВ  края на сета им, продължил над час, като ураган на сцената влетя и Кольо Гилъна, който се разписа с прочутия кавър на \"Seek and destroy\". Последваха \"Леле, како\" и \"Най-щастливият ден\", които бяха изпълнени в един глас от цялата залата.\r\nФинал на големият концерт поставиха \"Хиподил\" с общо 8 души на  сцената, заедно с брас секция, водена от Михайл Йосифов. Още  с първите акорди залата запя с цяло гърло добре познатите песни - \"Момичето\", \"Жената\", \"Бабата\", \"Скакауец\", \"Бира с водка\",\"Ицо Петрофф\", \"Нова градска песен\", \"Като слънце\", \"Отнесен\" и още доста други. По време на биса бе време за \"PVC\" и емблематичната \"Бате Гойко\", която сложи край на над 5-часовия маратон в съботната вечер. ", "date": "2018.04.23", "title": "8000 души, 4 легендарни групи, 5 часа здрав концерт"}
