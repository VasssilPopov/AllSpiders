{"url": "https://www.dnes.bg/usa/2019/08/07/grozen-arest-na-chernokoj-vyrzan-s-vyje-sled-konen-policai.418904", "text": "Снимки на двама бели конни полицаи, водещи чернокож мъж, вързан с въже, предизвикаха възмущение и остри реакции, поради което полицията в Тексас трябваше да се извини. \n\r\nСлучаят напомни за отдавна отминалото време на робството в САЩ.\n\r\nПолицейското управление се извини за третирането на афроамериканеца, което според шефа на полицията му е причинило “ненужно притеснение”, съобщи CNN.\n\r\nНа снимките се вижда как двама полицаи от полицейското управление в Галвестън ескортират мъж с белезници. Единият от полицаите води чернокожия мъж, идентифициран като 43-годишния Доналд Нийли, с нещо, приличащо на въже.\n\r\nНийли е бил арестуван в събота по обвинение в престъпно нарушение и е бил освободен в неделя. От полицията уточниха, че ставало въпрос не за въже, а за канап, който бил вързан за белезниците на мъжа.\n                    \n                    \n                \r\n                \r\n                \r\n                \r\n“Този подход на използване на конна полиция при транспортиране по време на арест се смята за най-добрия начин в определени случаи като овладяване на тълпа, но в този случай е бил приложен погрешно”, се казва в изявление на полицията. От полицията допълват, че не е имало наличен транспорт по време на ареста.\n\r\nСпоред полицейския шеф в Галвестън Върнън Хейл полицаите са показали “грешна преценка” и е трябвало да изчакат транспорт до мястото на ареста. От полицията уточняват също, че разбират негативния начин, по който се приема този подход и смятат да преустановят неговото прилагане, пише bg-voice.com.\n\r\nАдвокатът по граждански права Бенджмин Кръмп разкритикува полицейското управление. “Годината на е 1819, а 2019, а тази снимка ни връща обратно в 1819 година”, заяви Кръмп.\r\n \r\n", "date": "2019.08.07", "title": "Грозен арест на чернокож, вързан с въже след конен полицай"}
{"url": "https://www.dnes.bg/index/2019/08/07/desetiletie-bez-novorodeni-momcheta-paradoksalnoto-polsko-selo.418890", "text": "Кметът предлага награда за онези, които липсват. Учени искат да изследват липсата им. Телевиознни екипи търсят отговори. \n\r\nКакво липсва ли? Момчетата в полското село Мейсце Оджанские. Тук момчета не са се раждали в продължение на едно десетилетие. \n\r\nЗа разлика от , тук тази тенденция продължава десетилетие. Отново за разлика от онзи случай, тук не става въпрос за аборти по избор. \n\r\nСтранният феномен попаднал под фокуса на полските медии, когато селото изпратило отбор, съставен само от момичета, на регионално състезание за пожарникари доброволци. \r\n                \r\n                \r\n                \r\nОт тогава насам кметът Кристина Жидзяк описва ситуацията в селото като \"малко луда и извън контрол\". \n\r\nНаскоро четири телевизионни екипа били изпратени до селото, което има една улица, с 96 къщи, за да направят материал за липсващите момчета. \n\r\nНякои учени са изразили интерес към изследване на феномена на село, в което се раждат само момичета. \n\r\nКметът на община Чишек, където се намира селото, обяснява, че дори получавал обаждания със съвети. \n\r\n\"Лекари ми се обаждат от цялата страна със съвети за зачеване на бебета\", обяснява Раймунд Фришко пред New York Times. Малко преди интервюто говорил с пенсиониран лекар от Полша, който му обяснил, че полът на бебето зависи от диетата на майката, която трябва да бъде богата на калций, ако тя иска мъжка рожба. \n\r\n\"А ако това не помогне, винаги може да се прибегне до изпитания метод на поляците: Ако искаш момче - дръж брадва под брачното ложе!\", обяснява кметът през смях. \n\r\nВ годините, откакто е родено последното момче в селото, са родени 12 момичета. Доста неблагоприятно за общност, която е заета основно със земеделие в най-малката и слабозаселена част на Полша. Жителите не знаят какво причинява аномалията, но пък повечето го отдават на случайност. \n\r\nКметът Фришко пък обещава награда на следващата двойка, която успее да зачене момче. \n\r\n\"Имаше толкова много разговори в медиите за нас, че за кратко обмислях да именувам улица на следващото момче, което се роди\", казва той. \n\r\n\"То определено ще получи много хубав подарък. Ще посадим дъбово дърво и ще го наречем на него\", обяснява кметът. \n\r\nКато много други полски села, Мейсце Оджанские се обезлюдява. След Втората световна война тук са живеели 1200 души, сега - 272. \n\r\nСлед разпадането на комунизма през 1989 г., емиграцията е обезлюдила и без друго слабо населените зони в страната. Тенденцията се е засилила след като страната става част от евросъюза през 2004 г. Над 2 млн. поляци сега живеят на други места в Европа. \n\r\nВсяко семейство от това полско село има роднини в чужбина, обяснява кметът Кристина Жидзяк. Дори една от мнейните дъщери живее в съседна Германия. \n\r\n\"Някои селяни са притеснени кой ще работи в земеделието за бъдеще\", обяснява Кристина. \n\r\nТук лятото е оживен период. През август навсякъде се виждат окосените житни поля, със спретнатите бали сено. Досами тях са нивите с царевица, които също чакат да дойде техният ред. \n\r\nМного момичета и млади жени работят на полето. 20-годишната Адриана Пиерушка, е прекарала част от лятната си ваканция карайки трактор по житните ниви на своите родители, но нейната истинска страст е в пожарната. \n\r\nВ селото, където няма училища, кафенета, ресторанти или дори магазин, и където може с часове да не мине и една кола, доброволческата пожарна служба е център на социалния живот. \n\r\nВ скорошна тренировка на местния младежки доброволчески пожарникарски клуб, момичетата се движат в синхрон, изгасяйки огъня и помагай\n\r\nНачело на доброволната команда е 20-годишната Адриана, която учи ранна детска педагогика. \n\r\n\"Почти нямаме момчета в отбора, но сме печелили важни състезания в Полша от основаването ни преди 6 години\", обяснява с гордорст тя, заобиколена от медали и купи. \n\r\nТомаш Голаш, професионален огнеборец, който е основал младежката бригада обяснява, че идеята не е била негова. \n\r\n\"Група момичета се свърза с мен през 2013 г. и ме попита дали бих ги тренирал за състезание\", обяснява той. \"Тези момичета живят и душат това. Имат толкова много страст и решимост. В продължение на 2 месеца преди всяко състезание те идват, тренират всеки ден или през ден след училище\", казва Томаш . \n\r\n10-годишната Малвина вече 3 г. е част от отбора и обяснява, че на повечето момичета не им пука от липсата на момчета в бригадата. \n\r\n\"Момчетата са шумни и гадни\", казва тя. \"Сега поне имаме тишина и спокойствие. Винаги можеш да ги срещнеш другаде\", отсича малката Малвина. \n\r\nДа, това е така. Просто не и в това село. \r\n ", "date": "2019.08.07", "title": "Десетилетие без новородени момчета: Парадоксалното полско село"}
{"url": "https://www.dnes.bg/stranata/2019/08/07/tyrsachi-na-triufeli-protiv-merkite-v-gorite-sreshtu-achs.418909", "text": "Търсачи на трюфели от Североизточна България се събраха в Добрич, обявявайки се против предприетите мерки в горите за неразпространение на Африканската чума. \n\n\n\n\r\nХора от Русе, Варна, Разград, Тервел и други селища пристигнаха с автомобилите си на голям паркинг на входа на Добрич като поясниха, че правят общо събрание, но ще преминат към ефективни протести, ако не падне забраната за събиране на трюфели, пише БТА.\n\r\nЗаради усложнената епизоотична обстановка сме готови да спазваме единствено обособената инфектирана зона от три километра около огнище на зараза. Извън този обсег бихме били само в полза на борбата срещу Африканската чума като се задължаваме, ако намерим умряло диво прасе, веднага да алармираме компетентните органи, заяви Светлин Неделчев от Добрич. \n                    \n                    \n                \r\n                \r\n                \r\n                \r\nПо думите му търсачите на трюфели и техните кучета обхождат липовите гори, в които няма диви прасета и няма как да имат контакт с тях.\n\r\nДивите прасета сега са в нивите с царевица и слънчоглед, трябва ли и полетата да запалим заради болестта, попита Невин от Разград, чието шестчленно семейство се изхранва със събирането на трюфели и изплаща кредит.\n\r\nПосяга се на конституционното право на труд на хиляди семейства в Североизточна България, които са си платили разрешителни, каза Ради Радев от Варна и добави, че вече има глобени хора с по 500 лева и с предупреждение, че ще им бъдат конфискувани кучетата и колите.\n\r\nПредставители на бранша ще имат по-късно днес среща с областния управител на Добрич Красимир Кирилов, на когото ще връчат протестно писмо. Със заповед на Кирилов в региона е обявено бедствено положение до 2 септември заради опасността от Африканска чума.\r\n ", "date": "2019.08.07", "title": "Търсачи на трюфели против мерките в горите срещу АЧС"}
{"url": "https://www.dnes.bg/world/2019/08/07/izrigna-vulkanyt-asama-na-ostrov-honshu-v-iaponiia.418941", "text": "Вулканът Асама, разположен в централната част на главния японски остров Хоншу изригна, съобщи японското метеорологично управление, цитирано от Ройтерс и ТАСС.\r\nТо издаде предупреждение от 3-а степен по 5-степенната скала, което предполага, че може да има последствия за разположените наоколо населени пунктове. Посочва се също, че има опасност от падане на камъни в радиус от 4 км около вулкана.\r\nЗасега няма съобщения за щети в слабо населената околност. На няколко километра от кратера има летен лагер, в който в момента се намирали около 10 души и местните власти ги призоваха да се евакуират. Няма получени сигнали и в спасителните служби на префектурите Нагано и Гума, на територията на които е разположен вулканът.\r\nПри канцеларията на японския премиер Шиндзо Абе бе създаден кризисен щаб, който събира оперативна информация и информира населението.\r\nАсама е активен вулкан, висок 2568 м. За последен път той изригна през 2009 г. \r\n ", "date": "2019.08.07", "title": "Изригна вулканът Асама на остров Хоншу в Япония"}
{"url": "https://www.dnes.bg/bulgaria/2019/08/07/bsk-ima-opaseniia-za-korupciia-v-nek.418934", "text": "Националната енергийна компания (НЕК) стана обект на нападки от страна на Българската стопанска камара (БСК), след като съветникът на председателя на УС на камарата Камен Колев, каза в ефира на , че НЕК е организирала търг с прекалено завишени финансови изисквания.\r\n\"Спрямо НЕК имахме бележки за провеждането на  търговете. Имаше например търг с прекалено завишени финансови изисквания, което навяваше съмнения за фаворизиране на определени участници. Това трябва да се разследва“, казва Колев.\r\nПозицията на освободения по-рано от НЕК Петър Илиев, че не се защитава свободния пазар, съвпада с тази на Стопанската камара. От БСК настояват за бързото въвеждане на изискванията на Рекламент на ЕС, каквато е Българската енергийна борса, със съответните забрани за манипулиране на цените, тръговия с вътрешна информация и санкциите за подобни действия.\r\n                    \n                    \n                \r\n                \r\n                \r\n                ", "date": "2019.08.07", "title": "БСК има опасения за корупция в НЕК"}
{"url": "https://www.dnes.bg/world/2019/08/07/krai-na-sedeneto-i-sandvichite-na-ispanskite-stylbi-v-rim.418898", "text": "Това е гледка, на която жителите на Рим са свикнали - тълпи от туристи, седнали на Испанските стълби, които си говорят, правят си снимки или похапват сандвичи. Но съвсем скоро това ще се промени.\r\nГрадската управа в Рим въведе забрана туристите да сядат и да консумират храна и напитки на стъпалата на Испанското стълбище пред църквата \"Тринита дей монти\", съобщи Франс прес, цитирана от БТА. За онези, които не спазят наредбата, има и глоби, които могат да достигнат 400 евро.\r\nВъв вторник полицаи предупреждаваха със свирки туристите, дръзнали да  седнат върху стъпалата на архитектурната забележителност на столицата,  свързваща площад \"Испания\" с църквата \"Тринита дей монти\".\r\n                    \n                    \n                \r\n                \r\n                \r\n                Испанското стълбище, една от най-посещаваните римски дестинации, беше отворено за публиката през 2016 година след като бе изцяло реставрирано. \"Ла Скалината\" беше силно замърсена от бензиновите изпарения, от изхвърлените дъвки от туристите и от разлятото вино и кафе по стъпалата.\r\nТази архитектурна забележителност беше проектирана между 1723 и 1726 година от архитекта Франческо де Санктис. Италианското стълбище има 135 стъпала на три нива.", "date": "2019.08.07", "title": "Край на седенето и сандвичите на Испанските стълби в Рим"}
{"url": "https://www.dnes.bg/notifikacii/2019/08/07/bez-karta-interrail-vyv-velikobritaniia-ot-2020-g.418942", "text": "Пътуващите европейци вече няма да могат да използват картите ИнтерРейл (InterRail), за да пътуват във Великобритания от следващата година. Това обяви компанията Юрейл груп (Eurail group), цитирана от Франс прес, която предлага този билет за влак, позволяващ да се пътува в Европа.\r\nТова решение не е свързано с излизането на Великобритания от ЕС, съобщиха засегнатите компании.\r\nБританските железопътни компании вече няма да са част от картите Юрейл и ИнтерРейл от 1 януари 2020 година, оповести в комюнике Юрейл груп с централа в холандския град Утрехт.\r\nБилетите ИнтерРейл са предназначени за граждани на ЕС, а Юрейл - за неевропейски жители.\r\n\"Пътниците, които ще си купят карта Юрейл или ИнтерРейл през 2020 година, няма вече да могат да пътуват във Великобритания\", обяви Юрейл, която е притежавана от над 35 европейски железопътни и морски компании.\r\nКартите, купени през 2019 година, все пак остават валидни.\r\r\n                \r\n                \r\n                Британските граждани биха могли винаги да се възползват от тези карти, за да пътуват в Европа, уточни Юрейл, добавяйки, че влаковете Юростар между Лондон, Париж, Брюксел и Амстердам няма да са засегнати.\r\n\"Това няма нищо общо с Брекзит, който е предвиден за 31 октомври\", обяви в отделно комюнике Рейл деливъри груп (Rail Delivery Group) - британският орган, който обединява железопътните компании за пътнически и товарни превози.\r\n\"Няма да имa никаква разлика за британските пътници, които винаги могат да получат карта ИнтерРейл, да вземат Юростар от Лондон и да обикалят Европа с влак\", съобщи органът.\r\nСъздаден през 1972 година билетът ИнтерРейл позволява да се пътува през около 30 страни в Европа. Насочен първоначално към младите хора, впоследствие той разширява обхвата си и към други възрастови категории.\r\nЕС предвиждаше преди две години да предложи подобен билет на всеки европейски гражданин, навършил 18 години, преди да се откаже от този проект, оценяван като твърде скъп, допълва БТА.", "date": "2019.08.07", "title": "Без карта InterRail във Великобритания от 2020 г."}
{"url": "https://www.dnes.bg/stranata/2019/08/07/pojarnikari-spasiha-rabotnici-zadushavali-se-v-triuma-na-katamaran.418927", "text": "Пожарникари спасиха трима работници, изпаднали в безпомощно състояние в трюма на катамаран в река Дунав край Русе, съобщиха от полицията в крайдунавския град.\n\r\nСигналът е получен днес в 10.47 часа чрез тел. 112. \n\r\nСъобщено е за трима задушаващи се мъже, които работели на акостирал в пристанище \"Изток\" плавателен съд. Веднага към мястото са тръгнали служители и техника на русенската пожарна.\n\r\nПо първоначални данни пострадалите са извършвали почистване и боядисване в трюма. Единият отначало е бил навън, но когато разбрал, че на колегите му им прилошава, слязъл в трюма с намерение да помогне, но не успял.\n\r\nКогато пожарникарите пристигнали, открили тримата работници в безсъзнание, със слабо дишане и никакви реакции. \n                    \n                    \n                \r\n                \r\n                \r\n                \r\nСпасителната операция протекла в рамките на десетина минути. Служителите поставили на всеки от мъжете въздушен дихателен апарат, а след това един по един ги изтеглили на палубата.\n\r\nПострадалите са откарани в Университетската болница \"Канев\" в Русе за оказване на медицинска помощ.", "date": "2019.08.07", "title": "Пожарникари спасиха работници, задушавали се в трюма на катамаран"}
{"url": "https://www.dnes.bg/politika/2019/08/07/abv-e-gotova-za-shiroka-liava-koaliciia-za-mestnite-izbori.418929", "text": "Политическа партия АБВ търси партньорство с всички леви партии, за явяване на местните избори през октомври тази година, заяви Владимир Маринов, зам.-председател на АБВ.\r\n\"Текат активни преговори на общинските и областните ръководствата по места със сродни партии и интензивно се обсъждат номинации за издигане на кметове и подреждане на общински листи. Разбира се, че с БСП водим интензивни разговори в множество общини. Особено успешни са те, когато на първо място поставим принципа на равнопоставеност. Именно там намираме най-правилните решения\", каза той.\r\nПо думите му положително и правилно е да се търси съюз с всички леви партии, за да се явят заедно на изборите за кметове и общински съветници наесен.\r\n                    \n                    \n                \r\n                \r\n                \r\n                \"Оптимисти сме, че там, където има вариант и структурите ни работят добре заедно, това ще се случи”, заяви Маринов.\r\nПо думите му през октомври не бива да се повтаря ситуацията от 2015-та година, когато в нито един областен град левицата не успя да спечели кметски мандат. \"Това е меко казано обидно!\", допълни Маринов\r\nШансът да постигнем успех на предстоящите избори и да преборим най-големия си опонент ГЕРБ е смисълът на обединението, смята той.\n\r\n ", "date": "2019.08.07", "title": "АБВ е готова за широка лява коалиция за местните избори"}
{"url": "https://www.dnes.bg/index/2019/08/07/kakvo-mojem-da-napravim-sled-kato-dannite-ni-sa-iztekli-v-internet.418893", "text": "Спомняте ли си Equifax 2017, Marriott 2018 и Capital One 2019?\n\r\nПробивите в бази данни чрез хакерски атаки са стресиращо обичайни в наши дни и лични подробности за вас могат да доведат до кражба на самоличност, като кандидатстване за заем или кредитна карта от ваше име. Трудно е обаче вината да бъде приписана на конкретно проникване, тъй като най-умелите престъпници комбинират данни от многобройни атаки, за да се представят по-убедително за вас, пише Асошиейтед прес.\n\r\n\"Ето защо измамата може да представлява емоционален проблем\", каза Кайл Марчини, специалист по справяне с измами във финансовата изследователска група Javelin. \"Сполетява ни като гръм от ясно небе и няма начин да разберем откъде е дошла или какво е трябвало да направим, за да я предотвратим\".\r\n                \r\n                \r\n                \r\nМакар че броят на регистрираните пробиви леко е спаднал миналата година до 1244, според неправителствения Ресурсен център за кражбите на самоличност (Identity Theft Resource Center), общият брой на изтеклите документи се е увеличил повече от два пъти до 447 милиона. Това свидетелства, че хакерите се фокусират върху по-големи организации с по-големи плащания. Числата за миналата година включват проникване в лични данни за около 383 милиона гости на хотелите \"Мариот\", за което разследващите подозират китайското правителство.\n\n\n\r\nКриминални банди често купуват масиви от лични данни, придобити чрез многократни хакерски атаки, за да извършват измами. Идеята е да се събере достатъчно информация, за да се премине успешно през проверките на самоличността и автентичността, прилагани от банките и други институции. Една база данни с вашия социалноосигурителен номер може да съдържа ваш стар адрес, но хакерите просто могат да вмъкнат настоящия от по-актуална база данни.\n\r\n\"Въртим се в порочен кръг\", каза Ева Веласкес, главен изпълнителен директор на Ресурсния център. \"Ние записваме, засичаме и употребяваме все повече и повече отделни факти и подробности (data points) за конкретно лице, за да се борим с измамите и да удостоверяваме автентичността на самоличността. Това на свой ред прави данните още по-ценни за крадците, така че те увеличават усилията да придобият тези данни\".\n\r\nИзмамните тегления от банкови карти са относително лесно възстановими и законодателството в САЩ ограничава финансовата отговорност за потребителите на кредитни карти. \n\r\nНо справянето с измамите, свързани с нови банкови сметки, е много по-трудно. Според Javelin средностатистическите жертви прекарват по 18 часа в уреждане на последиците, включително да убеждават колекторски агенции и агенции за кредитен рейтинг, че сметките всъщност не са техни. И в крайна сметка изхарчват стотици долари от джоба си.\n\r\nПо данни на Javelin над три милиона пълнолетни граждани на САЩ са станали жертва на измама с нова банкова сметка миналата година, близо три пъти повече, отколкото през 2013 г. Това увеличение може да се обясни до голяма степен с кумулативния ефект от проникването в бази данни и типа на открадната информация. Докато номерата и паролите на кредитните карти може да се променят, рождените дати и социалноосигурителните номера си остават същите до края на живота ви. А номерата на американските паспорти са валидни около 10 години.\n\r\nХакерите от атаката през 2017 г. срещу фирмата за кредитен мониторинг Equifax научават тези данни или част от тях за 147 милиона души. Миналия месец Equifax се съгласи да заплати най-малко 700 милиона долара за извънсъдебни споразумения.\n\r\nСамо няколко дни по-късно банката Capital One призна за проникване в лична информация за 106 милиона притежатели или кандидатстващи за нейни кредитни карти в САЩ и Канада. Данните включваха декларации за доходи, кредитни досиета и баланси по сметки. Макар от Capital One да твърдят, че не вярват информацията да бъде използвана за измама, пробивът още повече засили опасенията от изтичането на данни - в случая поради вида на информацията, необходима за кандидатстване за кредитна карта.\n\r\n\"Всеки пробив повишава риска, защото изтичат различни парченца информация\", каза Дипак Пател, вицепрезидент във фирмата за киберсигурност PerimeterX.\n\r\nОсвен за финансови цели, личните данни може да бъдат полезни за телемаркетинг и схеми с имейл фишинг, при което измамниците се опитват да ви излъжат, като твърдят, че вече ви познават. Освен това престъпниците, въоръжени с тези данни, могат да се представят за вас в телефонни разговори с финансови институции, за да получат паричен превод или да сменят имейл адрес.\n\r\nМожете да предприемете предпазни мерки, например като замразите кредитната си линия, което ще попречи на крадците да вземат нови кредитни карти или заеми от ваше име. Сега това е безплатно, обаче ще трябва да я размразите временно, ако кандидатствате за нова кредитна карта или заем.\n\r\nМожете също така да се абонирате за услуга за кредитен мониторинг, която ви предупреждава, щом някой влиза в кредитното ви досие - нещо, което предшества откриването на нова сметка. Има и услуги за защита на самоличността (ID), които сканират нелегалния интернет за признаци, че вашите лични данни са обявени за продан. Някои от тези услуги се предлагат безплатно за клиенти, станали жертва на пробив в лични данни, включително този в Equifax.\n\r\nНо според Джейсън Уанг, основал TrueVault, за да помага на компании в защитата на данни, потребителите не могат да направят почти нищо, след като веднъж данните им са изтекли в интернет пространството. \n\r\nПо-добър подход, смята той, е да се минимизира видът на данните, съхранявани на сървърите - нещо, което един закон за защита на личните данни в Калифорния може би ще постигне, ако влезе в сила, както е предвидено, на 1 януари. Друга възможност е потребителите да търсят информация от компаниите какви данни за тях имат и да искат заличаването им. Компаниите не са длъжни да направят нищо, освен ако не получат изрично подобно искане. \r\n \r\n/БТА/\r\n ", "date": "2019.08.07", "title": "Какво можем да направим, след като данните ни са изтекли в интернет?"}
{"url": "https://www.dnes.bg/notifikacii/2019/08/07/voenna-namesa-vyzmojen-scenarii-v-honkong.418937", "text": "Случващото се в Хонконг е сигнал към Тайван, който е най-голямата пречка за единен Китай. Ако Хонконг бъде \"задушен\" и се \"срути\", това ще окаже огромно въздействие върху целия регион. Най-лошият сценарий е военните на границата на Хонконг да влязат и наложат своя ред, а това е възможно, защото Китай контролира административно Хонконг, коментира относно протестите в Хонконг на фона на отменения вече закон за екстрадиция на граждани на Хонконг към континентален Китай Милен Керемедчиев, бивш зам.-министър на външните работи и на икономиката, в ефира на \r\r\n                \r\n                \r\n                \r\nТвърд Брекзит като процент на вероятност се увеличава, защото лейбъристите \"проспаха\" възможността да инициират вот на недоверие веднага след избирането на Борис Джонсън за премиер на Великобритания, спомена Милен Керемедчиев. \"Те планират на 3-ти септември да инициират вот на недоверие и даже кабинетът на Джонсън да падне. Тогава той ще трябва да избере дата за следващи парламентарни избори, а по всички личи, че на фона на желанието му да спечели ще постави дата за нови избори за британския парламент след 31 октомври, когато е срокът за Брекзит\", каза още той.\r\nДаже и в оставка Джонсън може да изведе Великобритания от ЕС, уточни Керемедчиев. \"Нещо, което в момента е пагубно за икономиката. Той се е вживял в ролята си да спаси Консервативната партия. При твърд Брекзит процентът на шотландците, желаещите да напуснат Великобритания, ще станат много повече\", допълни той.\r\n\r\n\"За момента стратегията на американския президент Доналд Тръмп спрямо Иран успява. Икономиката на Иран е в тежко състояние. Спадът на износа на петрола е близо 80%.  Единствените купувачи на ирански петрол са Китай и други държави, които го правят полулегално. Иранската икономика се намира в огромен колапс. Санкциите на САЩ оказват сериозно влияние. В момента Иран подготвя втора стъпка за излизане от ядреното споразумение\".\r\nСАЩ имат такава мощ, че могат да си позволят да \"смачкат\" няколко държави, изтъкна бившият заместник-министър на външните работи, като добави, че санкциите са любимият инструмент на Тръмп.\r\n\r\nТурция и особено президентът Реджеп Таип Ердоган не си научават урока, смята Керемедчиев. \"Все още Тръмп не е казал коя от 3-те мерки за санкции ще използва. Тази неяснота поставя под сериозно напрежение турската икономика. За военни действия и вътрешна сигурност тя се нуждае от сериозен финансов ресурс, а той намалява. Ердоган не осъзна сигнала от загубата на изборите в Истанбул. Дните му малко или много са преброени, ако продължава с този тип политика\", подчерта той.\r\n\r\n\"Санкциите рефлекират върху икономиката на Русия. Руските граждани са все по-недоволни от управлението на президента Владимир Путин. Връщането на съветския стил на управление се изразява в това, че огромна част от държавния бюджет бива изразходвана за отбрана и сигурност. Тази демонстрация на сила е в ущърб на обикновения гражданин\".\r\n\r\nНе можем да виним Доналд Тръмп за стрелбите в Ел Пасо и Дейтън, твърди Милен Керемедчиев, като отбеляза, че вината на Тръмп в случая е конфронтацията, която създава в американското население. По думите на госта никога досега демократи и републиканци не са били толкова изострени в борбата си на политическо ниво, а населението - толкова разделено, колкото досега. Въпреки това Керемедчиев смята, че Тръмп ще спечели следващите избори.\r\nВижте още на сайта на ", "date": "2019.08.07", "title": "Военна намеса - възможен сценарий в Хонконг"}
{"url": "https://www.dnes.bg/akoshtete-vqrvaite/2019/08/07/biagstvo-ot-zatvora-narkobos-se-probva-maskiran-kato-dyshteria-si.418760", "text": "\nЛидерът на крими банда в Бразилия се провали в опита си да избяга от затвора, предрешен като 19-годишната си дъщеря. \n\r\nВластите публикуваха снимки на Клаувино да Силва със силиконова маска, дълга перука, очила, дънки и розова тениска с картинки.\n\r\nОпитът му за бягство бил предотвратен от гардовете, след като забелязали нервното му държание, пише Аssociated Press. \n\r\nВидеото, разпространено от прессекретариата на бразилските затвори, показва да Силва да сваля всичката си дегизировка, преди да каже истинското си име.\r\n \r\n                    \n                    \n                \r\n                \r\n                \r\n                \r\nОсвен, че не успя да избяга от затвора, вчера се оказа, че властите са намерили тялото на Клаувино да Силва в неговата килия. Според надзорниците той е отнел живота си. \n\r\n42-годишният мъж, познат като \"Baixinho\", или \"Дребосъка\", излежаваше 73-годишната присъда за трафик на наркотици. \n\r\nПрез 2013 г. той успешно е избягал от затвора \"Герикино\" през водоотвеждащите канали на затвора. Този път планът му е бил малко по-лесен, но и малко по-озадачаващ: Той е планирал просто да излезе от затвора, оставяйки дъщеря си на свое място. \r\n \r\n ", "date": "2019.08.07", "title": "Бягство от затвора: Наркобос се пробва, маскиран като дъщеря си"}
{"url": "https://www.dnes.bg/notifikacii/2019/08/07/pipnaha-frenski-turist-da-krade-ot-magazin-vyv-varna.418916", "text": "Полицията във Варна арестува чужденец, който е задържан да краде от хранителен магазин в центъра, съобщиха от Областната дирекция на МВР.\r\nСигналът за кражбата е подаден вчера от работещи в магазина.\r\nСлед разследване на случая полицията установила, че крадецът е 20-годишен френски гражданин, дошъл като турист в страната.\r\nПо случая е образувана преписка, уведомен е прокурор от Районната прокуратура. Младият мъж е задържан за срок до 24 часа.", "date": "2019.08.07", "title": "Пипнаха френски турист да краде от магазин във Варна"}
{"url": "https://www.dnes.bg/zvezdi/2019/08/07/rita-ora-pryska-seksapil-s-izriazan-banski-v-ibisa.418875", "text": " Рита Ора се наслаждава на лятна почивка в Ибиса, Испания. Хитовата албанска певица публикува снимки в личния си профил в Instagram и остави малко на въображението.\r\nЗвездата е на яхта и позира с изрязан черен бански. Рита демонстрира перфектна фигура и е по прашки, което впечатли феновете ѝ. \"Знам, че момичетата ще ме намразят, но днес беше ден за релаксация и истинска наслада\", написа певицата като коментар към фотосите.\r\n \r\nОра е взела със себе си и един от най-актуалните надуваеми плажни артикули за това лято - шарения еднорог. Тя е в Ибиса в компанията на свои приятели, пишат от \"Daily Mail\", а сред тях е музикантът Вас Джей Морган.\r\n \r\nПоследователите на звездата в мрежата обаче пишат, че тя е избрала бикини, които са прекалено малък размер.\r\n \r\n\"Твоите бикини никога не ти стават\", \"Предполагам, че тя никога няма да разбере какъв размер е\", гласят част от коментарите.\r\n \r\nРита обаче получи и много положителни оценки за фигурата си.\r\n \r\n", "date": "2019.08.07", "title": "Рита Ора пръска сексапил с изрязан бански в Ибиса"}
{"url": "https://www.dnes.bg/stranata/2019/08/07/jp-liniiata-kostenec-septemvri-gylta-oshte-116-mln-zaradi-objalvaniia.418894", "text": "Правителството одобри увеличение на националното съфинансиране за модернизацията на железопътния участък Костенец - Септември. Отпуснатите допълнителни средства са 116 431 166 лева.\r\nТова е един от четирите железопътни проекти, одобрени за финансиране по Механизма за свързване на Европа в периода 2014-2020 г.\r\nПрез 2017 г. Национална компания \"Железопътна инфраструктура\" (НКЖИ) стартира обществена поръчка за строителството на участъка. Поръчката се обжалва повече от две години, като последното решение на ВАС от април 2019 г. потвърждава решението на НКЖИ за избор на изпълнител.\n\r\nАнализите показват, че изпълнението на договора ще излезе извън сроковете за допустимост на разходите по механизма и за да продължи финансирането от ЕС, трябва да се увеличи националното съфинансиране за дейностите, които ще се изпълняват след тези срокове.\n                    \n                    \n                \r\n                \r\n                \r\n                \r\nЖп линията между градовете Костенец и Септември е част от скоростната жп линия, свързваща сръбска граница с пристанище Бургас и границите с Гърция и Турция.\r\nОчаква се след 2024 г. над 2,5 милиона души да пътуват по-бързо и комфортно по направлението от София до Пловдив, съобщават от МС.\n\r\nС реализацията на проекта ще се отстрани един от проблемните участъци на общоевропейската железопътна мрежа в Югоизточна Европа, който към момента не отговаря на техническите стандарти за пътнически и товарен транспорт.", "date": "2019.08.07", "title": "Жп линията Костенец - Септември гълта още 116 млн. заради обжалвания"}
{"url": "https://www.dnes.bg/art/2019/08/07/evropeiskata-premiera-na-one-dance-week-v-plovdiv.418913", "text": "Пловдив е първият европейски град, който ще срещне публиката с дългоочакваната нова продукция на експерименталната компания за съвременен танц Out Innerspace на 12-тото издание на международния фестивал за съвременен танц и пърформанс One Dance Week.\r\nПремиерата на  „Борис Христов“.\r\n„Някога преди“ показва изкуството на танца като начин за съживяване на забравеното, досег към вътрешния свят и взаимодействие с настоящето. Спектакълът демонстрира как преживяното оформя личността, а изпитанията се превръщат в красива действителност.\r\nСпомените се превръщат в реалност със сюрреалистични маски, минималистични декори, призрачна архитектура и театрални илюзии помагат на всеки детайл от танцовото изпълнение да изпъкне. Чрез изкусно манипулиране на средата и майсторска хореография компанията представя зашеметяващ спектакъл, в който човешката душа е изгубена в свят на границите между реалността и фантазията.\r\n                    \n                    \n                \r\n                \r\n                \r\n                Характерният почерк на , въздействащи танцови произведения, засягащи темите за времето, безвремието, промяната, границите, конфликтите и надеждата.\r\nOut Innerspace е компания за съвременен танц, основана през 2007-а година във Ванкувър от Дейвид Реймънд и Тифани Трегартен. През последното десетилетие компанията създава необичайни и забележителни танцови продукции.\r\nКомпанията е отличена на MilanOltre Festival 2017, a тяхната продукция е определена като „една от най-красивите и интересни творби от целия фестивал“.\r\n Тя печели наградата Crystal Dance Prize 2019 и артистична резиденция от The Dance Centre.\r\nOut Innerspace провеждат инициативата Modus Operandi за въвеждащо обучение по съвременен танц за ученици, завършили средно образование. Така компанията полага основи на творческия път на някои от най-вълнуващите млади канадски танцови таланти.", "date": "2019.08.07", "title": "Европейската премиера на One Dance Week в Пловдив"}
{"url": "https://www.dnes.bg/stranata/2019/08/07/kzp-ot-1000-proverki-po-moreto-30-narusheniia.418887", "text": "Комисията за защита на потребителите (КЗП) е направила повече от 1000 проверки от началото на летния туристически сезон. Това съобщи във Варна членът на комисията Константин Арабаджиев, който присъства на откриването на информационен щанд в крайморския град на Европейски потребителски център България, който е към КЗП. \n\nПри тези проверки са съставени около 30 акта за нарушения. Според Арабаджиев през настоящия сезон нарушенията са по-малко в сравнение с предходната година. \n\r\nОсновното нарушение е предлагане на туристически услуги в некатегоризирани обекти. Арабаджиев уточни, че когато се установи такъв обект, той се затваря временно, докато не бъдат представени необходимите документи. \n                    \n                    \n                \r\n                \r\n                \r\n                \r\nРядко се случва, но са открити и екскурзоводи, които упражняват професията си без да са вписани в регистъра на гидовете, съобщи още той, цитиран от БТА.\n\r\nИзнесеният информационен щанд на Европейския потребителски център България ще е във Варна днес и утре.\n\r\nСлед това информационната кампания на центъра \"Вашите права\" ще продължи в южна посока.", "date": "2019.08.07", "title": "КЗП: От 1000 проверки по морето - 30 нарушения"}
{"url": "https://www.dnes.bg/stranata/2019/08/07/otkriha-razlojen-trup-na-gligan-krai-devin.418920", "text": "Труп на глиган е открит в местност край Девин, съобщиха от Областна дирекция по безопасност на храните. Проба от мъртвото животно е изпратена за изследване за Африканска чума по свинете.\r\nСлед първоначалния оглед ветеринари предполагат, че дивото прасе е било блъснато от автомобил и изхвърлено след това.\r\nНамереният глиган е почти разложен, така че става дума за отдавнашен смъртен случай, обясняват от ОДБХ. Прасето е открито под мост, където вероятно е изхвърлено след удар от автомобил.\r\nСлучай на АЧС в Смолянска област досега няма. Областната епизоотична комисия ще заседава утре във връзка с предприетите мерки срещу разпространението на заразата.\r\n ", "date": "2019.08.07", "title": "Откриха разложен труп на глиган край Девин"}
{"url": "https://www.dnes.bg/temida/2019/08/07/nad-320-kg-kanabis-otkriha-v-blagoevgradsko.418860", "text": "213 разстения канабис са открити при проверка в землището на село Драгуш. Това съобщават от пресцентъра на МВР в Благоевград, цитирани от \"Фокус\". \r\n\r\nРазстенията са намерени на 6 август в хода на полицейска операция по противодейсвие на отглеждане и разпространение на наркотични вещества. \r\n\r\nИзвършена е проверка в местността Игрището в землището на село Драгуш и там, в обезлесен участък на Държавен горски фонд, полицията е намерила около 213 зелени разстения с общо тегло около 324 килограма, които след направен полеви тест са реагирали положително на канабис. \r\n\r\nОбразувано е производство, а работата по случая продължава.", "date": "2019.08.07", "title": "Над 320 кг канабис откриха в Благоевградско "}
{"url": "https://www.dnes.bg/akoshtete-vqrvaite/2019/08/07/top-3-zodii-koito-priemat-blizkite-si-za-dadenost.418883", "text": " Има хора, които приемат близките и приятелите за даденост. Не оценяват какво другите правят за тях, могат да са неблагодарни, арогантни и да мислят повече за себе си. Някои просто пък са прекалено заети и за тях по-важни са материалните неща или успехите в кариерата, а не близките. Ето кои зодии не оценяват хората до себе си.\r\n\r\n \r\nТе са страшно наивни, и то още от детството си. Игнорират знаците, които им показват, че нещо е опасно. Наистина искат да вярват на хората, да се сприятелят бързо.  Но често това са хора, на които не може да се разчита и Стрелците осъзнават грешката си. Затова свикват да не им пука за никого, обидени и наранени са. Спират да вярват в доброто у хората и обиждат дори роднините си. Нараняват повече хората, които не са заслужили това.\r\n\r\n", "date": "2019.08.07", "title": "Топ 3 зодии, които приемат близките си за даденост"}
{"url": "https://www.dnes.bg/world/2019/08/07/zelenski-zvynna-na-putin-iska-ubiistvata-da-sprat.418888", "text": "Президентът на Украйна Владимир Зеленски заяви, че е във връзка с четирима украински войници, които загинаха при обстрел в Донбас на 6 август.\n\"Казах му, че това не ни доближава до мира. Поисках от него да окаже влиянието си, за да спрат (сепаратистите) да убиват нашите граждани\", каза Зеленски на пресконференция.\r\nТой е подчертал необходимостта от възможно най-скорошна (Русия, Украйна, Германия, Франция) и от това \"да се видим очи в очи и да прекратим тази война\".\r\n\"Вторият въпрос, който поставих е, че ние продължаваме разминирането и че трябва да съкратим от другата страна (времето за демонтаж на фортификационните укрепления) за строителството на мост в Станица Луганска. Още няколко въпроса, които повдигнах, са възвръщането на нашите пленници\", добави украинският президент.\r\n                    \n                    \n                \r\n                \r\n                \r\n                По неговите думи разговорът с Путин е бил дълъг. Украинският държавен глава добави, че , предаде БТА.", "date": "2019.08.07", "title": "Зеленски звънна на Путин, иска убийствата да спрат"}
{"url": "https://www.dnes.bg/science/2019/08/07/naselihme-li-lunata-s-bavnohodki.418854", "text": "Бавноходките са най-малките и издръжливи организми на Земята. Те се срещат на планински върхове, дълбоко в пустинята и в езера в Антарктика. А от скоро може и да живеят в Космоса.\r\nПрез април Израел изстреля първата частна сонда към Луната. Първоначално мисията вървеше като по вода, но изведнъж контактът с апарата бе изгубен. Той се разби на повърхността на спътника ни, не само с технология за хиляди долари, но и с доста необичайния си товар – бавноходки.\r\nСега, от организацията Arch Mission, която финансира проекта, твърдят, че може би безгръбначните организми са единственото нещо в кораба им, което е оцеляло. И още повече – безкрайно щастливи са от този развой на събитията.\r\n                    \n                    \n                \r\n                \r\n                \r\n                Още от 18-ти век бавноходките впечатляват учените. Те са големи едва няколко милиметра и носят прякорите водни мечки или мъхови прасенца. Оцеляват след като са замразени в течен хелий и \"изпечени“ на 149 градуса по Целзий. През 2017 година учените достигат и до едно още по-впечатляващо откритие – те са толкова издръжливи, че могат да оцелеят след огромно излагане на радиация и космическия вакуум.\r\nТака се оказва, че на Луната може и да няма извънземен живот, но някак си човечеството е успяло да засели спътника ни. Според експертите е напълно възможно безгръбначните да са оцелели след удара, след като те са оцелели дори и когато метеорити са ударили Земята. Подобна \"малка катастрофа“ не би била проблем за тях.\r\nАко останат дълго без вода, те просто се \"изключват“ и могат да продължат да съществуват така в продължение на години. Или поне докато сонда, а защо не и човек, не отиде до Луната, за да ги събере и да ги върне обратно на Земята. Поставени във вода, дехидратираните бавноходки отново стават активни и започват да се хранят и възпроизвеждат нормално.\r\nИменно заради липсата на атмосфера и вода, бавноходките колонизатори няма да създадат поколение на Луната, но няма и да умрат там.\r\nБезгръбначните са като малки \"спящи красавици“. След като се изключат, те запазват биологичното си състояние и дори да бъдат събудени десетилетия по-късно, те имат същия организъм, който са имали докато са били активни. Според учените достатъчно проучване на този метод, може да им помогне да създадат технология, която да държи хората млади по време на дълги полети до други, далечни планети.\r\nТъй като Луната се счита за потенциално необитаема, НАСА не се гневят, когато живи земни организми се разпръснат по повърхността й. Все пак астронавтите от Аполо 11 оставят след себе си 96 торби пълни с боклук и  микроби, които чакат да бъдат изхвърлени от някоя бъдеща чистачка на Луната. ", "date": "2019.08.07", "title": "Населихме ли Луната с... бавноходки? "}
{"url": "https://www.dnes.bg/index/2019/08/07/novoto-oryjie-na-kitai-v-tyrgovskata-voina-iuanyt.418772", "text": "С налагането на нови мита Тръмп иска да оскъпи китайските стоки на международния пазар. Само че сметката му може и да не излезе. Обезценяването на юана е вероятно част от новата стратегия на Пекин в търговската война, пише .\n\r\nВ понеделник един долар вече струваше 7,04 китайски юана – така за пръв път след 2008 година доларът достигна стойност над 7 юана. Миналата седмица, ден преди президентът на САЩ Доналд Тръмп да оповести новите мита, доларът струваше 6,88 юана. Тоест само за броени дни китайската валута се обезцени с над 2%. На фона на 10-процентните мита, с които Тръмп смята да обложи китайските стоки, това изглежда малко. Въпреки това обаче обезценяването на юана може би е част от новата стратегия на Пекин.\r\n                \r\n                \r\n                \r\nКурсът на китайската валута се определя не от търсенето и предлагането, а от Централната банка на страната, която го държи в строги граници. Експертите от доста време смятат, че горната граница е тъкмо 7 юана за долар.\n\r\nСАЩ открай време обвиняват Китай, че умишлено поддържа нисък курс на валутата си, която всъщност се нарича „ремнинби\" (или „жемнинби\") и буквално означа „народна валута\". През 2016 година в предизборната си кампания тъкмо Доналд Тръмп многократно обвини Китай в нелоялна пазарна конкуренция. Ясно е, че колкото по-евтин е юанът, толкова по-конкурентоспособни са китайските стоки на международния пазар.\n\r\n\n\r\nНезависимо от всички спорове около китайската валута Китайската национална банка вече 11 години поддържа курс от максимум 7 юана за щатски долар. Сега обаче нещата явно се променят. „Трябва да видим какво следва от това\", казва Роб Карнел, главен икономист на банка ING в Сингапур. Той смята, че ако при следващата официална фиксация на курса Китайската емисионна банка не коригира тази тенденция, това навярно ще е знак, че Китай тъкмо по този начин отговаря на заплахите за нови американски мита.\n\r\n„Според моето усещане тази девалвация на юана е преднамерена\", казва и Джулиан Иванс-Причърд от Capital Economics в Сингапур. „Показва го моментът – точно след като Тръмп оповести митата\". Той добавя, че Китай почти няма друг начин да отговори на заплахите. \n\r\nСтраната би могла да започне продажби на американски държавни облигации или да въведе ограничения върху вноса на метали, но това не са особено ефикасни мерки, смята икономистът. „Валутата определено е най-силният инструмент\", обобщава той.\n\r\n\n\r\nДруги експерти обаче не вярват, че Китай ще използва юана като оръжие в търговската война. „Не виждам доказателства за това\", казва например Клиф Тан от Mitsubishi Financial в Хонконг. „Китайците не искат да ядосват Тръмп още повече.\" Тан и други икономисти смятат, че девалвацията на юана се дължи на стачките и протестите в Хонконг. „Случващото се там създава много несигурност и нервност\", казва и Роб Карнел.\n\r\nСамият Доналд Тръмп смята всичко за ясно. „Манипулация на валутата!\" писа той в Тwitter. И се обърна към своята Централна банка с въпроса: „Слушате ли добре?\"\n\r\nТази банка, Федералният резерв, едва миналата седмица намали водещата лихва – макар че за това нямаше никаква икономическа необходимост, казва Габриел Фелбермайр, президент на германския Институт за световно стопанство в Кил. \n\r\nВсъщност, Тръмп настояваше за още по-сериозно намаляване на лихвата. Неговият въпрос към банката подсказва, че президентът иска да използва обезценяването на юана и да наложи още по-сериозно сваляне на лихвата в САЩ. Защото ниската лихва отслабва долара и прави американските стоки по-конкурентоспособни в чужбина.\n\r\n\n\r\nЧудно ли е тогава, че мнозина вече се опасяват от нова валутна война? А някакво споразумение в търговския спор между САЩ и Китай става все по-малко вероятно. „Не вярваме, че в обозримо бъдеще ще бъде постигнат напредък за решаването на търговския конфликт\", казва Рей Атрил, който отговаря за валутната стратегия на австралийската Национална банка.\n\r\nНа подобна позиция е и Роб Карнел, според когото никой не е очаквал, че Тръмп ще оповести нови мита непосредствено след края на търговските преговори миналата седмица. Карнел смята, че за Китай това поражда редица въпроси: „Те сигурно се питат дали техните партньори в преговорите изобщо имат думата. Китай, разбира се, не желае да прави отстъпки в преговорите, а после за награда да получава нови мита. Та това си е двойна загуба\", обобщава Карнел.\r\n \r\n   ", "date": "2019.08.07", "title": "Новото оръжие на Китай в търговската война – юанът "}
{"url": "https://www.dnes.bg/sofia/2019/08/07/bez-topla-voda-do-20-avgust-v-stolichnite-geo-milev-i-iavorov.418930", "text": "\"Топлофикация София” ЕАД напомня на своите клиенти, че поради извършване на профилактика и неотложни ремонтни дейности по топлопреносната мрежа в периода от 00:00 ч. на 8 август до 24:00 ч. на 20 август 2019 год. ще бъде спряно топлоподаването в кв. \"Гео Милев“ и части от кв. \"Яворов“. Това съобщиха от \"Топлофикация София\".\r\nТоплоснабдяването на сградите в кв. \"Цар Иван Асен II“, кв. \"Яворов“ - блокове от 1 до 27, 77 и 78, както и кв. \"Подуяне“ - Център и Редута ще се осъществява от ТЕЦ \"София“.\r\nСписък на сградите, които ще останат без топла вода в посочения период, е публикуван на сайта на \"Топлофикация София“ ЕАД www.toplo.bg и във Фейсбук - www.facebook.com/www.toplo.bg.\r\n                    \n                    \n                \r\n                \r\n                \r\n                Повече подробности потребителите могат да получат на информационния телефон в Кол центъра на компанията – 0 700 11 111.\r\n\"Топлофикация София\" ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.08.07", "title": "Без топла вода до 20 август в столичните \"Гео Милев\" и \"Яворов\""}
{"url": "https://www.dnes.bg/zvezdi/2019/08/07/ostavka-vyv-victoria-s-secret-sled-poiavata-na-transeksualniia.418915", "text": "Маркетинговият директор на Victoria's Secret подаде оставка. Едуард Разек не одобрява решението за наемане на първия трансджендър модел за бранда, заради което е решил да се оттегли. \r\n \r\nНовината бе потвърдена официално от Лес Уекснър. Той е изпълнителен директор на L Brands – компанията, притежаваща известната марка за бельо. \r\n \r\n„Малко са хората, които работят със същите страст и талант като Ед в тази индустрия. Въпреки това имам вяра в нашите невероятни екипи и продукти и нямам търпение да градим заедно бъдещето си докато растем и се променяме“, гласи част от изявлението по повод оставката. \r\n \r\nУекснър уточнява, че той и колегите му са разговаряли с  Разек, за да го разубедят да напуска. Той обаче е бил категоричен, че няма да промени възгледите си. \r\n \r\n„Беше труден разговор, защото както знаете, двамата с Лес сме прекарали заедно толкова много години, споделяме и любовта си към този бизнес. Въпреки това, мисля, че е време“, коментира Едуард в социалните мрежи. \r\n \r\nНаскоро от Victoria's Secret обявиха, че са наели първият трансджендър модел и представиха Валентина Сампайо. \r\n \r\nПо-рано Едуард Разек даде интервю за „Vogue“, в което ясно обясни, че сред ангелите на бранда няма място за по-едри манекенки и трансджендъри. \r\n \r\n\r\n ", "date": "2019.08.07", "title": "Оставка във Victoria's Secret след появата на трансексуалния"}
{"url": "https://www.dnes.bg/stranata/2019/08/07/globa-za-kraveferma-krai-montana-zamyrsiavala-reka-ogosta.418931", "text": "Служители от Регионалната инспекция по околната среда и водите в Монтана са открили замърсяване на река Огоста в ръкава й, който преминава през квартал \"Мала Кутловица\" в областния град, съобщиха от инспекцията.\r\n\r\nСлед сигнал на хора от квартала, че от реката се носи зловонна миризма, е направена проверка и е установено, че наистина става въпрос за замърсяване с оборски тор. Източник на замърсяването се оказала частна кравеферма в близкото село Благово, където реката преминава преди да стигне до Монтана. \r\n\r\nИнспекторите открили две тръби, които стигали до реката. \r\n\r\nНа собственика на фермата е наложена глоба и е издадена заповед да спре изхвърлянето на отпадъка в реката. \r\n\r\nНаправена е следваща проверка, при която е установено, че тръбите са запушени, уточниха от екоинспекцията в Монтана.", "date": "2019.08.07", "title": "Глоба за кравеферма край Монтана, замърсявала река Огоста"}
{"url": "https://www.dnes.bg/televizia/2019/08/07/4-3-mln-hektara-v-plamyci-ili-kakva-e-istinata-za-pojarite-v-sibir.418917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nБитката за глътка въздух. След операцията на Илияна във Виена, разреши ли се проблемът на чакащите белодробна трансплантация?\r\n\r\nНови санкции за шофьорите. Ще ни глобяват ли, ако сменим сами спукана гума?\r\n\r\nНабези върху дарения. Вандали разбиха контейнери за дрехи на БЧК\r\n\r\n4,3 млн. хектара в пламъци или каква е истината за пожарите в Сибир?\r\n\r\nКапани на плажа. Как да изберем бански и надуваеми дюшеци?\r\n\r\nСпомени от миналото. НА ЖИВО: Червен апартамент ни връща към соц времената\r\n\r\nЕрол от ''Уикеда'' с първа самостоятелна песен\r\n ", "date": "2019.08.07", "title": "4,3 млн. хектара в пламъци или каква е истината за пожарите в Сибир?"}
{"url": "https://www.dnes.bg/index/2019/08/07/planetite-i-kak-rykovodiat-vsiaka-zodiia-2-chast.418922", "text": "Планетите от Слънчевата система имат голямо значение за зодиите. Те управляват всяка една от тях и оказват влияние върху характера им. Едни са отговорни за чувствата им, други за действията, трети за решенията, които взимат.\r\n \r\nДвижейки се постоянно, планетите преминават през различните знаци и неминуемо ги променят. Има някои, които ръководят само един знак. Това са Слънцето, Луната, Уран, Нептун и Плутон. Останалите – Меркурий, Венера, Марс, Юпитер и Сатурн, имат способността да управляват съдбата на два.\r\n \r\nСлед като ви представихме кои планети управляват първите 6 зодии, ето и останалите:\r\n \r\n\r\n \r\nВсички знаем за ретроградното действие на Меркурий, но тя има и положителни аспекти. Смята се за пратеник на боговете. Меркурий помага на хората с тази зодия да взимат по-лесно решенията си. Девите имат бърз ум, аналитично мислене и са ориентирани към изпипването на малките детайли. От друга страна те са доста критични към себе си и другите. Притесняват се за най-малкото нещо, което само им пречи в напрегнати ситуации.\r\n\r\n\r\n \r\nПланетата носи любов, хармония и разбирателство на всички представители на този знак. Те са грациозни, чаровни и спокойни натури, които нямат проблем с общуването. Артистични са и може да са душата на компанията, ако поискат. Избягват конфликтите. Лошото е, че Везните са твърде нерешителни и самодоволни на моменти.\r\n \r\n\r\n \r\nБогът на подземния свят носи страст и пламенен нрав на Скорпионите. Той се свързва с различни трансформации. Хората от тази зодия винаги се стремят да търсят истината и преследват целите си. Планетата е отговорна за властния характер на родените под знака. Те искат да имат пълен контрол над всичко и не се доверяват лесно. Друг недостатък е, че са потайни и в някои случаи не се доверяват дори на близките си.\r\n \r\n\r\n \r\nКралят на боговете отговаря за личностното развитие и просперитета на Стрелците. Планетата се свързва с оптимизма, изобилието и късмета. Затова хората със знака винаги са в положително настроение. Те обичат да действат на принципа „риск печели – риск губи“, също така са самоуверени. Имат способността да преувеличават, което им носи негативи.\r\n\r\n\r\n \r\nХората, ръководени от тази планета, са търпеливи и упорити. За тях няма невъзможни неща. Заради славата и престижа, които ги блазнят, са готови да пренебрегнат някои свои принципи. \r\n \r\n\r\n \r\r\n                \r\n                \r\n                 ", "date": "2019.08.07", "title": "Планетите и как ръководят всяка зодия (2 част)"}
{"url": "https://www.dnes.bg/notifikacii/2019/08/07/violetki-i-latinki-povishavat-antioksidantite-v-birata.418935", "text": "Екип учени у нас представи експериментална разработка на бири с добавени екстракти от виолетки и латинки. Повече за идеята разказа ,, в ефира на .\r\nТърсехме варианти и цветя, които да имат по-високи антиоксидантни свойства и в същото време да не са толкова ароматни, посочи Милева.\r\n\"Пивото все пак трябва да си е пиво. Основната цел беше да се повиши антиоксидантната му активност“.\r\nБирата има лека промяна във вкуса и аромата, но тя е приятна, отбеляза гостът.\r\n\"Напитката не ухае на виолетки например. Набляга се на извличането на антиоксидантите от цветята, а не толкова на ароматите“.\r\r\n                \r\n                \r\n                Милева поясни, че експериментът се провежда у нас за първи път, като той би представлявал по-голям интерес за малките пивовари, тъй като производството им е по-лесно за адаптация.\r\n„В момента има тенденция, особено при крафт пивоварите, за експериментиране с добавянето на различни продукти, а резултатите са много добри и се харесват на консуматорите“, каза още гостът.\r\n. ", "date": "2019.08.07", "title": "Виолетки и латинки повишават антиоксидантите в бирата "}
{"url": "https://www.dnes.bg/obrazovanie/2019/08/07/800-lv-nadbavki-za-uchitelite-v-malkite-naseleni-mesta.418901", "text": "Тази учебна година , заяви  председателят на Синдиката на българските учители Янка Такева. Цифрата е по-малка в сравнение с миналогодишната.\n\n\n\r\nВъпреки това все още има недостиг на учители, но той е по-скоро в малките населени места.\r\n\"Министерството на образованието заедно с нас, социалните партньори, развихме една Национална програма \"Мотивирани учители\", в която има един , където не достигат учители, но тази година имаше само 4 кандидати“, заяви тя пред Фокус.\r\n\r\n                    \n                    \n                \r\n                \r\n                \r\n                Според нея с новия бюджет програмата следващата година ще бъде по-добре финансирана и ще има повече желаещи. Тази година средствата са 1,7 млн. лв., догодина трябва да бъдат 2,3 млн. лв. по изчисление на Синдиката.\r\n\"И тези учители, които ще се подготвят да работят в малките населени места, “, добави Янка Такева.", "date": "2019.08.07", "title": "800 лв. надбавки за учителите в малките населени места?"}
{"url": "https://www.dnes.bg/obshtestvo/2019/08/07/noi-prashta-syobshteniia-za-bolnichni-maichinstvo-po-neta.418879", "text": "Националният осигурителен институт (НОИ) изпраща съобщения за изплатени парични обезщетения за временна неработоспособност, майчинство или при осиновяване на дете по електронен път само след заявка през интернет страницата на институцията, съобщават от пресцентъра на НОИ.\r\n\r\nОт 12 август 2019 г. осигурените , които желаят да получават чрез SMS или по електронна поща информация за преведените им суми, е необходимо да заявят това чрез електронната услуга \"Въвеждане/промяна на координати за получаване на съобщения от НОИ за изплатени парични обезщетения и помощи от ДОО\". \r\n\r\nТя е достъпна след въвеждане на ЕГН и персонален идентификационен код (ПИК) на НОИ и се намира в рубрика Е-услуги/Справки/По ЕГН и ПИК на НОИ/Справки за парични обезщетения и помощи.\r\n ", "date": "2019.08.07", "title": "НОИ праща съобщения за болнични, майчинство по нета "}
{"url": "https://www.dnes.bg/stranata/2019/08/07/jena-pochina-v-dvora-na-proizvodstvena-baza-v-smolian.418862", "text": "Тяло на 44-годишна жена е открито в двора на производствена база в Смолян, съобщават от Областната дирекция на МВР.\r\n\r\nСигналът е подаден в РУ - Смолян на 6 август 2019 г. Съобщено е, че около 08.00 часа в северна промишлена зона в града, в двора на производствена база на частна фирма, след като се е почувствала зле, е починала 44-годишна жена от областния град.\r\n\r\nМестопроизшествието е посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство. \r\n\r\nПървоначални данни за насилствена смърт не са установени. Тялото на жената е транспортирано в МБАЛ - Смолян за извършване на аутопсия.", "date": "2019.08.07", "title": "Жена почина в двора на производствена база в Смолян"}
{"url": "https://www.dnes.bg/index/2019/08/07/neli-petkova-v-liuboven-triygylnik-v-noviia-si-leten-hit.418867", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНели Петкова описва любовните маневри в. Певицата представи парчето си за пръв път пред публиката във Варна.\r\n\"Не е типичното латино, но има такава нотка. Много добре се възприе. Люси Иларионов е режисьор, аз участвах дейно в написването на сценария. Съавтор съм и на текста. Исках да пресъздам във видеото това, което съм усетила при написването на текста\", сподели Нели Петкова.\r\nТя отново .\r\n\"Той спечели тази година \"Грами\" за най-добър R'n'B албум. Не само, че продължаваме, а имаме още 5 парчета, предстои да ги представя. Вече си се заформи като албумче\", каза още певицата пред .\r\r\n                \r\n                \r\n                В новата ѝ песен се разказва за момиче, попаднало в любовен триъгълник. Всички участници в клип пък са приятели на Нели Петкова.\r\nИзпълнителката призна, че ѝ се иска да има повече време за почивка, но в същото време има много енергия да твори. Тя разкри, че, този път на български, което ще пусне през септември.", "date": "2019.08.07", "title": "Нели Петкова в любовен триъгълник в новия си летен хит"}
{"url": "https://www.dnes.bg/notifikacii/2019/08/07/spipaha-v-sofiia-27-godishen-syrbin-obiaven-za-izdirvane.418880", "text": "Служители от Главната дирекция \"Национална полиция\" хванаха 27-годишен сръбски гражданин, обявен за международно издирване, съобщиха от МВР. \r\n\r\nМъжът е задържан в сряда в столицата. \r\n\r\nТой е обявен за международно издирване с червена бюлетина през 2017 г. заради извършени от него престъпления на територията на Сърбия, свързани с трафик на хора. \r\n\r\nНа чуждия гражданин е наложена мярка за неотклонение \"задържане под стража\" по процедурата за екстрадиция за Сърбия и предаден на ГД\"Охрана\" към Министерството на правосъдието.", "date": "2019.08.07", "title": "Спипаха в София 27-годишен сърбин, обявен за издирване"}
{"url": "https://www.dnes.bg/world/2019/08/07/ima-postradal-pri-vzriva-pred-danychnata-slujba-v-kopenhagen.418882", "text": "Един човек е пострадал леко снощи при експлозията пред датската данъчна служба в Копенхаген, предаде Ройтерс.\n\r\nПолицията каза, че става дума за умишлено нападение, въпреки че е твърде рано да се установи кой стои зад него.\n\r\nЕксплозията, станала около 22,15 часа местно време, е изпочупила стъклените врати и прозорци и е обгорила металната повърхност на главния вход на сградата.\n\r\nПолицията е отцепила тази сутрин околните улици и на служителите е казано да не доближават сградата.\n\r\nЕксплозията е била нападение, но е още твърде рано да се каже кой е отговорен, казаха от полицията.\"Някой го е направил нарочно. Не е било инцидент\", каза главен полицейски инспектор Йорген Берген Сков.\n                    \n                    \n                \r\n                \r\n                \r\n                \r\n\"Взимаме това много на сериозно и снощи започнахме голямо и всеобхватно разследване. Не можем и няма да приемем нападение като това\", добави той.\n\r\n\"Това е възмутително и напълно неприемливо действие\", заяви датският министър на данъците Мортен Бьодскоу в Twitter. Той добави, че сградата е понесла сериозни щети, пише БТА.", "date": "2019.08.07", "title": "Има пострадал при взрива пред данъчната служба в Копенхаген"}
{"url": "https://www.dnes.bg/obshtestvo/2019/08/07/pensioneri-se-izgubiha-v-pirin-spasiteli-gi-tyrsiat-ot-chasove.418891", "text": "Екипи от планинските спасители към БЧК в Сандански от 16 часа търсят двамата загубени пенсионери в Пирин. \n\r\nВъзрастните мъже били на преход заедно с група от хижа \"Синанница\" към хижа \"Беговица\".\n\r\nНеясно защо обаче, двамата са се отклонили от основната група и са попаднали в района на заслона \"Спано поле\", съобщи \"\"\n\r\nКъм 22 часа снощи е бил подаден сигнал до ПСС-Сандански и е започнала акция по издирването им. \n\r\nВ началото имало връзка по телефон с двамата, но те не успели да обяснят къде се намират. Имало съмнение, че са в циркуса на река Башлийца. 9-те планински спасители са обходили там, но не ги открили.\n                    \n                    \n                \r\n                \r\n                \r\n                \r\n\"Нямаме връзка вече с тях и не можем да установим къде се намират. Пращаме искане, за да получим координатите на мобилните им телефони и да ги локализираме\", каза началникът на ПСС Емил Нешев. \n\r\nТой допълни, че това е поредният случай в последните 3 дни на загубени пенсионери в планината.", "date": "2019.08.07", "title": "Пенсионери се изгубиха в Пирин, спасители ги търсят от часове "}
{"url": "https://www.dnes.bg/sofia/2019/08/07/na-dve-kolela-v-sofiia-veche-ima-parking-i-za-trotinetki.418895", "text": "\nСтоличната община се погрижи и за велосипедистите. В сряда откриха първия безплатен паркинг за двуколесни превозни средства - велосипеди, мотопеди и тротинетки. \r\n\r\nЦелта е за тях да се обособят над 160 места за паркиране в централната градска част. \r\n\r\nПървият велопаркинг се намира на бул. \"Витоша\" в близост до пресечката с ул. \"Д-р Стефан Сарафов\" в посока Южен парк. \r\n\r\nОсвен него ще бъдат открити такива и около Ларгото, на ул. \"Московска\" и бул. \"Дондуков\". \r\n\r\nЗоните за оставяне на велосипеди и тротинетки ще са в пешеходни пространства и синя и зелена зона, защото там има разчертани места. \r\n\r\nИдеята е гражданите да се придвижите пеша най-много до 500 м до мястото, което ги интересува.", "date": "2019.08.07", "title": "На две колела в София, вече има паркинг и за тротинетки"}
{"url": "https://www.dnes.bg/blizak-iztok/2019/08/07/postradali-ot-kraistchyrch-gosti-na-kral-salman-za-hadj.418855", "text": "Саудитският крал е отправил покана към стотици близки на загинали от стрелбата в Крайстчърч, Нова Зеландия, да посетят Саудитска Арабия на поклонение. \n\r\nКрал Салман е предложил да плати за полета, престоя и всички пътни разходи. Сметката със сигурност надхвърля 1 млн. паунда, изчислява британският Independent. \n\r\nПредложението на саудитския крал към пострадалите при стрелбата е да го придружат по време на хадж - традиционното поклонение на мюсюлманите в Мека.\n\n\n\n\r\nСаудитският посланик в Нова Зеландия, Абдулрахман ал Сухаибани е споделил пред семействата, че кралят е бил \"ужасен\" от атаките в двете джамии на 15 март, при които загинаха 51 души. \n                    \n                    \n                \r\n                \r\n                \r\n                \r\nВсяка година крал Салман кани няколкостотин човека да го придружат на хадж, като негови лични гости. Често отбраните за това са мюсюлмани, които са били сполетени от трагедия същата година. \n\r\nПосланикът на Саудитска Арабия в Нова Зеландия е заявил, че за първи път кралят кани някой от страната. Това бил неговият начин да помогне на хора, за които би било трудно да изпълнят традиционния хадж. Групата ще посети и друго свещено за мюсюлманите място - Медина. \n\r\nСпоред исляма всички мюсюлмани трябва поне веднъж в живота си да отидат на хадж. За повечето обаче това е изключително скъпо и най-отдадените спестяват с години, за да си позволят поклонението. \n\r\nВсяка година над 2 млн. мюсюлмани от цял свят се стичат към Мека, за да изпълнят древните ритуали и моливи. \n\r\nПреди две седмици посланик Абдулрахман ал Сухаибани е посетил Крайстчърч, като е подарил на поклониците традиционните бели одежди за хадж. Простото бяло облекло символизира отказа от всички земни блага и равенството на човек с Бог. \n\r\n ", "date": "2019.08.07", "title": "Пострадали от Крайстчърч – гости на крал Салман за хадж"}
{"url": "https://www.dnes.bg/stranata/2019/08/07/varnenec-spipan-s-34-pistoleta-boepripasi-pari.418869", "text": " \n\r\nПри претърсване на частен имот във Варна, полицията откри , съобщава МВР.\r\nДомът бил стопанисван от 66-годишния А.Р. До оръжията полицията стигнала при разследването на случай с произведени изстрели на територията на Второ РУ на МВР във Варна.\r\nВ дома са , чиято употреба се изяснява.\r\nМъжът не е представил надлежно разрешително за притежанието и съхранението на оръжията и боеприпасите. Те са иззети, назначени са експертизи за установяване на тяхната годност и спецификации.\r\nТой еПо случая има образувано досъдебно производство, материалите са докладвани на прокурор от Районна прокуратура във Варна.", "date": "2019.08.07", "title": "Варненец спипан с 34 пистолета, боеприпаси, пари..."}
{"url": "https://www.dnes.bg/stranata/2019/08/07/vse-po-malko-gorski-gybi-v-smoliansko-niama-i-koi-da-gi-bere.418868", "text": "Реколтите от диворастящи гъби в Смолянско са по-оскъдни през последните няколко години, информират от пунктовете за изкупуване на горски плодове и гъби. Според търговците на гъби напоследък значително намаляват и гъбарите в региона. \n\r\nПредимно манатарка и пачи крак е урожаят на гъбарите от началото на август, но предаваните в пунктовете количества са малки, пише БТА.\n\r\nПървокачествена манатарка се изкупува за 7.50 лв. килограма, а пачи крак върви по 2 лв., обясняват от пунктовете. Преобладаваща част от диворастящите гъби от Родопите се изнасят за Германия, Франция, Испания и Италия. Малка част от изкупуваната продукция остава за вътрешния пазар, главно за заведения в курортите.\n                    \n                    \n                \r\n                \r\n                \r\n                \r\nНеколкократно е намалял броят на хората в Смолянско, препитаващи се през летния период с бране на горски гъби, твърдят от пунктовете. Брокери на гъби обясняват, че мнозина от гъбарите се притесняват от мечките, слизащи все по-близо до населени места. \n\r\nСледи от огромна мечка са забелязани в района на Рожен, а в началото на седмицата семейство гъбари са преживели стряскаща среща с мечка до пътя към Перелик, разказват изкупвачи на гъби.\n\r\nКапризите на времето през това лято са основна причина за слабата гъбена реколта, според гъбари и търговци. Тенденцията на намаление на реколтите от диворастящи гъби се свързва и с климатичните промени, по-мащабните сечи в горите.\r\n ", "date": "2019.08.07", "title": "Все по-малко горски гъби в Смолянско, няма и кой да ги бере"}
{"url": "https://www.dnes.bg/obrazovanie/2019/08/07/niama-myrdane-socialni-pomoshti-sreshtu-poseshteniia-v-uchilishte.418885", "text": "Държавата обвързва получаването на месечни социални помощи с редовното посещение на детска градина или училище.\n\nПромените в Правилника за прилагане на Закона за социално подпомагане бяха одобрени от правителството днес. Новите разпоредби са във връзка с приетите изменения в законодателството.\r\nС приетите промени институциите ще получават информация и ще правят необходимата проверка на фактите и обстоятелствата за отпускане на помощта по служебен ред.\r\nТова ще облекчи административната тежест за гражданите, които кандидатстват за социално подпомагане, съобщават от кабинета.\r\nМярката е една от тези за задържане на деца и ученици в риск от отпадане от образователната система.\r\n                    \n                    \n                \r\n                \r\n                \r\n                Държавата вече създаде механизъм, по който да работят екипи, за да връщат трайно ученици в клас.\r\nНаскоро стана ясно, че се предвижда два пъти седмично екипите да посещават домовете на деца, които без  уважителни причини не са били на училище или детската градина. Те ще бъдат придружавани и от полицаи. Учителското съсловие обаче се възпротиви на тази мярка.\r\n \r\n \r\n ", "date": "2019.08.07", "title": "Няма мърдане - социални помощи срещу посещения в училище"}
{"url": "https://www.dnes.bg/televizia/2019/08/07/bgonair-bg-s-nov-dizain-i-podobrena-funkcionalnost.418899", "text": "Сайтът  вече има нов дизайн, който осигурява по-бърз и лесен достъп до последните новини и видео съдържание на Bulgaria ON AIR. В обновената уеб страницата потребителите ще могат да гледат пълен запис на емисиите на Новините ON AIR, любопитни репортажи и изданията на всички предавания в ефира на националната политематична телевизия. На новия сайт могат да се проследят както новините в развитие, така и любопитни репортажи от страната и чужбина. С един клик посетителите ще открият и най-интересните новини от света на спорта и подробна прогноза за времето. С повишаване на функционалността на сайта новините стават още по-достъпни за потребителите, избрали да се информират от уеб платформата .\n                    \n                    \n                \r\n                \r\n                \r\n                \r\nСпециално място на сайта има и качествената публицистика от ефира на Bulgaria ON AIR. Зрителите имат възможността да гледат пълен запис на ежедневните и седмични предавания на националната политематична телевизия, в които гостуват водещи експерти по актуални теми от страната и света.\n\r\nНа обновения сайт bgonair.bg има за всеки по нещо, като специално място е отредено и за кампанията на Bulgaria ON AIR в подкрепа на търсенето на нова българска култура – Bulgaria ON ART. За любителите на киното секция „Филми“ предоставя подробна информация и трейлъри на всички серийни и филмови заглавия в ефира на Bulgaria ON AIR.  \n\r\nУеб страницата предоставя възможност на посетителите да гледат на живо всички новинарски емисии и актуални предавания на политематичната телевизия.\n\r\nСайтът bgonair.bg е част от, която включва в портфолиото си националната ефирна телевизия Bulgaria ON AIR, единствената  бизнес телевизията в България - Bloomberg TV Bulgaria, както и десетки сайтове, сред които водещия новинарски сайт , онлайн институцията във финансовите и икономически новини , лайфстайл сайта за модерните млади хора , онлайн изданието за съвременната жена , спортния новинарски сайт , водещия здравен сайт , единствената онлайн медия, насочена към тийнейджърите , сайта за недвижими имоти с най-качествените обяви , детския портал , сайта за автомобилни новини , онлайн платформата за подаване на граждански сигнали , сайта за кариерно развитие  и други. Част от Investor Media Group са и националното радио Bulgaria ON AIR с покритие в 33 града в страната, както и списанията , които се разпространяват на борда на самолетите на националния авиопревозвач „България Ер“.", "date": "2019.08.07", "title": "Bgonair.bg с нов дизайн и подобрена функционалност"}
{"url": "https://www.dnes.bg/stranata/2019/08/07/mlad-shofior-blysna-68-godishna-jena-i-izbiaga.418902", "text": "Шофьор блъсна пешеходка в Хасково и избяга, съобщиха от полицията.\r\n\r\nИнцидентът е станал на 6 август на ул. \"Преслав\".\r\n\r\n21-годишният водач при движение на заден ход ударил намиращата се зад колата 68-годишна жена. След това шофьорът избягал от местопроизшествието.\r\n\r\nОт удара жената е с фрактура на тазобедрената става на десния крак. Настанена в ортопедично отделение на хасковската болница, без опасност за живота.\r\n\r\nВодачът на автомобила е установен на домашния си адрес и е задържан. Образувано е досъдебно производство.", "date": "2019.08.07", "title": "Млад шофьор блъсна 68-годишна жена и избяга"}
{"url": "https://www.dnes.bg/cars/2019/08/07/slovenska-superkola-ne-se-dava-na-bugatti-chiron.418886", "text": "Словенско-австрийският производител на ексклузивни автомобили - компанията Tushek & Spigel Supercars разкри характеристиките на роудстъра си TS 900 H Apex, като показа и негови снимки. Суперколата ще ускорява от 0 до 60 мили в час (96 км/ч) за 2,5 секунди - също толкова, колкото и Bugatti Chiron с неговите 1500 к.с.\n\r\nЗадвижването на Tushek TS 900 H Apex е хибридно, като агрегатът се състои от два електромотора и 5,2-литров V8 с механичен компресор. Бензиновият двигател е поставен в задната част, а електромоторите задвижват предните колела. Съвкупната мощност е 950 к.с. и 1400 Нм въртящ момент.\r\nКакто и при предшественика - модела Renovatio T500, шасито на TS 900 H Apex също е направено от хром-молибденова сплав. Детайлите от каросерията са карбонови, като теглото на колата е 1410 кг. Това означава, че тя ще е и най-леката суперкола на пазара, като ще превъзхожда показаният наскоро Lotus Evija - 1680 кг., и Ferrari SF90 Stradale, което тежи 1570 кг.\n                    \n                    \n                \r\n                \r\n                \r\n                \r\nМаксималната скорост на словенската кола е 380 км/ч, като за за се справи с нея, TS 900 използва гуми Pirelli Trofeo Series R (235/35 отпред и 305/30 отзад), както и масивни спирачни механизми Brembo. Автомобилът има свалящ се твърд покрив, като и вдигащи се нагоре врати.\r\n", "date": "2019.08.07", "title": "Словенска суперкола не се дава на Bugatti Chiron"}
{"url": "https://www.dnes.bg/balkani/2019/08/07/kyde-e-nai-visoka-srednata-zaplata-na-balkanite-nie-sme-treti.418853", "text": ",  пише вестник „Нова Македония“, цитиран от \"Фокус\". \r\nБългария е трета с 610 евро след Словения и Хърватия, а най-високата заплата в Западните Балкани през тази година е в Словения – 1113 евро.\r\nСпоред статистическите данни на изданието, средната заплата в Хърватия е 886 евро, в Черна гора – 516 евро, Босна и Херцеговина – 472 евро и Сърбия – 470 евро. Преди Македония е и Косово, където средното месечно възнаграждение е достигнало 422 евро.\r\n\r\n                    \n                    \n                \r\n                \r\n                \r\n                Властите в Македония обаче редовно подчертават непрекъснатото увеличение на средната месечна заплата. Правителството на Социалдемократическия съюз на Македония (СДСМ) многократно е заявявало, че планира в рамките на мандата си да вдигне този показател до 500 евро.\r\nПри средна заплата от . На четиричленно семейство са нужни 531 евро за покриване на основните разходи.\r\nЗа сравнение, според данните на НСИ средното месечно възнаграждение в България за първото тримесечие на 2019 година възлиза на около 610 евро - 1209 лева. Според националната статистическа служба на Румъния към 11.02.2019 година средната заплата в страната е 570 евро.", "date": "2019.08.07", "title": "Къде е най-висока средната заплата на Балканите? Ние сме трети "}
{"url": "https://www.dnes.bg/mish-mash/2019/08/07/istinata-za-eko-produktite-spasiavat-li-prirodata.418871", "text": "В последните месеци глобалното затопляне буквално хваща човечеството за гушата. Непоносими жеги, пожари, топящи се ледове ни показват, че ако не вземем мерки, може и да не ни остава много време на Земята. За това все повече и повече хора започват да живеят еко. Но сигурни ли сме, че усилията, които полагаме, за да не замърсяваме околната среда, всъщност се отплащат?\r\nВече стана ясно, че електрическите коли не щадят природата толкова, колкото ни се иска. Оказва се, че това важи и за толкова популярните в последно време електрически скутери.\r\nНово проучване, публикувано в Environmental Research Letters, показва че използването им произвежда повече парникови газове на километър, отколкото пътуването с велосипед, автобус и дори мотопед.\r\n                    \n                    \n                \r\n                \r\n                \r\n                Както и при електрическите коли, проблемът идва от материалите, с които се произвеждат батериите на скутерите, като и тези, необходими за рамката и колелата. Също така, в много градове по света, тези скутери са споделени, тоест, всеки може да го използва и да го върне, за да послужи на някой друг. Всяка вечер, компания прибира скутерите, зарежда ги и ги връща, което допълнително допринася за бълването на парникови газове.\r\nА почти всеки, който иска да спаси околната среда, носи алуминиева бутилка или такава от неръждаема стомана. Но и тук материалите имат злощастни последици върху природата. Алуминият се произвежда от бокситовата руда, чието добиване е разрушително за околната среда, тъй като оставя токсични „опашки“. Също така изисква огромни количества енергия за рафиниране.\r\nПодобен е и случая с неръждаемата стомана – добивът на никел, топенето на желязо и производството на стомана е изключително трудоемко. И за нещастие, повечето производители избират да използват необработени материали, макар рециклирания алуминий и стомана да са широко разпространени.\r\nНякои еколози предлагат крайни мерки, които не включват използването на такива бутилки – просто да постоим жадни, докато не стигнем до чешма за вода, от която може да пием.\r\nИстинските природозащитници имат и поне един соларен панел на покрива на „зелената“ си къща. Соларните панели са се превърнали почти в синоним на „чиста енергия“. И реално погледнато, те са перфектният начин да осигуриш топла вода в дома си и електричеството ти да е от възобновяем източник. Но панелите също така дават и своя дял за унищожението на околната среда.\r\nТе се произвеждат при 2000 градуса по целзий. За да накараш машините да произведат такава температура са ти нужни огромни количества твърди горива. Също така, в тях могат да се открият много редки земни елементи, от които не ни остават големи количества.\r\nВ края на своя живот соларните панели също представляват проблем – те са трудни за рециклиране. Повечето материали не могат да бъдат отделени един от друг и просто биват захвърляни.\r\nЕдно от най-големите ни оръжия срещу замърсяването на въздуха са дърветата. Но те биват унищожавани за производството на екологичните хартиени торбички, които да използваме, когато пазаруваме в магазина.\r\nЗа производството на една хартиена торбичка е нужна 4 пъти повече енергия, отколкото за обикновена. Също така тя лесно се унищожава и не може да се използва многократно, като найлоновата. И въпреки че трябва да бъдат рециклирани, това няма как да стане щом се намокрят. Именно това бе и проблемът при премахването на пластмасовите сламки за напитки и тяхната замяна с хартиени – пластмасата може да се рециклира до някаква степен, но мократа хартия не.\r\nИ ако все пак стигне до момента с рециклирането, процесът има нужда от много енергия и редица химикали.", "date": "2019.08.07", "title": "Истината за еко продуктите – спасяват ли природата?"}
{"url": "https://www.dnes.bg/crime/2019/08/07/nap-v-slynchev-briag-60-provereni-obekta-15-zatvoreni.418907", "text": "Петнайсет търговски обекта на територията на курортния комплекс \"Слънчев бряг\" са запечатани за 48 часа с цел обезпечаване на доказателства за целите на ревизионни действия, предава БТА.\n\r\nЕкипи на териториалната дирекция на НАП-Бургас са извършили проверка на 60 обекта в курорта. \n\r\n\"Двадесет от обектите са на две бургаски фирми, а останалите - на фирми, регистрирани в столицата. Запечатаните обекти са предимно за продажба на дюнери, магазини и заведения за бързо хранене, а моментните им обороти са иззети от данъчните\", съобщи говорителят на НАП - Бургас Христо Узунов.\n\r\nВ конкретния случай става дума за фирми без дълготрайни материални активи и собственост на рискови лица, които отчитат обороти, трупат, но не плащат дължими данъци и осигуровки.\n                    \n                    \n                \r\n                \r\n                \r\n                \r\n\"Това е изключително рисков профил, поставили сме под наблюдение близо 200 такива фирми, стопанисващи около 600 търговски обекта по морето. Те нямат дълготрайни материални активи, собственост са на рискови лица. Същевременно във фирмите се назначават работници, понякога на необичайно високи заплати, подават се данни за трудовите договори, но не се подават осигурителни декларации и не се внасят дължимите осигуровки\", кaза директорът на дирекция \"Контрол\" в НАП-Бургас Пенка Жекова.\n\r\nОт там уточняват, че поради липса на активи, натрупаните задължения не могат да бъдат обезпечени и затова отговорността по заплащане на задълженията ще бъде вменена на физическите лица, които реално стопанисват обектите, а не на рисковите собственици, които са малоимотни и в повечето случаи не предполагат за активната дейност на \"техните обекти\".\n\r\nОт началото на юли по Южното Черноморие са извършени над 4 000 проверки като основната цел на кампанията на НАП е насърчаване на доброволното спазване на данъчното и осигурителното законодателство и създаване на равнопоставена бизнес среда.\n\r\n\r\n ", "date": "2019.08.07", "title": "НАП в Слънчев бряг: 60 проверени обекта, 15 затворени"}
{"url": "https://www.dnes.bg/stranata/2019/08/07/vyzstanoviha-otkradnata-ograda-na-magistrala-marica.418833", "text": "Откраднатата предпазна оградна мрежа от автомагистрала \"Марица\" при отбивката за димитровградското село Крум е възстановена, съобщават от Агенция Пътна инфраструктура. Само преди ден от полицията в Хасково информираха, че крадци са задигнали около 80 м предпазна ограда и 5 бетонни колове от магистралата.\r\n\r\nОт АПИ информират, че веднага са били предприети мерки за възстановяването на отмъкнатото, защото с премахването на обезопасителни системи се улеснява достъпът на животни до трасето на автомагистралата и се застрашава безопасността на движение.\r\n\r\nБлизо 2 700 лв., е струвало да се подновят съоръженията. \r\n\r\nОт АПИ отчитат още, за само през 2019 година са платени близо 20 000 лева за откраднати и възстановени обезапасителни системи на АМ \"Марица\" на територията на област Хасково.", "date": "2019.08.07", "title": "Възстановиха открадната ограда на магистрала \"Марица\""}
{"url": "https://www.dnes.bg/sport/2019/08/07/cska-s-defanzivna-taktika-sreshtu-zoria.418839", "text": "ЦСКА е твърде вероятно да излезе само с трима офанзивни футболисти в домакинството си на Зоря Луганск от 3-ия кръг на Лига Европа, пише вестник \"Тема спорт\".\n\r\nАтакуващите състезатели сред 11-те ще са Тиаго и нападателите Евандро и Coy. На реванша с Осиек ЦСКА също започна с трима офанзив­ни състезатели, тогава това бяха Тиаго, Фабрини и Coy, а Евандро не игра заради вирус.\n\r\nСега бразилецът, който е и гол­майстор на отбора, се завръща в състава, което означава, че Фабрини ще остане на пейката. Това на практика ще е един­ствената разлика в състава спрямо 11-те от Осиек.\n\r\nРеално такти­ческата построй­ка срещу Зоря ут­ре ще е леко изме­нена спрямо тази в Хърватска, като ще преми­не към 3-5-2. Занев почти сигурно от­ново ще започне като десен халф-бек, както и в реванша с Осиек. Бикел ще действа в средата на терена до Малинов, а Тиаго ще е малко пред тях.\n                    \n                    \n                \r\n                \r\n                \r\n                \r\nЦСКА отново ще заложи на си­гурни действия в дефанзивен план, като най-важната задача ще е да не се допусне гол. Това ще предопредели и целия подход към двубоя.\n\r\nЩабът на армейците е обър­нал внимание на фланговите със­тезатели на украинците, които притежават сериозна бързина, както и на централния нападател Филип Будкивски, висок цели 194 см. Заря използва дълги топ­ки, отличава се с голяма физичес­ка сила и агресия.\n\r\nЗаедно с Албентоса отново ще играят Томаш и Бодуров. Именно това трио се оформя ка­то най-надеждно в защитата на ЦСКА и най-вероятно на него ще се разчита и при гостуването на Лудогорец. В групата ще се завър­не Чорбаджийски, който имаше травма през изминалите дни.\n\r\nДвубоят ЦСКА-Зоря е от 20:30 часа на стадион \"Васил Левски\".\r\n\r\n ", "date": "2019.08.07", "title": "ЦСКА с дефанзивна тактика срещу Зоря"}
{"url": "https://www.dnes.bg/index/2019/08/07/ombudsmaia-poiska-dyrjavata-da-plati-za-prasetata.418834", "text": "Всички хора, отглеждащи прасета трябва да бъдат обезщетени по пазарни цени за тяхното принудително умъртвяване. Това каза пред БНТ националният омбудсман Мая Манолова. \n\r\nТакова мнение вече беше изразено през миналата седмица от представители и на БСП. \n\r\nОмбудсманът настоя и властите да отидат на място и да обяснят на хората нуждата от евтаназирането на животните, както и да регистрират здравите прасета.\n\n\n\n\r\nМанолова посочи, че вината за разрастването на епидемията е на властите, които са пренебрегнали проблема и не са приложили ефективни мерки за справяне с него.\n\r\n\"Хората са притеснени и гневни, защото властта се опитва да прехвърли цялата отговорност за бедствието африканска чума върху тях. Опитът е хората, които отглеждат прасета, за да се препитават, да пратят цялата вина за безхаберието на държавните институции\", смята тя. \r\n                \r\n                \r\n                \r\nСпоред омбудсманът процедурата за регистрация на животни е сложна и тежка и затова властите трябва да отидат на място и да регистрират животните. Тя заяви, че отглеждането на прасетата не е нарушение на законите. \n\r\nЗатова логиката показва, смята Манолова, че всички стопани трябва да бъдат справедливо обезщетени по пазарни цени. \n\r\nТя коментира и уволнението на медицинската сестра от болница \"Токуда\" Мая Илиева, която е водач на протестите на медицинските работници. Омбудсманът вече един път категорично застана зад уволнената и сега отново беше категорична, че ще отиде на планирания за утре протест пред болницата, за да се противопостави на уволнението. \n\r\n\" Институциите се опитват да настройват хората един срещу друг, дават обещания, които не изпълняват като това за увеличаване на стартовата заплата, което не се случи\", изтъкна тя. \n\r\nЗапитана дали ще се кандидатира за кмет на София Манолова заяви, че решението ѝ ще бъде изцяло продиктувано от интересите на гражданите.\n\r\n\"След като в една държава омбудсманът, който е призван да защитава хората, е атакуван, сплашван, дикредитиран, какво остава за гражданите\", коментира тя. \n\r\nНакрая Мая Манолова отказа да коментира дали ще се яви като номинирана от партията на Слави Трифонов.", "date": "2019.08.07", "title": "ОмбудсМая поиска държавата да плати за прасетата"}
{"url": "https://www.dnes.bg/akoshtete-vqrvaite/2019/08/07/zashto-privlichate-komari-poveche-ot-drugite-hora.418793", "text": "Комарите са не просто досадни жужащи твари, които ни хапят от време на време. Те могат да се окажат и много опасни преносители на животозастрашаващи вирусни и бактериални инфекции, причиняващи дори смърт. Сред най-опасните комари са африканските маларийни комари, азиатският тигров комар, комарите, пренасящи жълта треска, западнонилска треска.\r\nНякои хора биват нападани от комари много повече от други. За този феномен си има научно обяснение. Ето на какво може да се дължи фактът, че от цялата компания вие страдате най-много от ухапвания от комари.\r\n\r\nКомарите откриват обекти, които да ухапят според миризмата, излъчвана от тялото и дъха. Въглеродният диоксид, който издишваме, съдържа частици, които привличат комарите и им помагат да ни открият на разстояние до 100 метра.\r\n                    \n                    \n                \r\n                \r\n                \r\n                \r\nСпецифичният коктейл от вещества върху кожата на човек привлича повече или по-малко комарите. Различните видове комари реагират на различни стимули. Например, пренасящият малария африкански малариен комар реагира на смес от мастни киселини, излъчвани през кожата. Пренасящият жълта треска азиатски тигров комар пък се привлича от преобладаващи лактатни киселини по кожата.\r\nТака че индивидуалният ви микс от миризми привлича или не различните видове комари. Ето защо вас може да ви хапят повече, отколкото други хора или обратното.\r\n", "date": "2019.08.07", "title": "Защо привличате комари повече от другите хора?"}
{"url": "https://www.dnes.bg/politika/2019/08/07/shte-se-obezshtetiavat-chastnite-stopani-no-registriranite.418840", "text": "Регистрираните частни стопани, които отглеждат прасета, ще бъдат обезщетени до месец след унищожаването им. Това заяви пред БНТ зам.-министърът на земеделието Янко Иванов.\n\r\nТакова искане към властите вече беше отправено преди седмица от членове на БСП. Днес, отново в ефира на БНТ, това поиска и омбудсманът Мая Манолова. \n\n\n\r\nЗам.-министър Иванов заяви, че първите получени от ЕС средства в размер на почти 3 млн. евро ще бъдат дадени за компенсация на първите индустриални ферми, които бяха унищожени заради вируса. \n\r\nБългария обаче ще поиска още средства от Брюксел. Той съобщи, че през октомври проверка на Европейската комисия ще пристигне в България, за да оцени изпълнението на мерките, предприети от българските власти.\n                    \n                    \n                \r\n                \r\n                \r\n                \r\n\"Всеки, който има регистрирано стопанство, няма причина за притеснение. Ние ще му дадем обезщетение\", категоричен е Иванов. \n\r\nТой обаче  посочи, че мнозина стопани не са регистрирали животните си поради незнание или пренебрегвайки законовите изисквания.\n\r\nОбсъжда се финансово подпомагане на тези стопани, за да се подпомогне почистването на техните дворове.\n\r\n\"Това, в което не успяхме е редуцирането на популацията на диви животни, която, за голямо съжаление, е с доста плътна концентрация в районите с индустриални ферми. Не успяхме и със стопанствата в личните дворове, които също, на много места, са без никакви мерки за сигурност\", призна грешките на властта зам.-министър Иванов. \r\n ", "date": "2019.08.07", "title": "Ще се обезщетяват частните стопани, но регистрираните "}
{"url": "https://www.dnes.bg/notifikacii/2019/08/07/iztegliat-implanti-imali-vryzka-s-riadka-forma-rak.418829", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изтеглят от пазара едни от най-търсените импланти за гърди. Производителят прибегна до тази мярка след съмнение, че т.нар. грапави импланти предизвикват рак на млечната жлеза. \n\r\nГрапавите импланти са опасни, защото могат да предизвикат рядка форма рак на гърдата. Това е становището на Американската агенция по контрол на храните и лекарствата. Въпросните импланти се поставят и у нас.\n\r\nМоделът Катрин Вачева обяснява пред , че познава много жени, които имат проблем с имплантите - организмът им често ги отхвърля и предизвиква алергична реакция.\n\r\nВъпреки болката и съпътстващите реакции, желанието за подобен тип интервенции нараства, твърди лекари. Сега жените са по-осъзнати и по-добре информирани, отколкото са били преди десетина години. Дамите със силиконови импланти обаче трябва да ходят на профилактичен преглед поне веднъж в годината, допълват те.\r\n                \r\n                \r\n                \r\nНяма официална статистика колко българки са си поставили опасните импланти.", "date": "2019.08.07", "title": "Изтеглят импланти, имали връзка с рядка форма рак"}
{"url": "https://www.dnes.bg/stranata/2019/08/07/samo-za-sedmica-5-sluchaia-na-laimska-bolest-v-pernishko.418849", "text": "Само в рамките на една седмица в област Перник има регистрирани 5 случая на лаймска болест,  съобщават от Регионалната здравна инспекция. \n\nЗаболели са четири жени и един мъж, като и петимата са били ухапани от кърлежи, съобщава БНР.\r\n\r\nЗа периода от 29 юли до 4 август се наблюдава ръст на заразните заболявания. Седем жители на региона са с чревни инфекции, като те се лекуват в инфекциозно отделение на МБАЛ „Рахила Ангелова”.\r\n\r\nДва случая на хепатит А са регистрирани в Трън, а жена от Перник е с диагноза хепатит Б. В Специализираната болница за белодробни болести е хоспитализиран 42-годишен мъж с туберкулоза. \r\n\r\nНе отшумява и варицелата, като седем души - пет деца и двама възрастни, са се разболели от шарката в Перник.", "date": "2019.08.07", "title": "Само за седмица: 5 случая на Лаймска болест в Пернишко"}
{"url": "https://www.dnes.bg/notifikacii/2019/08/07/mvr-udari-40-saita-zaradi-nezakonni-filmi.418852", "text": "В хода на спецоперация, проведена вчера от служители на специализирания отдел „Киберпрестъпност“ при ГДБОП под ръководството на Софийска районна прокуратура, е задържан 44-годишен столичанин, съобщават от МВР.\n\r\nСпоред първоначалните данни мъжът е създал и администрирал над 40 интернет страници, чрез които е разпространявал в Интернет актуални филмови произведения. Първоначално публикувал филмите в една част от контролираните от него сайтове. \n\r\nСлед достигне на определен брой посетители и генериран трафик – за който респективно получавал заплащане от Google, той свалял произведенията и ги споделял отново, но в част от другите домейни. \n\r\nПроцедурата се повтаряла 4-5 пъти до изчерпване на ресурса от контролираните от него сайтове. Така, за едни и същи обекти на авторско право, столичънинът получавал многократно заплащане от Гугъл, тъй като се касаело за интернет трафик към различни домейни.\r\n                \r\n                \r\n                \r\nДостъпът до използваните за престъпната дейност интернет страници е преустановен от ГДБОП в рамките на проведените следствени действия, при които са събрани и необходимите електронни доказателства, казват още от МВР.\n\r\nПо-голямата част от сайтовете били разположени в интернет пространството на една от най-големите международни компании за предоставяне на облачни услуги в САЩ.\n\r\n\"Това създавало убеждението в извършителя, че е останал в анонимност, но проведеното международно разследване от ГДБОП и СРП документирало до край престъпната му дейност\", завършва съобщението на МВР.", "date": "2019.08.07", "title": "МВР удари 40 сайта заради незаконни филми"}
{"url": "https://www.dnes.bg/world/2019/08/07/vzriv-izbuhna-v-danychnata-agenciia-na-daniia.418850", "text": "Датската данъчна агенция е била разтърсена снощи от мощна експлозия, съобщи полицията в Twitter, предаде Ройтерс.\r\n\r\nПричината за взрива е неясна. \r\n\r\nЗаради експлозията са спрени влаковете в района Нордхавн, намиращ се северно от центъра.\r\n\r\nВ момента на взрива е имало двама души в сградата, но и двамата са невредими, каза полицията пред датски медии.\r\n \r\n/БТА/\r\n ", "date": "2019.08.07", "title": "Взрив избухна в данъчната агенция на Дания"}
{"url": "https://www.dnes.bg/index/2019/08/07/moje-li-mobilno-prilojenie-da-poniji-stresa.418851", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 300 милиона души по света страдат от депресия, а над 260 милиона – от различни форми на психични разстройства, сочат данни на СЗО. Това обаче не включва хората, които изпитват тревожност, уморени са от ежедневието и работят под стрес.\r\nКлиничният психолог Петя Кривицки създаде .\r\nАпликацията АНИМА предлага ментални упражнения с водещ глас на психолога за релаксация, мотивация и самопомощ в случаи на повишен стрес, преумора, демотивация, панически атаки. То учи на самопомощ, справяне със стреса и постигане на по-добри резултати в работата и ежедневието.\r\r\n                \r\n                \r\n                 каза Петя Кривицки.\r\nПо думите ѝ е грешно схващането, че мозъкът си почива, докато четем книги вечер след работа. Нужни са техники, спокойствие и отпускане поне 5-10 мин.\r\nНаправата на приложението е продължила около година, а създаването му било доста трудно, посочи Гавазова.\r\n\"Хората, които го ползват, казват, че вече усещат ефект. Добре е да се ползва на място, където се чувствате спокойни\", подчерта тя пред .\r\nКатегориите в АНИМА предлагат различни упражнения за успокояване на ума, справяне с тъга, болка или стрес, страхове, фобии, неспокоен сън. Има и специална категория за спортисти с ментални тренировки за мотивация, концентрация. Приложението може да бъде свалено безплатно от App Store.", "date": "2019.08.07", "title": "Може ли мобилно приложение да понижи стреса?"}
{"url": "https://www.dnes.bg/notifikacii/2019/08/07/iztegliat-opasno-sirene-rokfor-ot-gryckiia-pazar.418848", "text": "От гръцкия контрол на храните /EFET/ поискаха незабавно изтегляне от гръцкия пазар на партида от известното сирене „рокфор“, поради възможна опасност от заразяване със салмонела.\r\n\r\nКонтролният орган бе информиран чрез системата за превантивно предупреждение за храни и фуражи (RASFF) за възможно наличие на патогенната Salmonella spp в сирене \"рокфор\", с френски произход, марка \"SOCIETE ROQUEFORT\" 100 гр + 25 гр безплатно, с номер на партида 3177С и дата на трайност 03.11.2019. \r\n\r\nТози продукт беше пуснат на гръцкия пазар от компанията \"AB Vassilopoulos\" след 18.07.2019 до 02.08.2019, припомня \"Труд\".\r\n\r\nEFET поиска незабавно изтегляне на цялата въпросна партида от пазара и контролът вече е в ход. \r\n\r\nПотребителите, закупили конкретната партида от споменатия продукт, се призовават да не го консумират.", "date": "2019.08.07", "title": "Изтеглят опасно сирене \"рокфор\" от гръцкия пазар "}
{"url": "https://www.dnes.bg/sofia/2019/08/07/kyde-v-sofiia-niama-da-ima-voda-v-chetvyrtyk.418858", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 08 август 2019 г. (четвъртък), във връзка с превключване на уличен водопровод на ул. „Киевска“ кв. „Овча купел“ , се налага спиране на водоподаването от 08:00 до 20:00 часа на клиентите на „Софийска вода”, живеещи в района на бул. „Никола Петков“, ул. „Букет“, ул. „Народен герой“, ул. „Киевска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Витошка поляна“.\n                    \n                    \n                \r\n                \r\n                \r\n                \r\nНа 08 август 2019 г. (четвъртък), във връзка с превключване на уличен водопровод на  ул. „Мусала“ вилна зона „Иваняне“ гр. Банкя, се налага спиране на водоподаването от 10:00 до 16:00 часа на клиентите на „Софийска вода”, живеещи в района на вилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мусала“ ъгъла с ул. „Връх Богдан“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\n\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.07", "title": "Къде в София няма да има вода в четвъртък?"}
{"url": "https://www.dnes.bg/eu/2019/08/07/taneva-do-mesec-poluchavame-11-mln-evro-ot-briuksel.418847", "text": "До 30 дни Брюксел ще отпусне още 11 млн. евро за компенсация за унищожените прасета в индустриалните свинеферми. Това каза пред БНР министърът на земеделието и храните Десислава Танева по повод вчерашната си среща с еврокомисаря по здравеопазването Витянис Андрюкайтис. \n\r\n\"Те са по така наречената „възможност за спешна помощ“ в ситуация на африканска чума по свинете, както сме ние в момента. Това писмо беше изпратено на 30 юли от Българска агенция по безопасност на храните и включва прогнозната стойност за обезщетяването на огнищата, където са регистрирани в регистрирани свиневъдни обекти и по повод унищожаването на регистрираните свине в тези обекти\", поясни министър Танева. \n\n\n\n                    \n                    \n                \r\n                \r\n                \r\n                \r\nТя уточни, че страната ни е договорила и други 2,9 милиона евро, които щели да отидат за превенционни мерки за африканската чума по свинете. \n\r\n\"Това означава подкрепа на Националната лаборатория за изследванията на африканската чума по свинете, подкрепа за диагностикумите, за броя лабораторни изследвания – всичко, което държавата осъществява като превенция и надзор в съответните зони\", обясни Танева. \n\r\nВ същото време обаче, зам.-министърът Янко Иванов, каза пред БНТ, че тези почти 3 милиона евро ще бъдат използвани за компенсация на първите индустриални ферми, които бяха унищожени заради вируса. \n\r\nДесислава Танева разказа, че в понеделник БАБХ е актуализирала прогнозите си предвид новите огнища, установени след 31 юли, и тя ще е около 15 милиона евро.\n\r\n\"Комисар Андрюкайтис се ангажира в много кратък срок - до 30 дни - Комисията да излезе с решение. Това решение ни е абсолютно необходимо, тъй като от процента, с който ще съфинансира ЕК разходите на България, половината ще ги преведе авансово и ние ще можем да започнем съответните обезщетения\", разясни тя.  \n\r\nМинистърът подчерта, че компенсациите ще за всички, които имат регистрации, не само за индустриалните ферми, но уточни, че към настоящият момент, от цели 30 огнища, само 6 са регистрирани и шестте са индустриални ферми. \n\r\nРеално обезщетенията си свиневъдите могат да получат около месец след приключването на цялата процедура по унищожаването със съответните документи:\n\r\n\"Има срок от един месец, в който, по действаща наредба, се извършва оценката и след приемането на оценката се дължи обезщетението\", каза Танева. \n\r\nМинистърът разказа и че на срещата с комисар Андрюкайтис е станало дума и за прасетата, отглеждани в т.нар. заден двор. Идеята на страната ни е да предложи Превенционален план за 2020 година, който да съдържа мерки, които са в посока биосигурност на малките стопанства. \n\r\n\"Ще трябва да ги защитим и да намерим тяхното мотивиране в европейското ветеринарно законодателство, за да получим тази подкрепа. Идеята е тези стопанства да репопулират, който желае разбира се, и отглеждането на свине да става при условия на биосигурност и регистрация\", подчерта Танева. \n\r\nИначе легализирането на всички стопанства е мярка, която трябва да се предприеме независимо дали има африканска чума.\n\r\n„Трябва да има изградени мерки за биосигурност, където се гледат свине. Това е основното, което трябва да направим… Това, което правим в Южна България, с цел да не допуснем вируса да се разрасне при домашната свиня в Южна България, е в полза на хората - за да усвоят месото, което са отглеждали. В момент на регистриране на огнище си има изрично законодателство, европейско, което се прилага веднага - умъртвяват се и се загробват\", категорична е Танева. \n\r\nДруга мярка - 300 лв. за дезидекция, които държавата обеща, няма да бъдат плащани на външни фирми. \n\r\n\"ова е с цел дворът на село, селският двор, да бъде прочистен от самия си стопанин, дезинфекциран, оправен, една година да не се гледат свине и, при репопулация, при условията на закона, с изградени минимални мерки за биосигурност, които ще бъдат дадени на областните дирекции по безопасност на храните, да се репопулира\", обясни тя. \n\r\nТанева подчерта, че според закона в стопанства тип „заден двор“ могат да се отглеждат до 5 прасета за угояване, но без свине майки.\n\r\nМинистърът изрази своето спокойствие за предстоящите проверки от Брюксел, защото е убедена, че мерките, които правителството е взело работят и че те вече са одобрени от ЕК. \n\r\n ", "date": "2019.08.07", "title": "Танева: До месец получаваме 11 млн. евро от Брюксел"}
{"url": "https://www.dnes.bg/eu/2019/08/07/skeptici-za-es-triabvat-ni-visoki-dohodi-za-da-se-chuvstvame-evropeici.418837", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n55% от българите имат вяра в Евросъюза, но за сметка на това, заедно с Хърватия, имаме най-ниска подкрепа за общата валута еврото - 20%. Данните са от проучане за доверието на европейците в съюза, кои са най-оптимистично и песимистично настроените към бъдещето на ЕС страни, подкрепата им за еврото, отношението им към имиграцията, безработицата, изменението на климата и други.\n\r\nВ България 55% от гражданите вярват в ЕС, а заедно с Хърватия страната ни отчита най-ниския процент в подкрепа за еврото (20%).\n\n\r\n\"Тези данни, които са представени, не дават възможност еднозначно да бъде защитена хипотеза. Вероятно икономическата ситуация в страната и песимистичните нагласи за бъдещето са причината, поради която 45% от българите не се чувстват категорично европейци\", коментира политическият анализатор Петър Чолаков в \"България сутрин\".\n                    \n                    \n                \r\n                \r\n                \r\n                \r\nСпоред него независимо от това, че доходите ни се покачват, българинът се сравнява с останалите членове на ЕС и България остава най-бедната страна.\n\r\n\"Българинът предпочита да държи голяма част от спестяванията си в евро. Когато пълни автобуси, за да отиде някъде, се чувства щастлив. Други страхове и измерения се пренасят върху това евро\", смята финансовият експерт Любомир Дацов. \n\r\nПред  той бе категоричен, че за нашенеца има изгода страната ни да бъде част от еврозоната, защото качеството на институциите и процесите, които текат, са много по-високи.\n\r\nСпоред Петър Чолаков за да се чувстваме повече европейци, трябва да се повишат доходите. Той е на мнение, че докато практиката висшисти да се хващат на каквато и да е работа в чужбина само за да се препитават, продължава и песимизмът у българите няма да изчезне.\n\r\n\"Ако вземем социалните мрежи като представителна извадка, на базата на която да си правим изводи, хората вместо да разширяват мирогледа си, държат да живеят в собствения си свят без да поглеждат настрани\", смята Любомир Дацов.", "date": "2019.08.07", "title": "Скептици за ЕС? Трябват ни високи доходи, за да се чувстваме европейци"}
{"url": "https://www.dnes.bg/world/2019/08/07/zemetresenie-s-magnitud-3-6-razliulia-zapadna-turciia.418866", "text": "Земетресение с магнитуд 3,6 бе регистрирано днес в окръг Маниса (Западна Турция), съобщи турската телевизия СиЕнЕн-Тюрк, като се позовава на правителствената Дирекция за управление при бедствия и извънредни ситуации (АФАД).\r\n\r\nЕпицентърът на земетресението, регистрирано в 9.02 ч., е бил в района на град Сома. Земетресението е било на дълбочина 6,82 километра.\r\n\r\nТрусът е предизвикал паника сред населението.\r\n\r\nНяма информация за ранени и за разрушения при земетресението, предаде БТА.", "date": "2019.08.07", "title": "Земетресение с магнитуд 3,6 разлюля Западна Турция"}
{"url": "https://www.dnes.bg/obshtestvo/2019/08/07/sled-30-godini-magi-edinstvenata-visshistka-ot-romskoto-geto-v-sliven.418845", "text": "Ромската махала на Сливен вече си има и висшист. Магдалена Симеонова е първата и единствената от махалата, която е завършила университет през последните 30 години.\n\r\n\"Ох, отдъхнах си!\", казва Магдалена пред \"Труд\".\n\r\nМладата жена е на 29 години. Приключила съвсем наскоро с държавните си изпити в сливенския филиал на Медицинския университет – Варна.\n\r\nВече е акушерка. Випускът й ще получи дипломите си на официална церемония в края на септември.\r\nМястото на квартала е било избрано преди десетилетия така, сякаш е задният двор на града: отдалечено от центъра, зад ограда от панели. \n\r\nМаги пък е израснала в най-бедната, южна част на 30-хилядното гето \"Надежда\". Тази част пък е нещо като задния двор на задния двор. \n                    \n                    \n                \r\n                \r\n                \r\n                \r\nМагдалена и мъжът й Стефан успяха да предизвикат много вълнения на улицата, в целия квартал и отвъд панелените му огради.\n\r\nБила едва 14-годишна, когато се омъжила. Задомяването на тази възраст не е изключение за улицата им, традиция било. Родителите й се дърпали, била твърде малка. На нея й се искало да учи, била отличничка. Но повече от всичко й се искало, ако ще става съпруга, да е на Стефан. Пак според същите тези традиции, можело и насила да го оженят за друга, защото вече бил на 19 години.\r\n\"В края на краищата, много се обичахме\", отбелязва тя. Заживели при родителите му. Децата не се появили веднага – сега момчетата им са на 9 и на 6 г. В началото таткото работел във фирмата за чистота. За 240 лева. Не можел да си намери по-добра работа, защото си останал с основното образование. \"И реших да се запиша да уча, вечерно. Казах си: щом моят баща завърши средното си образование на 46 години, аз ли няма да мога!?\", разказва усмихнат той. \n\r\nМеждувременно направил тайно подарък на жена си. Записал и нея, без да й каже. Знаел колко иска да учи. И така тя, майката на две деца, влязла отново в класната стая.\n\r\nУчилището й се намира в другия край на града. Удобен транспорт няма. \"Понякога се е налагало да ползваме такси, което ни затрудняваше финансово. Понякога пък пропусках последните часове, защото в 8-9 вечерта трябваше да съм вкъщи, имам си дечица\", спомня си тя. Справили се.\n\r\nСтефан започнал работа в завода за автомобилно оборудване \"Язаки\". А Маги? Един ден отишли при тогавашния кметски наместник Румен Бъчваров. \"Казаха, че тя иска да посещава кандидат-студентски курс\", разказваше тогава Бъчваров. Но успели да спестят само 70 лева, а били необходими още толкова.\r\n\"Може ли някой да помогне?\", питали те. Можело. Бъчваров съдействал. На изпита шашнала дори самата себе си. Изкарала оценка 5,25! Била сред първите приети.\r\n\"Акушерката Фани Пачанова има голям принос за решението ми да продължа образованието си, тя ме амбицира\", признава Маги. Фани е сред доброволките на Центъра за детско и майчино здраве към УНИЦЕФ, които от много време насам посещават квартал \"Надежда\", за да помагат на младите майки и да ги обучават как да се грижат за бебетата си. Така се запознали с нея, а по-късно и с ръководителката на центъра Лилка Колева.\n\r\nРавносметката до тук се оказала следната: Маги се омъжила още като дете, станала майка, на 25 години завършила средното си образование и станала студентка. Влязла в Медицинския университет, както се казва, през парадния вход. \n\r\n\"Радостта ми беше огромна, но и стресът – също\", навежда глава тя. \n\r\nПърво, заради парите. Със Стефан взели назаем 400 лева за първата семестриална такса, но трябвало да ги върнат. Помогнала й сливенската адвокатка Магдалена Данчева. Прочела в \"Труд\" за ромското момиче от гетото, което ще става висшистка. И й дала сумата за семестъра.\r\n\"Адвокат Данчева е специална личност за мен. Информирана съм, че тя помага на много хора. Но най-важното е, че ми показа колко доброта има и от \"другата страна\", заявява Маги. \"Другата страна\" е животът извън гетото, българите и техният непознат свят. \"В квартала сме изолирани. Оградени и в преносния смисъл. Все още има хора, които през живота си почти не са излизали \"навън\". Може да се срещнат и деца, които не са виждали дръвчета\", обяснява семейството. Маги попаднала под двойна преса. От една страна, това затворено общество я осъдило. Вярно, някои съкварталци се възхищавали, че тяхно момиче ще учи във ВУЗ. Други обаче я заклеймили: щяла да си зареже децата, мъжа си и да пропадне. \n\r\nНакратко, финансовите тревоги за семестриалните такси били отпаднали с много труд от нейна страна. \n\r\nНеправителствени организации отпуснали средства, но срещу строга отчетност и задължително изискване за успех, не по-нисък от 4,50. Иначе – край! Нейният успех било около 5, една година – 4,92, друга – 5,10… \"По този повод искам да кажа на тези, които се възмущават колко пари ей така отишли при ромите, че грешат. Аз се борих и вярвам, че не е било напразно\", подчертава тя.\n\r\n\"Питате кое ми е било най-трудно. Латинският език! Но по-трудна от него обаче се оказа комуникацията в една напълно нова среда. Страхувах се, че колкото и да се старая, колкото и да давам от себе си, хората ще имат отношение към мен заради моя етнос, тъй като не го харесват, а някои направо го мразят\", обяснява тя.\n\r\nСъс Стефан успели да сбъднат още една мечта: дом извън квартала, за да осигурят по-добро бъдеще на децата си. Трябвало да напуснат и по друга съвсем битова причина. \"Ами в \"Надежда\" е много шумно!\", вдига рамене тя. Принудила се да се подготвя за часовете и да учи за изпити само късно нощем, когато кварталът утихне. За да не буди децата и съпруга си, сядала на пода с фенерче и така четяла. Затова още, докато била във втори курс, подали документи за общинско жилище под наем. Одобрили ги. Дали им двустаен апартамент в големия жилищен комплекс \"Сини камъни\", в блок в края на Сливен. Заварили скъсани балатуми, мръсни стени и дупки в изгнилата дървена дограма. Нанесли се веднага. Без капризи и претенции. Взели отново заем, запушили пролуките, изчистили, подредили. През прозорците им се виждат Сините скали, червените покриви във вилната зона, зелените корони на овощните градини. \"О! И през зимата, когато всичко стане бяло, гледката е разкошна!\", уверява семейството.\n\r\n ", "date": "2019.08.07", "title": "След 30 години: Маги – единствената висшистка от ромското гето в Сливен"}
{"url": "https://www.dnes.bg/stranata/2019/08/07/podvodni-techeniia-i-dynni-iami-opasnite-plajove-na-rodnoto-cherno-more.418820", "text": "Над десет са опасните плажове по българското Черноморие, на които най-често се случват тежки инциденти в морето. Причината е, че ивиците са дълги, открити и щом духне вятър, се вдигат високи вълни, пише в. \"Труд\".\n\r\nСпоред поверието, вчера – 6- ти август, Преображение Господне, морето се \"обърна\". То вече започва да става по-хладно и по-кафяво, защото планктонът цъфти. Слънцето обръща гръб на лятото и поглежда към есента, разказват опитни морски вълци.\n\r\n\"Мъртвакът\" завладява морската шир през август, но тази година опасното вълнение изпревари графика си поне с две седмици. В изораните от талазите дънни ями след утихването на вятъра плъзват коварни подводни течения, които могат да завлекат и най-умелите плувци, категорични са спасители с дълъг стаж.\n                    \n                    \n                \r\n                \r\n                \r\n                \r\nПаниката взима най-много жертви при опасна ситуация в морето, категорични са спасителите от плажа. Те съветват, ако човек попадне в силно течение, да запази самообладание и да не се паникьосва. И второ – да плува успоредно на брега, а не фронтално към него. От водовъртеж се излиза само с гмуркане надолу. При всички случаи трябва първо да даде сигнал на околните, че е в беда.\n\r\nНе трябва да се влиза в морето и след употреба на алкохол и обилно хранене. При случаи с туристи, които не се подчиняват и влизат в морето въпреки забраните, служители на общинска полиция идват на помощ и глобяват. За подобно нарушение глобата може да е до 200 лева.\r\n\r\nМестността \"Германката\" се намира до Созопол. Високите скални стени на това място са предпочитани за тренировки на любителите на скално и спелео (пещерно) катерене. Тук често се провеждат състезания на пещерняци от цялата страна. Популацията от миди го прави любимо място за вадене на морския деликатес. Опасните течения и въртопи в скалната теснина обаче взимат редовно жертви.\r\n\n\r\nВъпреки че бургазлии го наричат така, съоръжението всъщност не е мост. То е бетонна структура, издадена на 300 м в морето и е класически \"пирс\" (от англ. pier) – съоръжение за швартоване на морски съдове, което се използва също и за разходки.\n\r\nОт години \"Мостът\" носи мрачна слава, защото привлича както самоубийци, така и скачачи, обикновено придобили внезапна смелост след няколко ракии. Десетилетия наред за особено геройство сред бургаските хашлаци се смята да скочиш през нощта от площадката на втория етаж но моста – височината е 20 метра. Монтираната там камера за видео наблюдение не спира мераклиите за адреналин. \n\r\n\n\r\nПо Южното Черноморие случаите на удавени през това лято са осем, като първият бе на летовник, който попадна в лапите на морето в една от черните точки – Синеморец. Особено опасен там е плаж \"Липите\", който частично се охранява от спасители на доброволни начала.\n\r\nНа този плаж има две опасни течения, които са основната причина за инцидентите. Другата е, че хората се поддават на паниката, когато ги дръпне морето. \n\r\n\n\r\nТози плаж е гъсто населен през сезона, сравнително добре охраняван и дори е взимал наградата \"Син флаг\" на Евросъюза за природосъобразна брегова ивица. Проблемът тук идва при силен вятър, най-често от североизток. Плажът е открит, незащитен от скал и много бързо се вдигат огромни вълни. Затова никога не влизайте на \"Харманите\" при силно вълнение – опасността се засилва от водовъртежи и огромните дънни ями, които вълните лесно дълбаят в мекия му пясък. Това предупреждение важи с пълна сила за още два близки до Созопол, но много опасни особено през август плажа – северният на Каваците и невероятно открития към ветрове.\n\r\n\"Шофьорски плаж\" на юг след курорта \"Дюни\". Един от запомнящите се трагични инциденти на плаж \"Каваци\" се случи през 2009 г. Спасител на 53 години от охраняем плаж видял, че в неохраняваната съседна зона на къмпинг \"Каваци север\" четирима души се давят на около 30 метра навътре в морето. Той влязъл с джет и извадил мъж на 24 години, който бил реанимиран веднага от екип на Спешна помощ – Созопол. Той бил откаран в \"Шокова зала\" в бургаската болница, където по-късно починал.\r\n\n\r\nНа пясъчната ивица на Иракли се разигра трагедия в началото на юли т. г. около 12 часа на обяд. Жертвата е 48-годишна бургазлийка, която плажувала със съпруга си и приятелско семейство. Компанията пристигнала малко по-рано и се настанила на неохраняемата ивица. Жената влязла сама в морето и се отдалечила на около 40 метра навътре от брега. Приятелите и мъжът и разбрали, че е в беда прекалено късно. Те видели, че се бори с течението и се хвърлили да я спасяват, но не успели да помогнат. Въпреки опитите є да излезе от бурното море, бургазлийката не успяла. Турист от Враца първи стигнал до нея и я измъкнал на брега, но тя била вече мъртва.\r\n\n\r\nНай-рисковано е къпането на обширния плаж в Камчия, особено край устието на едноименната река, където кипят водовъртежи. Почти всяка година има жертви, а най-черен бе август през 2013 г. Тогава за ден малцината спасители от един сектор на 2-километровата ивица извлякоха от бурното море 7 удавници, а един загина. На юг от \n\r\nВарна особено опасно е къпането на Шкорпиловци.\r\n\n\r\nВ града дънни ями и подводни течения най-често се образуват на Южния плаж, пред Калните бани и в кв. Аспарухово.\n\r\n\"Брегът е плитък, има 3-4 прибоя, които копаят ръкави по дъното. След голяма вълна в тях тръгват цели подводни реки и то съвсем до брега. Отгоре морето може да е като тава, но отдолу кипи. Тогава е най-трудно да овладеем ситуацията, тъй като хората не разбират защо сме вдигнали червен флаг.\r\n\n\r\nМного инциденти стават и на буните, които са неохраняеми. Допълнителен фактор е и изобилието на заведения по брега, откъдето излизат подпили и смели летомници. Често се налага спасители от околните плажове да вадят оттам смелчаци, ранени след скокове от тетраподите.\n\r\n\n\r\nНа Албена често се образуват дънни ями. Ями има и на плажове, които са охраняеми и се славят с хубавата си ивица. Така например по плиткия плаж на Албена има 5-6 специфични места, където се образуват дънни ями. Причината е, че дънният слой е полуглинест и при мъртво вълнение се получават цели подводни реки. В тях имало опасни завихряния на водата и обратни силни течения към открито море.\r\n ", "date": "2019.08.07", "title": "Подводни течения и дънни ями - опасните плажове на родното Черно море "}
{"url": "https://www.dnes.bg/obshtestvo/2019/08/07/operaciia-istoriia-kak-bylgarskata-istoriia-stava-makedonska.418767", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С факти и документи известният ни историк проф. Светлозар Елдъров \"разбива\" севорномакедонските провокациии и по специално публикацията във вестник \"Нова Македония\", който твърди, че българският управляващ елит след Освобождението е бил предимно \"македонски\".\r\nСпоред публикация във вестника по-отбраните личности от българската история, политика, наука са македонци. Твърди се още, че македонците са най-умните и културни жители на Балканския полуостров.\r\nВ \"Операция История\" по  проф. Елдъров обясни, че \"инфалитизмвът\" на неомакедонизма е присъщ на малките деца, които си присвояват онова, което им хареса.\r\n                    \n                    \n                \r\n                \r\n                \r\n                Те са си харесали дословно мисли от книжката \"Македонците в културно-политическия живот на България\", анкета, подготвена от макединските братства, и издадена през 1918 г.\r\nПрофесорът каза още, че в книжката двете най-употребявани думи са България и българите, а тя е писана като доказателство, че македонските българи са неделима част от българската нация.\r\nПо думите му България в последно време няма стратегия за Македония. \"Голямата грешка беше след 1945 г., когато страната ни трябваше да се откаже от Македония, бяхме готови да им подарим и Пиринска Македония, при две преброявания насила принудихме населението там насила да се пишат македонци. След това дълги години по темата не се говореше\", допълни историкът.\n\r\nОсобено внимание гостът обърна на Илинденско-Пребраженското въстание, което е изцяло присвоено от македонските историци. Като доказателство той посочи, че всички документи за въстанието са написани на български език.\r\nЦелият разговор вижте \r\n ", "date": "2019.08.07", "title": "Операция \"История\": Как българската история става \"македонска\""}
{"url": "https://www.dnes.bg/notifikacii/2019/08/07/apashi-atakuvat-i-konteinerite-za-stari-drehi-na-bchk.418819", "text": "Крадци атакуват контейнерите за стари дрехи на Българския червен кръст, разположени на паркингите на големи вериги магазини в София. За да не ги разграбват и разхвърлят, започва преместването им на нови локации, установи проверка на \"Монитор\". \n\n\n \"Заради честите набези се оглеждат нови места за преместване на тези, които сега са в кварталите \"Малинова долина\" и \"Слатина\", каза Антон Гичев – шеф на отдел \"Разделно събиране на текстил\" в голяма фирма, която работи в сферата на разделното събиране и дарение на текстил в пряко сътрудничество с БЧК.\n\r\nНа практика за контейнерите не е осигурена охрана. Разчита се на видеонаблюдението и пазачите на магазините, както и на бдителни граждани.\r\n                \r\n                \r\n                \r\n\"Вече има няколко случая, в които охраната сигнализира МВР, но крадците се разбягват и успяват да се измъкнат на полицаите.\n\r\n\"Това са хора от маргинализираните групи, в повечето случаи - малолетни\", обясни още Гичев. Като друг проблем той посочи оставянето на торби и пакети с дрехи край контейнерите, тъй като гражданите не са успели да ги натикат през отвора на капака.\n\r\nНаблюдението показва, че най-много непотребен багаж хората изхвърлят през месеците май и септември. Затова от фирмата призоваха гражданите да съобразяват обема на пакетите и да не ги оставят край контейнерите, ако те не могат да влязат в тях. От БЧК, които работят съвместно с нея, също призоваха гражданите да поставят торбите с дрехи и текстилни изделия в контейнерите, а не върху и извън тях. Съдържанието им се събира два пъти седмично от фирмата.\n\r\nВ момента са разположени общо 92 контейнера на територията на страната, каза Екатерина Борисова от Червенокръстката организация. От тях 60 са в София, 18 са в Пловдив, 12 са във Варна, в Перник има 2, поясни тя. Инициативата стартира през 2016-а, като за трите години до момента са дарени 1 929 875 кг.\n\r\nПрез 2016 г. са дарени 316 440 кг, през 2017 г. количеството е 534 380 кг, а от началото на 2018 г. дареният текстил е приблизително 994 055 кг. От началото на 2019 г. до момента са дарени 850 000 кг.\n\r\n\"Тенденцията е постепенно, след няколко години да се покрие територията на цялата страна. Следващите градове, които предстои да обхванем, са Бургас и Стара Загора, но това може и да не се случи до края на тази година\", каза още Екатерина Борисова.", "date": "2019.08.07", "title": "Апаши атакуват и контейнерите за стари дрехи на БЧК "}
{"url": "https://www.dnes.bg/world/2019/08/07/udar-posred-bial-den-vyoryjeni-zadignaha-moneti-za-8206-2-mln.418818", "text": "Въоръжени крадци нахлули вчера във федералния монетен двор в мексиканската столица и задигнали златни монети на стойност над 2 милиона долара от трезора, който бил оставен отворен, съобщиха Ройтерс и Асошиейтед прес, като се позоваха на служители по сигурността.\n\r\nГрабежът, извършен посред бял ден, е най-новото зрелищно престъпление в град Мексико, където се вихри престъпност и беззаконие, посочва Ройтерс.\n\r\nТрима мъже, единият от които размахвал огнестрелно оръжие, нахлули сутринта в клон на \"Каса де монеда\" (монетния двор), след като хвърлили на пода охранител и му отнели оръжието, съобщи полицията. Единият от грабителите влязъл в трезора, който бил отворен, и напълнил раница със 1567 златни монети, часовници и други ценни вещи. Тези монети, наречени \"сентенариос\", имат номинална стойност 50 мексикански песос, но се продават за 31 500 песос (1610 долара) едната. Общата сума на откраднатото е над 2,5 милиона долара.\n                    \n                    \n                \r\n                \r\n                \r\n                \r\nМонетата е отсечена за първи път през 1921 г. в памет на 100-годишнината от независимостта на Мексико от Испания, сочат данни на централната банка. Производството било спряно през 1931 г. и възобновено през 1943 заради търсенето на златни монети. От едната страна е изобразен гербът на Мексико - орел, кацнал на кактус, а на другата - прочутият паметник \"Ангелът на независимостта\" в столицата, на фона на вулканите Истаксиуатъл и Попокатепетъл. Чистотата на златото е 90 процента.\n\r\nВластите заявиха, че имат записи на охранителни камери, на които се виждат грабителите, посочва Асошиейтед прес.\r\nВ Мексико убийствата зачестиха до рекордни равнища, а в столицата, смятана до неотдавна за относително сигурен град, все по-често се извършват тежки престъпления с насилие, добавя Ройтерс. /БТА/", "date": "2019.08.07", "title": "Удар посред бял ден! Въоръжени задигнаха монети за‎ $2 млн."}
{"url": "https://www.dnes.bg/obrazovanie/2019/08/07/rodnite-universiteti-nai-haresvani-ot-gyrcite.418821", "text": "Чуждестранни студенти от близо 115 държави са учили висше образование у нас през учебната 2017/2018 г., показват данни от анализ на Евростат за мобилността при получаване на висше образование в страните на ЕС.\n\r\nОбщият брой на чуждестранните студенти за посочения период е бил 14 000, а на българските - 207 000, като делът на чужденците в нашите ВУЗ-ове е бил около 6 процента, според Евростат. Делът на чужденците, които се обучават в наши висши училища се увеличава значително през годините, като спрямо учебната година 2015/2016 техният брой е нараснал с 10 на сто, а спрямо периода 2013/ 2014 г. - с 33 процента.\n\r\nНай-голям е бил броят на чуждестранните студенти от Гърция - 26 процента или около 3 600 души.\n                    \n                    \n                \r\n                \r\n                \r\n                \r\nСледват студентите от Великобритания - 14 на сто или около 2000, от Турция - 14 на сто или 1 400, от Германия - 8 на сто или 1 120 и от Украйна - 5 на сто или 700 студенти.\n\r\nЧуждестранните докторанти през въпросния период са били 529 души от общо 6 546 докторанти в страната, като най-голям е бил броят на докторантите от Гърция - 138 души, от Турция - 75 души и от Казахстан - 50 души.\n\r\nПо 1 студент има от такива екзотични дестинации като Сейшелските острови, Мексико, Куба, Ангола, Кения, Еритрея и Таджикистан.\n\r\nПрез учебната 2017/2018 г. в ЕС е имало около 1,7 милиона мобилни студенти от най-различни дестинации на света, както и от страни от ЕС. Делът на мобилните студенти е бил 8 на сто от всички записани студенти в ЕС за посочения период.\n\r\nНай-висок дял мобилни студенти е регистриран в Люксембург - 47 на сто от всички студенти в страната. Следват Кипър - 23 на сто, Австрия - 17 на сто, Чехия - 13 на сто, Дания и Холандия - по 11 на сто и др.\n\r\nНа другия полюс сред страните с най-нисък дял регистрирани чуждестранни студенти са Хърватия, Испания и Гърция - по 3 на сто, Словения, Полша и Литва - по 4 на сто и др.\n\r\nАнализът обхваща и данни по европейската програма за обмен на студенти \"Еразъм плюс\", която подпомага студенти да прекарат обучението си в друго висше учебно заведение в чужбина. По програма \"Еразъм\" в ЕС има завършили близо 193 000 мобилни студенти на бакалвърско и магистърско ниво през посочения период, отчита Евростат.\n\r\nНай-предпочитана дестинация по програмата \"Еразъм плюс\" е била Испания - 21 300 завършили студенти. Следват Германия - 18 400, Великобритания - 12 400, Италия - 11 500 и Холандия - 11 000 завършили мобилни студенти. Тези пет страни са били топ-дестинацията за близо две трети от всички мобилни студенти, които са завършили бакалавърски програми за посочения период.\n\r\nПо програмата \"Еразъм\" за магистърска степен най-предпочитана дестинация е била Франция - 20 500 души, следвана от Италия - 15 000 и Германия - 14 600. Тези три държави съставляват почти две трети от мобилните студенти, придобили магистърска степен по програмата \"Еразъм\", допълва БТА.", "date": "2019.08.07", "title": "Родните университети най-харесвани от гърците"}
{"url": "https://www.dnes.bg/world/2019/08/07/heroin-za-43-mln-spipan-v-konteiner-v-angliia.418822", "text": "Британската агенция за борба с престъпността е иззела 398 кг хероин, скрити в контейнер с пратка от кърпи и халати. Това е едно от най-големите количества дрога, залавяни във Великобритания, предаде Франс прес.\n\r\nНаркотикът е на цена около 43 милиона евро при препродажба. Той е иззет на 2 август на кораб контейнеровоз във Филикстоу, пристанище на източния бряг на Англия, откъдето корабът се готвел да отплува за Антверпен, Белгия.\n\r\nСлед като иззела хероина, британската полиция върнала контейнера на мястото му и пуснала кораба да отплава от Филикстоу. При пристигането му в Антверпен контейнерът бил качен на камион и откаран в Ротердам под постоянното наблюдение на полицията.\n                    \n                    \n                \r\n                \r\n                \r\n                \r\nВ понеделник, когато контейнерът бил разтоварен, холандската полиция извършила два ареста, а британските власти задържали мъж в Бромсгроув, в централна Англия.\n\r\n \"Изземането на толкова голямо количество хероин е резултат от целево разследване, основано на разузнавателна информация и водено от Агенцията за борба с престъпността, с участието на британски и международни партньори\", заяви представител на агенцията. \n\r\n\"Почти сигурно е, че част от дрогата е щяла да бъде продадена в Обединеното кралство\", добави той.\n\r\n\n\r\n\r\n ", "date": "2019.08.07", "title": "Хероин за €43 млн. спипан в контейнер в Англия"}
{"url": "https://www.dnes.bg/obshtestvo/2019/08/07/proverka-na-kolite-ot-rumyniia-zaradi-chumata.418823", "text": "Проверки на автомобилите, които преминават през българо-румънската граница заради епидемията на африканска чума по свинете у нас. \n\n\r\nАко граничните полицаи установят, че се пренася месо, те се свързват с представител на Българската агенция по безопасност на храните, който да прецени дали продукта да бъде иззет, съобщи.\n\r\nРазлепени постери на няколко езика призовават да не се допуска пренасянето на смъртоносната болест. Иззетото месо се унищожава всеки четвъртък. През граничния пункт с Румъния само за денонощие преминават около 5000 автомобила.\n                    \n                    \n                \r\n                \r\n                \r\n                \r\nНа този фон в Добрич беше обявено бедствено положение до септември. А в област Смолян, където няма установен случай на африканска чума, прасетата в над 95% от прасетата в личните стопанства вече са умъртвени, като част от мерките на държавата за борба с болестта. \n\r\nВъв Видин областната епизоотична комисия във Видин прие неотложни мерки, след като е установено първично огнище на заболяването при труп от дива свиня.\n\r\n ", "date": "2019.08.07", "title": "Проверка на колите от Румъния заради чумата "}
{"url": "https://www.dnes.bg/top-novini/2019/08/07/zaplatata-za-chujdenec-v-personala-na-bg-hotel-300-350.418824", "text": "В пика на сезона голяма част от хотелите по морето се напълниха, но се оказа, че липсват достатъчно хора, които да обслужат туристите. Това заявиха за “Труд” от бранша.\n\r\nПроблемът с недостига на персонал в туризма е актуален през последните години, заради липсата на достатъчно подготвени кадри и ниските заплати в бранша. Поради трудния старт на летния сезон и липсата на туристи хотелиери и ресторантьори не наеха достатъчно работници в началото на лятото. През август обаче местата за настаняване на първа линия до плажа се запълниха, а останалите са заети на 70-80%. Сега обаче няма кой да обслужи туристите.\n\n\n\r\nГости на едни от най-големите ни курорти се оплакаха, че при пристигане ги настаняват в непочистени от предните гости стаи, а кърпите в банята се сменят само веднъж през едноседмичния им престой.\r\n                \r\n                \r\n                \r\nНай-търсени са миячи и камериерки, тъй като за останалите длъжности в туризма има кандидати млади хора, които искат да съчетаят работата с морски купон. За най-тежките професии обаче кандидати няма. Затова и собствениците на хотелите са принудени да вдигнат заплащането за тези длъжности, за да си намерят служители. \n\r\nВ началото на сезона в курорта Албена търсеха миячи без допълнителни познания или квалификация с по-високи заплати от рецепционистите, от които се изискваше владеене на поне един чужд език.\n\r\nДва пъти повече са работниците, които са дошли от Украйна, Беларус, Русия, Киргизстан и Узбекистан през това лято, спрямо предходното, каза Гешо Любенов. Той е представител на една от най-големите компании, които помагат на родните хотелиери да наемат служители от чужбина. И в момента имаме заявки за нови работници, заяви той. Като допълни, че сред причините за търсенето е не само пикът на сезона, а и фактът, че част от дошлите на работа у нас сервитьори, бармани и пикола вече са и изтекли тримесечни работни визи.\n\r\nСредната заплата, която получават служителите от страните извън ЕС в хотелите у нас е около 300-350 евро, каза Любенов. Но разходите на работодателите за тях са двойни. Още близо 350 евро плащат собствениците на хотели за настаняване и изхранване на тези служители, за транспорт и за застраховка, обясни Любенов.\n\r\n\r\nПовечето младежи, които пристигат у нас от чужбина, за да работят през лятото са доволни от условията. Затова и повече от половината от тях се връщат и през следващата година, обясни Гешо Любенов.\n\r\nВъпреки чуждите работници, голяма част от заведенията и хотелите продължават да търсят служители онлайн. В обяви в социалните мрежи има оферти за спасители край басейни, помощник готвачи, камериерки и миячи, като кандидатите трябва да са готови да започнат веднага. Друг е въпросът как се пресяват служителите, така че да се гарантира качество. Защото, ако през това лято настанят хора в непочистени стаи или пък туристите чакат с часове за омлет, то догодина на родния туризъм наистина ще му е необходимо чудо.\n\r\n\n\r\n\n\r\n\n\r\n\n\r\n ", "date": "2019.08.07", "title": "Заплатата за чужденец в персонала на BG хотел - €300-350 "}
{"url": "https://www.dnes.bg/video-prognoza/2019/08/07/jegata-nastypva-v-chetvyrtyk-do-38-c.418825", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Времето над цялата страна ще бъде слънчево. Над Рила, Пирин и Стара планина следобед ще се развие купеста облачност. Вятърът ще бъде слаб, по Черноморието до умерен.\n\r\nНай-ниските температури ще бъдат от 12 до 14 градуса. Времето ще продължи да се затопля и максималните температури ще показват, ще са между 31 и 36 градуса, прогнозира синоптикът на  Виолета Манчева.\n\r\nПо Черноморието също ще бъде горещо. Температурата на въздуха ще достига до 30 градуса, а на морската вода - 25 до 27.\r\n                \r\n                \r\n                \r\nВ четвъртък горещините ще се усливат и максималните теператури ще бъдат от 33 до 38 градуса, като се покачва опасността от пожари. В петък ще нахлуе по-влажен и с 2-3 градуса по-хладен въздух. \n\r\nВъзможно е на места да превали и прегърми.\n\r\nСлънчево и горещо остава и през уикенда. До края на август се очакват високи температури.", "date": "2019.08.07", "title": "Жегата настъпва, в четвъртък до 38°C"}
{"url": "https://www.dnes.bg/index/2019/08/07/receptata-dnes-kozunachen-puding-s-banani-i-iadki.418722", "text": "\r\n1 малък козунак\r\n4 големи яйца\r\n2 и 1 4 чаши прясно мляко\r\n1 – 2 банана\r\n1/4 чаша кафява захар\r\n1/3 чаша масло, разтопено\r\n1 чаена лъжичка екстракт от ванилия\r\nканела на вкус\r\n100 г счукани орехи\r\n20 г стафиди\r\n \r\n:\r\n \r\nНакъсайте козунака и прибавете към него орехите. Отделно намачкайте бананите и прибавете към тях останалите съставки и накрая козунака. Разбъркайте внимателно и изсипете в намаслена тавичка за печене. Поръсете с малко стафиди и кафява захар. Печете в предварително загрята фурна на 180 градуса за 25-30 минути или до готовност.\r\n\r\n", "date": "2019.08.07", "title": "Рецептата Dnes: Козуначен пудинг с банани и ядки "}
{"url": "https://www.dnes.bg/world/2019/08/07/kim-raketite-sa-preduprejdenie-kym-vashington-i-seul.418830", "text": "Изстрелването на тактически управляеми ракети от Северна Корея вчера е предупреждение към Вашингтон и Сеул, които извършват общи военни маневри, заяви севернокорейският лидер Ким Чен Ун, цитиран от агенция КЦТА.\n\r\nСеверна Корея изстреля на 6 август нови тактически управляеми ракети под личното ръководство на лидера Ким Чен Ун, предаде ТАСС, като се позова на южнокорейската агенция Йонхап и на севернокорейски медии.\n\r\n\"Ким Чен Ун приветства успеха на демонстрационното изстрелване на ракети и отбеляза, че това военно действие е повод да се отправи подходящо предупреждение към общите военни маневри, извършвани от САЩ и Южна Корея\", гласи съобщението на КЦТА, цитирано от Франс прес и Ройтерс.\n                    \n                    \n                \r\n                \r\n                \r\n                \r\n\"Тактическите управляеми ракети от нов тип\", изстреляни вчера от западен район на Северна Корея, прелетяха над полуострова \"над района столицата и над централния вътрешен район\" и \"улучиха прецизно мишената, която бе малък остров в морето край източния бряг на страната\", се казва в съобщението на КЦТА. Ракетните изпитания \"бяха проверка за надеждността, сигурността и боеспособността на оръжието\", гласи съобщението.\r\n ", "date": "2019.08.07", "title": "Ким: Ракетите са предупреждение към Вашингтон и Сеул"}
{"url": "https://www.dnes.bg/usa/2019/08/07/sled-strelbite-v-sasht-bronirani-uchenicheski-ranici.418831", "text": "Подготвянето за училище в Щатите вече включва . След събитията в Охайо и Тексас, при които бяха убити повече от 30 души, значително се е увеличило търсенето на специализираните раници, пише BBC.\n\n\n\r\nЦената на раниците  Тяхната цел е учениците да могат да ги използват като щит при евентуална стрелба.\r\nВсе повече компании предлагат бронирани раници с повишаване на търсенето им след масовото убийство в училището в Паркленд, щата Флорида.\r\nС приближаването на учебната година и кървавите престрелки в Ел Пасо и Дейтън продуктът отново набра популярност в САЩ.\r\nНякои компании продават и отделни предпазни плочи, които могат да се сложат във всяка раница.\r\n", "date": "2019.08.07", "title": "След стрелбите в САЩ: Бронирани ученически раници"}
{"url": "https://www.dnes.bg/obshtestvo/2019/08/07/magnitnite-buri-pak-udriat-kolko-opasni-mogat-da-sa-te.418828", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез тази седмица мнозина ще почувстват ефекта на слънчевите изригвания, които въпреки че се получават на огромно разстояние от нас, оказват своето влияние върху човек.\n\r\nТо се изразява в промяна на магнитното поле на Земята, а това определено може да ни се отрази, обясни психиатърът д-р Веселин Герев. \n\"Обикновено човек се чувства отпаднал, по-трудно се концентрира - говорим за здрави хора, чувства едно тъпо главоболие, тегаво му е през деня, допуска елементарни грешки, които в работата си не би трябвало да допуска, разсеян е в действията си. Това дори може да е причина и за едно ПТП, за една трудова злополука\", каза психиатърът в студиото на \"България сутрин\".\n                    \n                    \n                \r\n                \r\n                \r\n                \r\nД-р Герев допълни още, че магнитните бури могат да повлияят и на съня ни, но най-вече те се отразяват на хората със сърдечни проблеми. \n\r\n, че в днешно време сме станали много по-чувствителни на магнитните бури, защото живеем доста по-изолирани от магнитното поле на Земята, когато сме затворени в помещение, кола или на друго място. \n\r\n\"Хората, които са застрашени - това са тези с психични разтройства или с кардиологични проблеми, те трябва да пребивават тези дни повече на закрито\", посъветва Д-р Герев. \n\r\nПо думите му най-добре е да си стоим вкъщи, зад дебелите стени, за да се изолираме от колебливото магнитно поле.\r\nД-р Герев напомни на всички с хронични заболявания, че в този период трябва да си приемат редовно лекарствата.", "date": "2019.08.07", "title": "Магнитните бури пак удрят: Колко опасни могат да са те?"}
{"url": "https://www.dnes.bg/world/2019/08/07/isliamska-dyrjava-otnovo-nabira-sila-v-siriia.418826", "text": "Джихадистката групировка Ислямска държава отново набира сила в Сирия в период, когато Съединените щати изтеглят войските си от тази страна, обяви генералният инспектор на Пентагона в доклад, цитиран от Франс прес.\n\r\n\"Макар че загуби териториалния си \"халифат\", Ислямска държава в Ирак и Сирия засилва потенциала си за бунт в Ирак и подновява дейността си в Сирия през това тримесечие\", се казва в документа.\n\r\nИД успя да се прегрупира и да се разрасне и в двете страни отчасти защото местните сили остават неспособни да водят дългосрочни операции, да извършват по няколко операции едновременно или да опазят освободените от тях територии, гласи документът. \n\r\nГрупировката набра нова сила в Сирия след частичното изтегляне на американските войски оттам. Това решение бе взето въпреки несъгласието на Сирийските демократични сили, подкрепяни от САЩ, които искаха да получат повече обучение и техника за антиджихадистките операции, се казва в доклада.\n                    \n                    \n                \r\n                \r\n                \r\n                \r\nПрезидентът Доналд Тръмп обяви в края на миналата година, че по-голямата част от близо 2000-те американски военни в Североизточна Сирия ще бъдат изтеглени и заяви, че джихадистката организация е напълно разгромена. Това решение на Тръмп предизвика оставката на тогавашния министър на отбраната Джим Матис, припомня АФП, цитирана от БТА.\n\r\nВ Североизточна Сирия, която не е под контрола на президента Башар Асад, останаха известна част от американските военни. Вашингтон иска останалите членове на международната антиджихадистка коалиция да засилят участието си в нейните операции. Според антиджихадистката коалиция Ислямска държава вероятно има в Ирак и Сирия между 14 и 18 хиляди членове, от които 3000 са чужденци, добавя АФП.\r\n ", "date": "2019.08.07", "title": "Ислямска държава отново набира сила в Сирия"}
{"url": "https://www.dnes.bg/mish-mash/2019/08/07/rusnak-mojeshe-da-e-pyrviiat-chovek-na-lunata-no-zashto-sasht-pobedi.418774", "text": "На 20 юли 1969 година американците постигат една мечта, по-стара дори и от цивилизацията – хора да стъпят на повърхността на друг свят, отвъд Земята. Но ако е имало нация, за която светът е бил сигурен, че може да постигне този успех, то това е бил Съветският съюз.\r\nСССР винаги е бил пръв – в това да изстреля първия сателит, да направи първата совалка с екипаж, да прати първия човек в Космоса, първата жена, а след това първата разходка.\r\n\r\nМного преди човечеството да прескочи границите на гравитацията, има шепа учени, разпръснати по целия свят, които създават това, което днес познаваме като наука на теоретичната астронавтика. И въпреки че тя има много общо с теориите на Нютон, много притеснения и съображения се появят с идеята за полет в Космоса. За разлика от пътуването на Земята, този извън атмосферата на планетата ни изисква: източник на гориво, който да се задвижва при липсата на атмосфера, непрекъснато ускоряване за дълъг период от време, материали, които да предпазят хората от радиация, налягане, температура и суровия вакуум на Космоса и да се изчисли, как да се максимизира полезния товар, като горивото и ракетната маса останат константни. \r\n                    \n                    \n                \r\n                \r\n                \r\n                Няколко души се борят с разрешаването на тези проблеми сами – Робърт Годар, Робърт Естнау-Пелтерие и Херман Оберт, който бил ментор на младия Вернер фон Браун. Но най-близо стигнал Константин Циолковски, който първи разбрал връзката между консумираното ракетно гориво, масата, тягата и ускорението. Той допринася повече от всеки друг за развитието на космическия полет. И докато Годар бе американец, Естнау-Пелтерие бил французин, Оберт бил германец, то Циолковски цял живот остава в СССР.\r\nТой умира 1935 година, но оставя огромна следа в Русия и вдъхновява, и ръководи Сергей Корольов, който винаги е мечтаел да пътува до Марс. Именно той през 1933 г. пуска първата съветска ракета с течно гориво и първата ракета с хибридно гориво.\r\nНо през 1938 година Корольов става жертва на Голямата чистка на Сталин. Той е затворен в ГУЛАГ и остава там до 1944 г.\r\nСлед края на Втората световна война космическите програми както на СССР, така и на САЩ са подсилени от пленените немски учени. Докато американците държат в ръцете си някои от най-големите умове на Германия, руснаците успяват да докопат записки и рисунки за производството на V-2, направени лично от Хелмут Грьотруп.\r\nНо Съветският съюз има предимство – работата на Циолковски. Комбинацията между германската технология V-2, теориите на Циолковски и мозъкът и въображението на Корольов, била перфектната рецепта за успеха на СССР в надпреварата за Космоса.\r\nПрез 1945 година той започнал да разработва ракетни мотори. По-късно бил отведен в Германия, за да възстанови ракетната технология V-2. През 1946 година вече бил начело на група германски учени, сред които и Грьотруп, които трябвало да разработят програма за ракети и снаряди. Корольов е назначен за главен конструктор на ракети с далечен обсег. До 1947 г. неговият екип изстрелва ракети R-1 - перфектни копия на немските V-2.\r\n\r\nДо 1949 година СССР вече изстрелвал ракетите R-1, създадени от някога репресираният от Сталин учен. Но той вече мислел по-далеч – за ракетата R-3 с обсег 3000 километра, достатъчни да стигне от Великобритания до Москва. И отново благодарение на него, през 1957 година, руснаците изстрелват първата междуконтинентална балистична ракета R-7. Тя можела да носи съветска атомна бомба от Санкт Петербург до Ню Йорк.\r\nВъзползвайки се от славата си, Корольов иска да използва R-7 за да изстреля сателит в Космоса. Комунистическата партия изобщо не е заинтересована, докато САЩ не обявяват, че ще инвестират милиони долари за изстрелването на сателит. За по-малко от месец  Корольов вече е проектирал, конструирал и изстрелял Спутник-1.\r\n\r\nУмът на Корольов е извел човечеството извън границите на гравитацията на Земята и в орбита около нея. Неговите постижения били прекалено големи, за да бъдат пренебрегнати международно. По-малко от месец след Спутник-1, Спутник-2 потегля към Космоса заедно с кучето Лайка на борда си.\r\nСледва сложният Спутник-3, оборудван със записвателно устройство и сложни научни инструменти. Излита през май 1958 година и демонстрира пълната сила на съветските възможности в битката за Космоса. Сега очите на  Корольов и екипа му са вперени в Луната. Той преработва ракетата R-7, за да я изстреля извън орбитата на Земята.\r\nВъпреки липсата на финансиране, натиска на времето и липса на възможност за тестване на хардуера,  Корольов е устремен към изстрелването на ракетата. На 2 януари 1959 година Луна-1 стига спътника ни, но прелита край него, вместо да се приземи на повърхността. На 14 септември същата година Луна-2 полита и се превръща в първия обект, сътворен от човека, който каца на Луната. По-малко от месец по-късно Луна-3 прави първата снимка на далечната страна на спътника ни.\r\n\r\nА мечите на Корольов растат – той се стреми към първото меко кацане на Луната, а след това – Марс и Венера. Но най-голямото му желание било хората да стъпят навсякъде, където ракетата може да ги отведе.\r\nВ началото на 1958 година той започнал да разработва кораба Восток – напълно автоматизирана капсула, която можела да побере човек. През 1960 г. прототипът вече бил готов и изстрелян. Той обикаля орбитата на Земята 64 пъти, преди да падне. А на 19 август същата година, кучетата Белка и Стрелка политат към близката орбита на Земята и още повече – успяват да се върнат. Те се превръщат в първите живи същества, които са полетели в Космоса и са се върнали.\r\nДошъл и паметният ден – 12 април 1961 година. Корольов успял да модифицира R-7 и изпратил Юрий Гагарин в Космоса – първият човек, прескочил ограниченията на гравитацията и обикалял в орбита около Земята. Последвала го и първата жена космонавт – Валентина Терешкова.\r\nСега Корольов искал да прати не един, а много хора в Космоса и след това – на Луната. Веднага след успешната мисия „Восток“, той започнал да работи по „Восход“. Супер ракетата N-1, толкова голяма, колкото „Сатурн V”, можела да побере трима души на борда си, да се приземи гладко и да се върне обратно на Земята. На 12 октомври 1962 г. Владимир Комаров, Константин Феоктистов и Борис Егоров обикалят в орбита 16 пъти с Восход-1.\r\nПет месеца по-късно, на борда на Восход-2 е Алексей Леонов – той успява да направи първата космическа разходка.\r\nВсички предпоставки са налице. През октомври 1967 година,руснаците вече трябва да са стъпили на Луната.  Корольов вече работи по космическия кораб „Союз“. Той трябва не просто да качи хората на спътника ни, но и да изпълни мечтата на Циолковски, хора да бъдат изпратени на Марс.\r\n\r\nНа 5 януари 1966 година Корольов влиза в болница за рутинна операция. Девет дни по-късно умира от усложнения, заради рак на дебелото черво.\r\nСлед смъртта му всичко за Съветския съюз започва да пропада. Първият полет, проведен под зоркия поглед на наследника му Василий Мишин приключва по най-лошия възможен начин – с първата смърт в историята на космонавтиката. След това, смъртта се превръща в нещо нормално. Гагарин умира при тестови полет през 1968 година. Мишин се пропил. Множество ракети N-1 се взривяват през 1969 т.\r\nАко не беше неочакваната смърт на Сергей Корольов и грешките на неговия наследник, Съветският съюз можеше първи да развее знамето си на Луната. Това е единствената причина, поради която САЩ успява да ги догони и в последствие – да ги задмине.\r\nДа, СССР постига някои малки цели – първият роувър на Луната, първите безпилотни кацания на Марс и Венера през 70-те. Но голямата награда бе взета от САЩ, а историята показва нещо много просто –.", "date": "2019.08.07", "title": "Руснак можеше да е първият човек на Луната, но защо САЩ победи? "}
{"url": "https://www.dnes.bg/index/2019/08/07/kak-da-spestim-ot-smetki-v-letnite-jegi.418832", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n през горещите дни заради използването на климатични системи за охлаждане.\r\nПри закупуването на климатик е препоръчително да се определи подходящата му мощност в зависимост от кубатурата на помещението, както и да се вземат предвид наличие на външна или вътрешна изолация, вид на стъклопакета и дограмата, изложение и местоположение на помещението.\r\n\"Покупката на по-скъп климатик обикновено се отплаща и си възвръща инвестицията\", каза Маргарита Насева от ЧЕЗ.\r\nОколо 23-26 градуса е препоръчителната температура при охлаждане на дадено помещение. Добре е клапите на климатика да не се насочват надолу, а решетките да се почистват поне 2 пъти в годината при активно целогодишно ползване на уреда. \r\r\n                \r\n                \r\n                \"Добре е прозорците в дома ни да са затворени и електроуредите да се изключват, когато не се ползват. Това формира около 5% от консумацията на електроенергия\", каза още Насева пред .\r\nДруг съвет е да не настройвайте климатика на много ниска температура, за да охлади по-бързо. Най-добрият начин за охлаждане е поддържането на постоянна температура, съветват още специалистите.", "date": "2019.08.07", "title": "Как да спестим от сметки в летните жеги?"}
{"url": "https://www.dnes.bg/obshtestvo/2019/08/07/jivotyt-800-000-bylgari-rabotiat-no-sa-bedni.418836", "text": "\"Работещите бедни са 600 – 800 хиляди\", призна социалният министър Бисер Петков пред bTV. Това са хората, които получават доходи от труд, но не им стигат за нормален живот.\n\r\nПреди дни КНСБ представи своите изчисления, според които издръжката на живот у нас расте и на четиричленно семейство са необходими 2448 лв. месечно.\n\r\nЗа година парите, с които трябва да разполага домакинството, са се увеличи с 87 лева. Чистата заплата за един възрастен не трябва да бъде под 1224 лева. Реално обаче тя е по-малко, според данните на синдикатите.\n\r\n\"Искам да посоча, че и доходите нарастват. 1208 лева е средната заплата според НСИ в първото тримесечие\", каза министър Петков и допълни, че кабинетът е вдигнал минималната работна заплата от 510 на 560 лева.\n                    \n                    \n                \r\n                \r\n                \r\n                \r\n\"Не се постигна споразумение как да се изчислява минималното работно възнаграждение между социалните партньори, но в управленската програма са посочени нейни нива на нарастване и те се спазват\", каза още Петков.\n\r\nВсъщност България е рекордьор по нарастване на заплатите, но те са далеч от тези в останалите страни в ЕС.\n\r\nДруг начин за влияние върху живота на хората, живеещи в бедност, е чрез \"социалните трансфери\" като целевите помощи за отопление.\n\r\nСоциалният министър успокои, че в размера на новите помощи е отчетено повишението на цената на тока, както и индексацията на пенсиите, така че средствата да бъдат адекватни и да няма изключени.", "date": "2019.08.07", "title": "Животът: 800 000 българи работят, но са бедни!"}
{"url": "https://www.dnes.bg/politika/2019/08/07/ms-otpusna-oshte-100-000-lv-za-razkopkite-v-herakleia-sintika.418863", "text": "\n100 хил. лв. отпусна правителството на редовното си заседание днес за теренно проучване в древния град Хераклея Синтика край Петрич.\n\r\nПри представянето на проекта за постановление, културният министър Боил Банов каза, че това е град на \"древните македони\".\n\r\nНа древните кои е това, да не започнете и вие да претендирате, попита веднага премиерът Бойко Борисов, който наскоро се извини на Северна Македония при посещението си в Скопие за репликата си \"северномакедонски политик\".\n\r\nАрхеологическият обект е най-посещаваният, като се изключат софийските музеи, похвали се пък археологът доц. Людмил Вагалински.\n\n\n\n                    \n                    \n                \r\n                \r\n                \r\n                \r\nТой заяви, че е свършена много работа на място, като са разкрити две трети от централния площад.\n\r\nТуристите са от 50 държави, а посещенията над 60 хил. при положение, че инфраструктурата не е готова, съобщи още той и призова министрите да гласуват парите, за да има повече посещения.\n\r\nПо думите му това е \"много добра дестинация за доброто на българския югозапад\".\n\r\nНа заседанието стана ясно още, че подготвителните дейности за ремонт на пътя към Рупите са на финалната права.\n\r\nХераклея Синтика е единственият гръко-македонски град в България, изследван археологически. Той е разположен на границата между древните области Тракия и Македония.\n\r\nПисмените извори и досегашните археологически данни разкриват етнически силно смесено население в югозападния ъгъл на днешна България с обща платформа - елинската култура.\r\n50 хил. лв. е вложила общината в обекта за тази година, а от Министерството на културата са предоставени 20 хил. лв. За миналата година отпуснатите пари са общо 200 хил. лв., съобщи кметът на Петрич Димитър Бръчков.\n\r\nХераклея Синтика се проучва от 2007 г. но по-интензивно от 2015 г. 100 г. се спореше дали градът е в Гърция или в България, припомни Вагалински.\n\r\nТой каза още, че местните хора са започнали да си правят къщи за гости, защото усещат, че покрай разкопките ще има много туристи.\n\r\nСпоред него комбинацията от комплекса Ванга, който се намира на територията на Хераклея Синтика и самия град е \"неудържимо успешна\".\r\n ", "date": "2019.08.07", "title": "МС отпусна още 100 000 лв. за разкопките в Хераклея Синтика"}
{"url": "https://www.dnes.bg/notifikacii/2019/08/07/bivsh-minior-prebi-bez-prichina-malchugan-na-detska-ploshtadka.418864", "text": "Момче на 8 години е било пребито без причина от 65-годишен бивш миньор. Случката е отпреди няколко дни и се разиграла на детската площадка в гълъбовското село Обручище. \n\r\nДетето получило наранявания и изпаднало в шок, но вече е физически стабилизирано и е при семейството си. \n\r\nМалкият Галин бил на детската площадка в селото и чакал приятелите си. \n\r\n65-годишния Иван Райков заобиколил мястото и го изненадал в гръб.\r\n \r\n\"Детето го е видяло и го е поздравило, а Райков го е напсувал. Докаго Галин си стои на люлката, той го хваща за тениската, тръшка го на земята и започва да го налага с юмруци по главата. Съсед е станал свидетел на побоя и се е развикал да спре\", разказа бабата на пострадалото дете Генка Сербезова пред Дарик радио.\r\n \r\nГалин се прибрал у дома силно разтроен, оплаквайки се от болки в сърцето и главата. Детето е откарано в бърза помощ в Стара Загора с хематоми. \r\n                \r\n                \r\n                \r\nТогава дядото на 8-годишното дете се обажда на полицията. \n\r\nПобойникът обаче се барикадирал в къщата си, но след двучасови преговори с намесата на кмета на с. Обручище бил арестуван. \n\r\nДен по-късно в дома му са открити множество боеприпаси. \n\r\nХората от селото го определят като конфликтна личност.\r\n \r\n\"Разхожда се с едно голямо куче, носи винаги нож. Заяжда се с хората без причина\", сподели Генка Сербезова.\n\r\nТя се надява на справедливо правосъдие, а бившият миньор е с постоянен арест.", "date": "2019.08.07", "title": "Бивш миньор преби без причина малчуган на детска площадка"}
{"url": "https://www.dnes.bg/akoshtete-vqrvaite/2019/08/07/6-nachina-po-koito-myjyt-ot-zodiia-lyv-pokazva-che-vi-haresva.418796", "text": "Срещате се с мъж от зодия Лъв или сте привлечена към него, но все още няма развитие във взаимоотношенията ви? Със сигурност се вълнувате дали той е привлечен към вас. Тъй като за представителите на силния пол родени под тази зодия е характерно флиртуването, игричките, понякога поведението им може да бъде подвеждащо. Въпреки това има някои детайли, които подсказват, когато те наистина харесват една жена, като това да запомнят малки подробности за нея. За това какво харесва или пък не, кои места иска да посети и т. н.\r\n\r\nРодените под знака на зодия Лъв обичат да са център на вниманието, особено мъжете. За тях личната свобода е много важна и рядко биха допуснали някого, който да отнеме от светлините на прожектора. Но когато мъжът Лъв има интерес към някоя жена, той е склонен да направи изключение, да ѝ позволи да бъде себе си, да изрази емоциите си. Той ще направи усилия тя да се чувства комфортно в компанията му.\r\n                    \n                    \n                \r\n                \r\n                \r\n                \r\nЕдин от очевидните признаци, по които ще ви покаже, че ви харесва е вниманието към вас. Знакът на зодия Лъв често се свързва с желание за внимание, похвала и възхищение. Ако вие покажете всичко това към мъж роден под този знак и той ви харесва, не се съмнявайте, че вниманието към вас ще се върне. Не само ще ви сподели как той самият се чувства, но ще прояви интерес към личността ви, дори може да ви подкрепи в нещо, за което не сте били сигурни, че може да направите. Харесва ли ви, цялото му внимание ще бъде ваше.\r\n", "date": "2019.08.07", "title": "6 начина, по които мъжът от зодия Лъв показва, че ви харесва "}
{"url": "https://www.dnes.bg/world/2019/08/07/rusiia-i-iran-sreshtu-zapadni-sili-v-persiiskiia-zaliv.418856", "text": "Русия и Иран предвиждат да проведат съвместни военноморски учения около Ормузкия проток, което повишава рисковете от опасна конфронтация със западните сили в Залива, пише британският в. \"Таймс\".\n\r\nРусия и Иран обещават да проведат ученията до края на годината, въпреки че Великобритания и САЩ засилват своето военно присъствие в Залива с нова съвместна мисия за защита на търговското корабоплаване.\n\r\nСъобщението за планираните руско-ирански военни учения е важен момент в подобряването на отношенията между Москва и Техеран. Русия и Иран са бивши съперници, намерили допирни точки в гражданската война в Сирия, където подкрепят правителството на президента Башар Асад.\n\n\r\n                    \n                    \n                \r\n                \r\n                \r\n                Военните учения ще дадат възможност на Москва да разгърне своята сила на ново поле в Близкия изток. Русия и Иран вече провеждат съвместни маневри в Каспийско море, но сега те за първи път ще проведат учения около Ормузкия проток, отбелязва изданието, цитирано от БТА.\n\r\nНапрежението в Ормузкия проток се повиши, след като САЩ се оттеглиха от споразумението за иранската ядрена програма от 2015 г. и отново наложиха санкции на Техеран.\n\r\nИран е обвиняван за поредица от нападения срещу танкери в Залива, а миналия месец задържа плаващ под британски флаг танкер в отговор на задържането на ирански танкер от Великобритания край Гибралтар.\n\r\nПродължаващата заплаха за корабоплаването накара Великобритания да изпрати два военни кораба в Залива, където те да се присъединят към кораби на американския военноморски флот. Израел заяви, че ще се включи в мисията в Залива, оказвайки подкрепа в разузнаването и други области, посочва \"Таймс\".", "date": "2019.08.07", "title": "Русия и Иран срещу западни сили в Персийския залив"}
{"url": "https://www.dnes.bg/stranata/2019/08/07/17-godishen-se-bori-za-jivota-si-sled-tejka-katastrofa.418846", "text": "17-годишно момче е  след катастрофа край Пазарджик, съобщиха от полицията.\r\nСигнал за инцидента е получен снощи малко след 23:00 часа. Към мястото незабавно са насочени автопатрули на сектор „Пътна полиция“, РУ-Пазарджик, екипи на пожарната и „Спешна помощ“.\r\n18-годишен водач с „Мерцедес“,. Товарното возило е шофирано от 51-годишен жител на баташкото село Нова махала.\r\nПострадал е возещият се до шофьора на леката кола 17-годишен тийнейджър от Пазарджик Той е транспортиран с линейка в МБАЛ-Пазарджик с тежка черепно-мозъчна травма и с опасност за живота.\r\nНаложило се е временно да затворят пътя заради почистване на трасето, а движението отклонено през близките села Ивайло и Драгор. Рано тази сутрин пътя е отворен и трафикът през него се осъществява нормално.", "date": "2019.08.07", "title": "17-годишен се бори за живота си след тежка катастрофа "}
{"url": "https://www.dnes.bg/sport/2019/08/07/pognaha-bosa-na-shalke-zaradi-rasizym.418873", "text": "Председателят на Надзорния съвет на германския футболен Шалке Клеменс Тьонис ще напусне поста си за три месеца като наказание заради изказване, което беше определено като расистко, съобщиха от клуба.\r\nБордът на директорите е изслушал своя шеф, който е дал писмени обяснения.\n\r\nСамият Тьонис е милиардер и се занимава с месопреработвателна промишленост. През миналата седмица той направи изказване, че вместо да се вдигат данъците за опазване на околната среда, е по-добре да се построят електроцентрали в Африка.\n\r\n\"Тогава африканците ще спрат да изсичат дърветата и няма да правят повече бебета, когато е тъмно\", отсече 63-годишният бизнесмен в своя публична реч в Падерборн. Думите му обаче моментално предизвикаха гневни реакции, една от които беше на роденият в Гана германски национал Джералд Асамоа.\n                    \n                    \n                \r\n                \r\n                \r\n                \r\n\"Аз съм направо безмълвен. Неговите коментари ме изненадаха неприятно, шокираха ме и ме нараниха. Той обижда мен и всички останали, които се чувстват въвлечени в това нещо\", каза Асамоа, който е бивш играч на Шалке.\n\r\nСамият Тьонис бързо се извини като обясни, че коментарите му са неправилни и неподходящи, но също така акцентира, че стои твърдо зад борбата срещу расизма и дискриминационните прояви.\n\r\nЧетири часа продължи дискусията на Борда на директорите на Шалке и завърши късно снощи след полунощ. Тьонис отново отхвърли обвиненията в расизъм, но призна, че е нарушил антидискриминационните норми на клуба.\n\r\nНо шефът на кралскосините получи подкрепа от двама треньори-ветерани в Бундеслигата- Хууб Стевенс, дългогодишен наставник на тима, както и от Ото Рехагел. Също така в негова подкрепа се изказа бившият председател на Социалдемократическата партия Зигмар Габриел, който обяви обвинението като нонсенс и категорично заяви, че Тьонийс не е расист.\n\r\n\"Ние го познаваме много добре. Специално аз имам право да говоря, защото ми е бил шеф толкова години в клуба. И никога не бих казал, че този човек е расист. Винаги е бил толерантен към цвета на кожата на хората, към произхода или религията им\", каза Стевенс пред Вестдойче алгемайне цайтунг.\r\n", "date": "2019.08.07", "title": "Погнаха боса на Шалке заради расизъм"}
{"url": "https://www.dnes.bg/bulgaria/2019/08/07/triabva-li-da-se-vyrne-solidarniia-model-v-zdraveopazvaneto.418842", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ опит да се справят с проблема с недофинансирането в здравеопазването, пет болнични асоциации пожелаха да се обединят във федерация, за да защитават своите интереси. Те пожелаха още отпадане на тавана за избор на екип и лекуващ лекар.\n\n\n\r\n, а начинът на определяне на възнагражденията на медицинските специалисти отдавна не бил такъв, какъвто трябва да бъде, обясни Андрей Марков от Българската болнична асоциация.\r\n„Висококвалифицираните и добри специалисти няма да останат в България, ако нямат нужната мотивация. А знаем, че изчисляването на възнагражденията на медицинските специалисти отдавна не отговаря на действителната практика“, коментира той.\r\n                    \n                    \n                \r\n                \r\n                \r\n                Д-р Станимир Хасърджиев от Националната пациентска организация от своя страна беше категоричен, че отново сметката ще бъде платена от търсещите лечение.\r\nДвамата се обединиха зад мнението, че \r\n\"В Европа всичко се регулира. Договаря се дори възнаграждението на лекаря, а не кой колко пациенти ще прегледа и колко клинични пътеки ще напише, както е в България\", посочи д-р Хасърджиев.\r\nСолидарният модел в здравеопазването трябва спешно да се възстанови, настоя Марков. Именно заради това болничната асоциация предлага и здравна застраховка, което пък би ограничило различните такси, които се плащат в болниците.\r\n\"Това е опит на самите лечебни заведения да се справят с дадената ситуация и определено съм съгласен, че това не е нормалната практика, но това е реакция спрямо замръзналото развитие на здравеопазването. Не можем да продължаваме с практика, която отдавна е преминала през всички страни. Кличните пътеки отдавна не покриват изискванията на пациентите и на лекарите\", подчерта Марков пред .\r\nД-р Станимир Хасърджиев допълни, че моделът на финансиране на здравната система у нас е стар и грешен, а лекарите и пациентите не получават исканите резултати.", "date": "2019.08.07", "title": "Трябва ли да се върне солидарния модел в здравеопазването?"}
{"url": "https://www.dnes.bg/stranata/2019/08/07/27-godishna-shofiorka-blysna-78-godishen-v-dupnica.418857", "text": "78-годишен пешеходец е блъснат от лек автомобил в Дупница, съобщиха от полицията в Кюстендил. \r\n\r\nИнцидентът е станал на 6 август на улица \"Свети Иван Рилски\" в града. \r\n\r\nАвтомобилът е управляван от 27-годишна жена. \r\n\r\nПострадалият е настанен в болница с черепна травма. \r\n\r\nПо случая е започнато досъдебно производство в Районно управление на МВР – Дупница, уведомен е дежурен прокурор.", "date": "2019.08.07", "title": "27-годишна шофьорка блъсна 78-годишен в Дупница"}
{"url": "https://www.dnes.bg/stranata/2019/08/07/shesti-den-protest-kurban-po-vreme-na-chuma.418859", "text": "Пътят Сливен - Ямбол в района на село Крушаре вече шести ден е блокиран заради протест. Това съобщи БТА говорителят на ОД на МВР-Сливен Първолета Мандинска. \n\n\n Протестът под наслов \"Курбан по време на чума\" е срещу принудителното унищожаване на прасетата в стопанствата \"заден двор\".\n\r\nОбластният управител на Сливен Чавдар Божурски призова вчера протестиращите да освободят движението. Той заяви, че ще им бъде даден срок да прекратят блокадата на пътя Сливен - Ямбол, в противен случай ще бъдат предприети всички мерки, предвидени в закона. По думите на Божурски, за осигуряване на безопасността в района е насочен огромен ресурс, който е необходим другаде.\n                    \n                    \n                \r\n                \r\n                \r\n                \r\nПътят бе затворен в петък в 17.30 часа, като оттогава движението е преустановено.\n\r\nПредупредителни табели и патрулиращи полицаи отбиват преминаващите автомобили по обходни маршрути.\n\r\nПо данни на областната епизоотична комисия към момента в областта в санитарната 20-километрова зона са умъртвени 90 на сто от прасетата.", "date": "2019.08.07", "title": "Шести ден протест: Курбан по време на чума!"}
{"url": "https://www.dnes.bg/cars/2019/08/07/kakvo-zadyljitelno-triabva-imame-v-aptechkata-na-kolata.418861", "text": "На всички е известно, че задължително в колата трябва да имаме светлоотразителна жилетка, пожарогасител, триъгълник и аптечка. Често обаче се забравя, че в съдържанието на аптечката също има задължителни артикули.\r\nАртикулите в аптечката са 11 на брой, а в някои и 15, разкрива д-р Надежда Тодоровска, заместник-генерален директор на БЧК. Те са необходими, за да окажем адекватна първа помощ.\r\nАптекчата задължително трябва да съдържа:\r\nНякои от тези артикули трябва да се подменят периодично, напомня д-р Тодоровска, като това се отнася най-вече за дезинфекционния разтвор, който бързо губи качествата си заради високите температури в колата. Същото се отнася и за обдишвателите, които трябва да бъдат сменяни след употреба.\r\n                    \n                    \n                \r\n                \r\n                \r\n                „Органите следят за наличието на аптечки и тяхното съдържание”, заяви инсп. Мария Ботева от отдел „Пътна полиция” пред bTV.\r\n", "date": "2019.08.07", "title": "Какво задължително трябва имаме в аптечката на колата?"}
{"url": "https://www.dnes.bg/stranata/2019/08/07/37-godishen-bolen-myj-se-hvyrli-pod-vlak.418878", "text": "37-годишен мъж .\r\nСигнал за инцидента е подаден в 8:15 часа сутринта. Мъжът е бил на гарата в родното си село Дългопол и се хвърлил точно пред влака, пише .\r\nМашинистът не е имал шанс да спре навреме. Мъжът е загинал на място.\r\n\r\nПо данни на полицията в случая нама данни за престъпление, въпреки това е образувано следствие.", "date": "2019.08.07", "title": "37-годишен болен мъж се хвърли под влак"}
{"url": "https://www.dnes.bg/index/2019/08/07/podvig-bylgarin-uspia-probiaga-nai-dylgoto-systezanie-v-sveta.418872", "text": "Бегачът Тодор Димитров – \"Ел Капитан\", развя рано тази сутрин българското знаме в Ню Йорк. \n\r\nТой завърши най-дългото състезание в света \"Шри Чинмой Себенадминаване 3100 мили\" за 51 дни 17 часа 8 минути и 38 секунди и стана един от 44-те бегачи финиширали успешно през 20-годишната история на надпреварата. \n\r\nТодор се класира на 40-то място. \n\r\nСамо преди 6 дни той изоставаше с 32 мили или 51,5 км, но в крайна сметка успя да пробяга разстоянието от почти 5000 км. \n\r\nТодор Димитров е вторият българин, който се изправя пред този подвиг, съобщиха от PR Agency AVS. \n\r\nПървият е Шопан - Цветан, който е успял да покрие дистанцията 3 пъти от 8 опита, през 2005, 2006 и 2018 година.\r\n                \r\n                \r\n                \r\nСъстезанието \"Шри Чинмой Себенадминаване 3100 мили\", се определя като едно от най-трудните изпитания за издръжливост. \n\r\nБегачите тичат в кръг в продължение на 52 дни без прекъсване, износват повече от 15 чифта маратонки и изминават разстояние от 97 км на ден. \n\r\nОбикалят трасето (тротоара около едно училище и няколко игрални площадки в Куийнс, Ню Йорк) повече от 5600 пъти. \n\r\nХранят се докато бягат и почиват минимално. Състезанието се провежда през юли и август от 23 години насам. \n\r\nБегачите са изложени освен на огромното физическо натоварване, също и на изпепеляващото слънце и летните бури, които не са рядкост.\n\r\nОснователят на състезанието Шри Чинмой казва: \"Ако живеем в сърцето, невъзможното не съществува” и \"Ние всички сме наистина неограничени, ако само се осмелим да предизвикаме възможностите си и имаме вяра”.", "date": "2019.08.07", "title": "Подвиг: Българин успя, пробяга най-дългото състезание в света"}
{"url": "https://www.dnes.bg/eu/2019/08/07/evrokomisar-bylgari-situaciiata-s-chumata-e-slojna.418870", "text": "Първо искам да се обърна към всички българи. Ние работим заедно, ръка за ръка с вашето правителство и съотвeтните министри. Изпратили сме множество екипи, не само тази година, а от 2016 година. От наша страна сме положили не малко усилия, но вие българите трябва да разберете колко е усложнена ситуацията. Това каза в специално интервю за БНТ европейският комисар по здравеопазване и безопасност на храните Витянис Андрюкайтис по повод разразилата се тежка епидемия от африканска чума по прасетата. \n\r\nПо думите му, вирусът е невидим, непредвидим и затова по-голямата част от страната вече е заразена. Румъния пък вече е напълно обхваната от болестта и това дава основание на ЕК да счита ситуацията за регионален проблем. \n\n\n\"Вирусът е бърз и смъртоносен. Засега ние не притежаваме ваксина или други мерки за неговото третиране, освен евтаназия на заразените животни. Затова трябва България да вземе превантивните мерки, за които се споразумяхме, а също така да организира информационна кампания. Не става въпрос за лични интереси и политически игри. Всички вече носим отговорност\", обясни Андрюйкайтис. \n                    \n                    \n                \r\n                \r\n                \r\n                \r\nЕврокомисарят беше категоричен, че ЕК и националните правителства правят всичко възможно да вземат най-рационалните мерки за справяне със ситуацията, но и призна, че винаги ще има представители на правителства, които ще са против тези мерки, както и местни управи, които дори отричали съществуването на вируса заради фалшиви новини и дезинформация. \n\r\n\"Хората трябва да разберат, че сега е времето да се обединим в борбата с африканската чума, защото последствията ще са катастрофални\", изтъкна той.\n\r\nНа въпрос дали наистина е нужна пълна евтаназия и дали това не е прекалено, Андрюкайтис беше отново категоричен - няма как да се мине без тази мярка. \n\r\n\"Евтаназията е абсолютно необходима. Разбирам, че на хората им е трудно, заради емоционална привързаност или страх от загуба на поминъка си. Но трябва да изпратим ясно съобщение - тази зараза може да се превърне в бедствие и ако хората, притежаващи нужната власт не я използват ефективно, това бедствие има потенциала да унищожи един от главните отрасли в България\", обясни еврокомисарят и допълни, че не може да се позволи разпространение на заразата в Сърбия, Северна Македония, Гърция и Турция. \n\r\nИначе Европейската комисия вече е представила на България нужните лабораторни тестове, съвети и стратегии, които правителството трябва да изпълни изцяло - да се спазват превантивните мерки, да се прилага правилен подход, когато става дума за лов, както и да се противодейства на нерегламентираната търговия и производство на месо. Кампанията за информираност трябва да обхване всички на правителствено, общинско и гражданско равнище,  \"защото само така можем да справим\".\n\r\n\"Моля Ви, изпратете това съобщение към всички българи. Не става въпрос за взимане на страна в тази ситуация. Не става въпрос за политически игри. Мерките трябва да бъдат приложени изцяло. Все едно сте на кораб - създадете ли паника и не направите ли нищо по въпроса, корабът е обречен\", завърши еврокомисарят по здравеопазване и безопасност на храните Витянис Андрюкайтис.", "date": "2019.08.07", "title": "Еврокомисар: Българи, ситуацията с чумата е сложна!"}
{"url": "https://www.dnes.bg/temida/2019/08/07/otlojiha-za-peti-pyt-deloto-za-carskite-koniushni.418884", "text": "За пети пореден път съдът отложи началото на делото срещу бившия областен управител на София Веселин Пенев, обвинен за продажбата на занижена цена на държавната земя под сграда на \"Царските конюшни\" в София, съобщава \"Дарик\".\n\r\nПричина за фалстарта на съдебния процес този път стана предварително планираният годишен отпуск на неговите адвокати, които днес отсъстваха от пленарната зала. Това е поредното отлагане на делото, след като в началото на годината обвинителният акт по него бе върнат на прокуратурата заради допуснати процесуални нарушения.\n\n\nПоредното отлагане на делото идва няколко месеца след като обвинителният акт по него беше върнат от съда на прокуратурата заради процесуални нарушения и объркани тези. \n                    \n                    \n                \r\n                \r\n                \r\n                \r\nВеселин Пенев - основният обвиняем по делото, е бивш областен управител на София, а според Държавното обвинение той е отговорен за безстопанственост и сключване на неизгодна сделка. \n\r\nОт документите по делото става ясно, че той е продал \"Царски конюшни\" на цени от 90 лв. за кв.м. или за 658 870 лв. без ДДС. Реалната цена обаче би трябвало да достигне 11 милиона лева. \n\r\nОсвен това парцелът е бил разделен на три части, за да се избегне текст в закона, който предвижда продажбата на държавен имот с цена над 500 000 лв. да става единствено с решение на Министерски съвет.\n\r\nМеждувременно съдът обяви сделката за нищожна заради изключително занижените цени. На влизане на днешното заседание Пенев отново заяви, че е убеден в своята невинност.\n\r\n\"Няма щета за държавата. Такъв казус – \"Царски конюшни\" и продажбата им, не съществува. Аз не съм продал \"Царските конюшни\". Интерпретациите на прокуратурата продължават вече трета година, при положение, че няма нищо такова. Надявам се съда, в крайна сметка, да установи това нещо и да приключи с така създадената еуфория\", коментира Пенев.\n\r\nСледващото заседание е насрочено за 20 септември.\r\n ", "date": "2019.08.07", "title": "Отложиха за пети път делото за \"Царските конюшни\""}
{"url": "https://www.dnes.bg/stranata/2019/08/07/mitnichari-spipaha-jeni-s-2-kg-zlatni-nakiti.418827", "text": "Митническите служители при проверка на пътнически микробус.\r\nНа 3 август в района на ГКПП Дунав мост при Русе митническите служители спират за проверка пътнически микробус с полски регистрационен номер, пътуващ от България за Западна Европа.\r\nПри проверка на пътниците и багаж на шофьора и седемте пътници, в дамската чанта на една от пътничките, е открит полиетиленов плик с изделия от жълт метал с общо тегло 1338 грама.\r\nВ личния багаж на друга пътничка е намерено куфарче, пълно с бижутерийни изделия с общо тегло 912 грама.\r\nДвете пътнички обяснили, че една част от, а друга част са закупили лично. На нарушителите са съставени актове.", "date": "2019.08.07", "title": "Митничари спипаха жени с 2 кг златни накити"}
{"url": "https://www.dnes.bg/zvezdi/2019/08/07/kris-martin-i-dakota-djonsyn-se-sybraha.418877", "text": "Преди около месец се появи информацията, че Крис Мартин И Дакота Джонсън са се разделили. Нито един от двамата не потвърди официално това, а сега се появиха слухове, че двамата отново са се събрали.\r\n\"Те планират да прекарат повече време заедно по-нататък през лятото\", посочил е източник на \"E!\". На 31 юли актрисата и музикантът са били забелязани заедно на парти, предават от \"Us Weekly\".\r\n \r\nТвърди се още, че Крис е придружил Дакота на премиерата на новия ѝ филм - \"The Peanut Butter Falcon\".\r\n \r\nГовореше се, че двамата са решили да се разделят в началото на юни, защото имали различни представи за бъдещето. Вокалистът на Coldplay е искал двамата да създадат семейство, а Дакота все още не била готова за деца.\r\n \r\n", "date": "2019.08.07", "title": "Крис Мартин и Дакота Джонсън се събраха?"}
{"url": "https://www.dnes.bg/sofia/2019/08/07/tri-terena-v-mladost-za-zastroiavane-ostavat-zeleni.418906", "text": ", които бяха предвидени за застрояване, ще останат зелени площи, съобщи столичният кмет Йорданка Фандъкова в профила си във Facebook.\n\n\n\r\nСтава дума за имотите до бл. 61 и 68 в озеленяването към бул. „Андрей Ляпчев“; пред бл. 320 на ул. „Атанас Москов“ и ул. „Свето Преображение“ и до бл. 401 и бл. 409 на ул. „Филип Аврамов“. Те ще бъдат разменени със свободни общински терени.\r\n„Днес собствениците на тези три имота са дали съгласие за това след изключително тежки и дълги преговори“, написа тя и допълни, че продължават разговорите за разрешаване на още два казуса - до бл. 19 и бл. 70 в „Младост 1“.\r\n                    \n                    \n                \r\n                \r\n                \r\n                От няколко месеца работна група, начело с главния архитект на София арх. Здравко Здравков и представители на всички политически сили , предвидени за строителство, напомни Фандъкова.\r\n\"Изработихме критерии за оценка на всеки терен – реализирано озеленяване, изградена алейна мрежа, противоречие на подробния план с общия устройствен план на София, етап на инвестиционното проектиране и други\", обяснява столичният кмет.\r\nПредстои трите терена да се нанесат в кадастралната карта. , отдалечени от жилищни блокове и са до магазин „Принцес“ на бул. „Ал. Малинов“. Веднага след това ще бъде завършена процедурата по размяна в общинския съвет, за което, поне засега, имало съгласие от всички политически сили.\r\n\"Благодаря на всички, които работиха конструктивно, за да намерим работещи решения, с които да защитим обществения интерес в баланс с правата на собствениците на имоти. Това не са лесни решения, не са нито толкова бързи, колкото искаме, нито стават само с общи приказки\", написа Фандъкова.", "date": "2019.08.07", "title": "Три терена в \"Младост\" за застрояване, остават зелени"}
{"url": "https://www.dnes.bg/sofia/2019/08/07/evakuiraha-stolichen-mol-tozi-sledobed.418914", "text": " Не е ясно обаче какви са причините, предизвикали тревогата.\r\nМалко след 14:00 ч. се задействали аварийните датчици в мола и хилядите посетители са принудени да напуснат сградата за около 10 минути.\r\nОт търговския център обясниха, че предполагат две причини - при ремонт на някой от обектите силно запрашаване е активирало пожарните датчици или , съобщи bTV.\r\n ", "date": "2019.08.07", "title": "Евакуираха столичен мол този следобед"}
{"url": "https://www.dnes.bg/notifikacii/2019/08/07/shofior-napadna-policai-v-stara-zagora-sled-zapoi.418900", "text": "48-годишен мъж от Стара Загора е в ареста, след като е обвинен за хулиганство и причиняване на лека телесна повреда на полицай. Мярката е наложена по искане на Районна прокуратура-Стара Загора.\n\r\nМъжът е привлечен като обвиняем по бързо производство за това, че на 4 август в града е извършил непристойни действия, грубо нарушаващи обществения ред и изразяващи явно неуважение към обществото, като деянието е съпроводено със съпротива срещу орган на властта, изпълняващ задължение по опазване на обществения ред, отчитат от Апелативната прокуратура в Пловдив.\n\r\nВ хода на образуваното бързо производство е установено, че на 3 август обвиняемият е консумирал алкохол, като в ранните часове на 4 август той се качил да шофира лекия си автомобил, като се придвижвал по централни улици в Стара Загора. \r\n                \r\n                \r\n                \r\nВ близост до бензиностанция превозното средство на обвиняемия било забелязано от полицейски служители. На длъжностните лица направило впечатление, че автомобилът често напуска пътното платно и се движи криволичейки. Полицаите се опитали да го спрат за проверка, но обвиняемият не се подчинил и продължил движението си в посока към близкото с. Богомилово. \n\r\nПоследвало преследване с полицейски автомобил с включени светлинни и звукови сигнали. В крайна сметка в покрайнините на града автомобилът бил спрян. Шофьорът на колата отказал да бъде тестван за употреба на алкохол. Според данни на държавното обвинение мъжът искал да осуети проверката, като викал, обиждал полицейските служители и се опитал да напусне местопроизшествието. Като разбрал, че ще бъде задържан оказал съпротива на полицейските служители и нанесъл травматични увреждания на един от тях.\n\r\nРайонен съд – Стара Загора е преценил, че от събраните по делото доказателства може да се направи обосновано предположение, че 48-годишният мъж е извършил престъпленията, за които е привлечен като обвиняем и съществува реална опасност да се укрие или да извърши друго престъпление.\n\r\nВзетата мярка за неотклонение може да се обжалва и протестира пред Окръжен съд – Стара Загора.", "date": "2019.08.07", "title": "Шофьор нападна полицай в Стара Загора след запой"}
{"url": "https://www.dnes.bg/politika/2019/08/07/mestniiat-vot-nablijava-ms-zapochna-podgotovkata.418896", "text": "Министерският съвет прие решение за подготовката и произвеждането на изборите за общински съветници и кметове на 27 октомври 2019 г.\r\n\r\nС решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя Томислав Дончев.\r\nВ решението са включени задължения и отговорности и на други министри, свързани с подготовката и произвеждането на изборите.\r\nВъзложено е на министъра на правосъдието да издава наказателни постановления в случаите на установяване на нарушения на областните управители по Изборния кодекс.\r\n\r\n ", "date": "2019.08.07", "title": "Местният вот наближава, МС започна подготовката "}
{"url": "https://www.dnes.bg/stranata/2019/08/07/jega-ni-chaka-v-chetvyrtyk-che-i-v-petyk.418865", "text": "Слънчев, а следобеда – горещ, че бъде четвъртък, сочи прогнозата на НИМХ.\n\r\nЩе духа слаб югоизточен вятър, като максималните температури ще са между 33 и 38 градуса.\n\r\nНад Черноморието ще бъде слънчево, със слаб югоизточен вятър. Максимални температури на въздуха: 27-30 градуса. Температурата на морската вода е 25-27 градуса. Вълнението на морето ще бъде 1-2 бала.\n\r\nНад планините ще бъде предимно слънчево. Ще духа слаб, по билата - до умерен северозападен вятър. Максимална температура на височина 1200 метра около 27, на 2000 метра - около 18 градуса.\n\r\nВ петък и събота ще остане предимно слънчево. В следобедните часове ще има временни увеличения на облачността, главно над планините и планинските райони, но само на изолирани места през първия ден в Западна България, а в събота - в Източна Стара планина, ще превали слаб краткотраен дъжд. \n                    \n                    \n                \r\n                \r\n                \r\n                \r\nЗа кратко в Дунавската равнина ще се появи северозападен, а в събота - североизточен вятър. Той обаче ще остане предимно слаб. Температурите ще останат почти без промяна, малко по-високи от обичайните за първата половина на август - преобладаващите максимални ще бъдат между 32 и 37 градуса.", "date": "2019.08.07", "title": "Жега ни чака в четвъртък, че и в петък"}
{"url": "https://www.dnes.bg/obshtestvo/2019/08/07/nameriha-ediniia-turist-izguben-v-pirin-kyde-e-drugiiat.418911", "text": "Планински спасители откриха единия от двамата туристи, които се изгубиха в района на заслона \"Спано поле\" в Пирин.\r\nДвамата подадоха сигнал в ПСС снощи.\nНамереният турист е в добро състояние, продължава издирването на другия, предаде БНР.\r\n\r\nСлед като се изгубили, двамата се разделили по неизвестни засега причини.\r\n\r\n ", "date": "2019.08.07", "title": "Намериха единия турист, изгубен в Пирин, къде е другият?"}
{"url": "https://www.dnes.bg/obshtestvo/2019/08/07/nad-50-ot-servizite-v-siviia-sektor-kolite-ni-stari-kyde-shte-gi-remontirame.418897", "text": "Има ли връзка между некачествените ремонти на автомобилите и чудовищната смъртност на българските пътища? Трябва ли ремонтите да се правят само в лицензирани сервизи и да се забрани работата на кварталните гаражи? Има ли секторът нужда от по-голяма държавна регулация?\n\r\nПромените в закона за пътните превозни средства предстоят, а някои от предложенията вече са публикувани за обществено обсъждане. \n\r\nПо неофициална информация над 50% от автосервизите у нас са в сивия сектор, а близо 80% от автомобилите у нас са над 10-годишни. \n\r\n\"Редно е в сектора да има ред. За съжаление в България много хора не искат да има ред, искат да има хаос. В хаоса българинът се оправя най-добре\", казва пред БНР автомобилният състезател и собственик на автосервиз Румен Дунев. \n                    \n                    \n                \r\n                \r\n                \r\n                \r\nТой е убеден, че автомобилите трябва да се ремонтират в автосервизи, защото там работят квалифицирани хора. Освен това, Дунев нарича \"спекулации\" страховете на хората, че според новите предложение, човек може да бъде глобен, ако си смени сам гумата на пътя.\n\r\n\"Нищо подобно! Всичко, което производителят на автомобила е написал в сервизната книжка, която почти всеки автомобил има в жабката  - да долеете масло, да смените акумулатор, да смените гума на пътя – всички тези неща всеки един водач може да прави спокойно, пред блока, на пътя и където иска\", категоричен е той.\n\r\nСпоред него е нормално да има автомонтьорски грешки, но при тежки произшествия трябва да се прави детайлна автотехническа експертиза и съответно да се носи отговорност. \n\r\n\"Оттам идва един много важен момент, който е залегнал в закона и който вчера дискутирахме - професионалната отговорност. Повечето от лекарските заведения имат т.н. „професионална застраховка“ и тя покрива всички щети. Голяма част от хората в бранша с автосервизите избягват регистрации, избягват касови апарати, избягват много такива неща и, когато стане въпрос за професионална отговорност, над 60% от колегите се дърпат, не искат тя да стане задължителна. Към момента тя е пожелателна! Добрите сервизи и хората, които мислят напред, я сключват. Тя не е милиони и всеки може да си я позволи\", обяснява Дунев.\n\r\nНа обратното мнение за законопроекта обаче е председателят на Българското обединение на шофьорите Христо Радков. \n\r\n\"В момента имаме един силно лобистки проектозакон, който цели единствено да затрудни собствениците и водачите на пътни превозни средства\", убеден е той. \n\r\nСпоред Радков новият закон ще завиши разходите за превозните средства, ще са необходими и технически паспорти на хартиен носител.\n\r\n\"Причината, според нас - шофьорите, заради която се връщаме към този технически паспорт на хартия, е, за да може, когато ни спре някой контролен орган и ние случайно не си носим този паспорт, разбира се да последва въпроса: „А какво правиме сега\", смята експертът.\n\r\nВ закона никъде не било записано, че потребителите ще могат да вършат сами дейностите, описани в сервизните книжки на автомобилите.\n\r\n\"В закона е записано, че ако извършваме какъвто и да е ремонт по изброените системи, нас ще ни санкционират. Смяната на гумата влиза в това нещо\", каза Радков.\n\r\nАко бъдат ограничени всички действия по обслужване на автомобилите само в автосервизите, може да се окаже, че ще трябва да се чака 2-3 седмици за смяна на гуми „защото просто няма кой да го извърши“, предупреди председателят на Българското обединение на шофьорите.", "date": "2019.08.07", "title": "Над 50% от сервизите в сивия сектор, колите ни стари. Къде ще ги ремонтираме? "}
{"url": "https://www.dnes.bg/index/2019/08/07/kokainovi-implanti-v-jensko-bedro-novata-moda-v-narkotrafika.418838", "text": "Колумбийската полиция съобщи, че е разкрита контрабанда на наркотици, в която са участвали пластични хирурзи, поставили на „муле“ импланти с течен кокаин. \r\n \r\nАрестувана е 42-годишна жена, която имала 780 грама импланти с течен кокаин в бедрата си. Тя е пътувала от Кали през Богота – центъра на пластичната хирургия в страната, за Мадрид, пише Colombia Reports.\n\r\nЛейтенант Уилсън Силва съобщи, че течният кокаин на стойност 36 000 долара е бил имплантиран в бедрата на жената. \n\r\nТова е абсолютно нов за полицията начин за контрабанда. Лекарите също са били изненадани, обяснявайки, че става дума за много опасна авантюра, като най-вероятно поради налягането в самолета е щяло да се стигне до кървене. \r\n                \r\n                \r\n                \r\n„Ненормалното е станало нормално“, каза Силва, определяйки новия метод като ужасяващ. \r\n \r\nНаркотикът е бил разкрит при рутинен контрол на международното летище в колумбийската столица. Жената се сторила подозрителна на служителите на реда, защото ходела бавно и накуцвала, видимо изпитвайки болка. Тя веднага е била откарана в болница за операция. Смята се, че с арестуването е бил спасен животът на жената. \n\r\nЕдно „муле“ получава от 1 400 до 3 000 долара за една пратка. През тази година полицията е заловила 160 души на летището в Богота при опит да пренесат дрога, прикрепена към тялото им или погълната от тях.\r\n \r\n\n\r\n \r\n ", "date": "2019.08.07", "title": "Кокаинови импланти в женско бедро - новата \"мода\" в наркотрафика"}
{"url": "https://www.dnes.bg/akoshtete-vqrvaite/2019/08/07/germancite-se-jaliat-speshno-zaradi-shumen-seks-na-taraleji.418903", "text": "Германските спешни служби регистрираха скок в сигналите за смущаване на нощния ред. Всъщност, спешните служби, са се отзовавали на десетки сигнали за... съвкупляващи се таралежи. \n\r\nХората често се обаждали на тел. 110 с оплаквания от шумове, които по-често биха смутили спокойствието, ако да речем съседите са по-страстни. Някои описвали звуците като \"животинкси зов за помощ\". \n\r\nИстината се крие в хаштага #igelsex (таралежки секс). Не са съседите, нито ранени животни, а просто таралежи. \n\r\nНаскоро полицията в Аугсбург била повикана на сигнал в начално училище, след като подозрителни шумове били засечени на площадката и била задействана охранителна лампа. Едва след като няколко души били вдигнати на крак, включително директорът на градината и няколко полицаи, се оказало, че зад това смущение стоят два много заети със съвкупление таралежи. \n                    \n                    \n                \r\n                \r\n                \r\n                \r\n\"Подозрителните шумове скоро бяха приписани на двойка таралежи, които бяха по средата на своят ритуал\", записано е в докладната от случая, пише Guardian. \n\r\nЗа природозащитниците има и успокоение - таралежите не са били смутени. \n\r\nТова обаче далеч не е изолиран инцидент. Полицяита чество се отзовава на подобни оплаквания през летните месеци. Таралежите са сред най-шумните, но цикади, жаби и дори раци също вдигат полицията на крак.", "date": "2019.08.07", "title": "Германците се жалят спешнo заради шумен секс на... таралежи!"}
{"url": "https://www.dnes.bg/stranata/2019/08/07/davat-do-741-mln-lv-za-uchastyka-krupnik-kresna-ot-struma.418892", "text": "Правителството се ангажира да осигури средства от държавния бюджет в размер до 741 073 600 лева за изграждане на Лот 3.2 \"Крупник-Кресна\" на АМ \"Струма\".\n\nУчастъкът е предвиден за частично финансиране по Оперативна програма \"Транспорт и транспортна инфраструктура\" 2014-2020 г.\r\nС част от средствата ще се финансира и рехабилитацията на съществуващия път Е-79.\n\r\nАвтомагистрала \"Струма\" е част от Ориент/Източно-средиземноморския коридор от основната Трансевропейска транспортна мрежа в отсечката от пътен възел \"Даскалово\" до ГКПП \"Кулата\". Тя осигурява пряк маршрут през България към Егейско море.\n                    \n                    \n                \r\n                \r\n                \r\n                \r\nИзграждането на пътния участък ще осигури значително подобрение на пътната мрежа в Югоизточна Европа и ще създаде условия за засилено сътрудничество между страните в южната част на Балканите, съобщават от правителствената пресслужба.\r\nНовото трасе ще осигури по-безопасни условия на пътуване и намаляване на времето за пътуване по направлението север - юг на българска територия.", "date": "2019.08.07", "title": "Дават до 741 млн. лв. за участъка Крупник-Кресна от \"Струма\""}
