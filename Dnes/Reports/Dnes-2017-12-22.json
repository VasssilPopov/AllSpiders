{"url": "https://www.dnes.bg/football/2017/12/22/mesi-zadmina-kristiano-v-oshte-edna-klasaciia-predi-el-klasiko.363181", "text": "Голямата звезда на Барселона – Лео Меси, изпревари голмайстора на Реал Мадрид Кристиано Роналдо в още една класация преди утрешното \"Ел Класико\". ", "date": "2017.12.22", "title": "Меси задмина Кристиано в още една класация преди \"Ел Класико\""}
{"url": "https://www.dnes.bg/world/2017/12/22/iujna-koreia-obiavi-gotovi-sme-za-dialog-s-kndr.363199", "text": " Желаем да проведем откровен диалог със Севера без предварителни условия по наболелите въпроси.Това заяви, цитиран от ТАСС, корейският министър на обединението Чо Мьонг-гьон.По думите му правителството на Република Корея полага усилия, за да поднови връзките си с Пхенян с цел възможно най-скорошното разрешаване на проблема със Севернокорейската ядрена програма, предаде Чо Мьонг-гьон също така изрази надежда, че атлети от Севера ще вземат участие на предстоящите Зимни олимпийски игри в Пьонгчанг, което, според него, ще бъде възможност за подобряване на двустранните отношения и започването на диалог.Повече подобни новини четете на ", "date": "2017.12.22", "title": "Южна Корея обяви: Готови сме за диалог с КНДР!"}
{"url": "https://www.dnes.bg/notifikacii/2017/12/22/putin-shte-byde-preizbran-shte-izkara-li-pylen-mandat.363215", "text": "Владимир Путин със сигурност ще бъде избран за нов мандат като президент на Руската федерация на предстоящите избори на 18 март 2018, тъй като съперниците му нямат реален шанс, а рейтингът му е на изключително високи нива. Друг обаче е въпросът колко време ще изкара на този пост той.Това коментира преподавателят от Софийския университет доц. Александър Сивилов в ефира на Според анализатора е много вероятно да не бъде търсен пълен мандат, а към средата му, тоест след около 2-3 години на преден план да излезе нов човек, който да бъде представен за наследник на Путин.„Този човек вече е избран, но можете да бъдете абсолютно сигурни, че няма да бъде представен на широката публика до последния момент“, добави Сивилов.Като цяло Путин се ползва с огромното одобрение сред руснаците заради редица фактори, не само заради външната си политика. В негова полза работи и това, че Русия вече се позиционира като един от полюсите в новосъздадения многополюсен свят, а руснаците отново се чувстват като представители на велика сила, посочи той.От друга страна пък опонентите му от либералния политически сектор не успяват да влязат в тон с обществените нагласи и желания, дори напротив, излъчват послания, като например това, че Крим е анексиран незаконно, които са неприемливи за обикновения руснак. Вижте повече на ", "date": "2017.12.22", "title": "Путин ще бъде преизбран! Ще изкара ли пълен мандат?"}
{"url": "https://www.dnes.bg/temida/2017/12/22/mehmed-go-dostrasha-ot-gradskite-mu-poiska-da-ostane-v-aresta.363247", "text": "Окръжният съд в Кърджали наложи най-тежката мярка за неотклонение \"задържане под стража\" на обвинения в убийството на 7-годишната Дамла неин братовчед Мехмед Хасан. \r\nПо думите му, вече има достатъчно доказателства, които подкрепят самопризнанията на задържания. Стефанов отказа да назове мотивите за убийството или версиите за тях, по които работят разследващите, тъй като все още се събирали доказателства.\r\nМехмед Хасан е обвинен, че умишлено е умъртвил малолетната Дамла по особено мъчителен за нея начин. \r\nЗа престъплението се предвижда наказание лишаване от свобода от 15 до 20 години, доживотен затвор или доживотен затвори без замяна, уточни Стефанов, цитиран от БТА.\r\nАдвокатът на обвинения в убийство Павел Гатев заяви, че няма да обжалва решението на Окръжния съд в Кърджали за налагане на най-тежката мярка за неотклонение.", "date": "2017.12.22", "title": "Мехмед го достраша от градските му, поиска да остане в ареста"}
{"url": "https://www.dnes.bg/zvezdi/2017/12/22/rysel-krou-se-puska-na-tyrg-shte-prodava.363131", "text": "\"Понякога си мисля - Боже мой, та аз съм затрупан от вещи - пише Ръсел Кроу на страницата си в социалната мрежа Twitter. - Поради тази причина реших на 7 април догодина да организирам търг\".Това е и датата, на която холивудската звезда празнува рожден ден. През 2018 година Кроу ще стане на 54 години.Тогава той обмисля да предложи на търг свои дрехи, както и реквизит и костюми, които е използвал по време на снимки във филми, предава БТА.Сред продаваните вещи ще са цигулката на капитан Джак Обри, който пресъздава във филма \"Господар и командир: Далечният край на света\", както и костюмите от култовите му образи във филмите \"Гладиатор\" и \"Робин Худ\". \r\n ", "date": "2017.12.22", "title": "Ръсел Кроу се \"пуска\" на търг! Ще продава..."}
{"url": "https://www.dnes.bg/world/2017/12/22/putin-za-sasht-otbranitelnata-im-strategiia-e-agresivna.363246", "text": "Руският президент Владимир Путин обвини САЩ, че нарушават ключов договор за контрол над ядрените оръжия, предаде Ройтерс.\r\nНа разширено заседание на колегията на министерството на отбраната той подчерта, че новата стратегия за национална сигурност на САЩ има агресивен характер. \r\n\"САЩ неотдавна изложиха своята отбранителна стратегия. На дипломатически език, ако може да се каже така, тя безусловно носи настъпателен характер, а ако се премине на военен език, то безусловно - агресивен. Трябва да отчитаме това в практическата си работа\", каза Путин, цитиран от ТАСС.\r\n\"Хайде да наричаме нещата със собствените им имена: що се отнася до събитията в Европа, става дума именно за настъпателна инфраструктура, която се създава там, при тава става дума за нарушения от страна на САЩ на положения на Договора за ликвидиране на ракетите със среден и по-малък обсег от 1987 г., за съжаление\", продължи руският президент. По думите му политиката на САЩ по отношение на договора \"сериозно понижава равнището на сигурност в Европа и в света като цяло\" и Русия има \"суверенно право да реагира адекватно на заплахите от агресивното развитие на военна инфраструктура, в частност от САЩ в Европа\". \r\nПрезидентът поиска от министерството на отбраната внимателно да следи баланса на силите край границите на Руската федерация и в света като цяло, обръщайки специално внимание на Близкия изток, Корейския полуостров и Европа, където по думите му \"с ускорени темпове върви нарастване на инфраструктурата на НАТО и САЩ\". \r\nСпоред Путин в света се наблюдават опити да се разруши стратегическия паритет с помощта на разполагането на глобална система за противоракетна отбрана, а също така на ударни системи в неядрен вариант. Сегашното равнище на ядрените сили на Русия осигурява надеждно стратегическо сдържане, заяви Путин, но наблегна на необходимостта от по-нататъшното им развиване. \r\nПо думите му в края на 2017 г. делът на съвременното въоръжение в ядрената триада на Русия е достигнал 79 процента, а към 20121 г. ядрените сили с наземно базиране трябва да бъдат снабдени с ново въоръжение до 90 процента. Става дума за ракетни комплекси, способни уверено да преодоляват даже перспективни системи за ПРО, посочи той. \r\nПрезидентът също така подчерта необходимостта от \"съществено повишаване на мобилността на руските въоръжени сили\" и призова за \"укрепване на потенциала на специалните операции\". В хода на маневрите Восток-2018 догодина въоръжените сили трябва да отработват задачи \"по прехвърляне на няколко хиляди километри и разгръщане в нови райони на големи групировки от личен състав, наземна техника и авиация\", добави той. \r\n(БТА)", "date": "2017.12.22", "title": "Путин за САЩ: Отбранителната им стратегия е агресивна"}
{"url": "https://www.dnes.bg/politika/2017/12/22/borisov-za-ramoto-ot-dogan-toi-e-mydyr-chovek.363248", "text": "Ахмед Доган е един мъдър човек, 27 години е в политиката и сам разбира, какво би станало, ако вотът успее, ако предположим, че успее. Това обяви премиерът Бойко Борисов пред \"Панорама\" в коментар на думите на почетния лидер на ДПС от снощи. \r\n\"Понеже Ахмед Доган знае технологията на управление и много добре познава БСП, познава и неговата партия, и дава ясен отговор, че няма кой да ни замести това управление\", посочи Борисов. \r\nПо думите му вотът на недоверие се прави, за да се покаже на света колко сме калпави. \"За съжаление политическата класа в България е такава. Обикновено като идват гости, майка и татко ме предупреждаваха \"Няма сега да правиш бели. Ще се държиш възпитано\", за да си тръгнат гостите и да си кажат \"Ей, това е възпитано семейство\". Ние искаме да покажем всичките си магарии и всичко, което можем за тези шест месеца. Не ме дразни вотът, фактът е такъв\", коментира Борисов. \r\n\"Да видим какво ще изнесат, ние ще им отговорим със същото\", закани се лидерът на ГЕРБ към БСП. И изрази разочарование, че за тези 6 месеца вместо да се съсредоточим и да изкараме малък дивидент за България,\"ние искаме да си извадим кирливите ризи\".\r\n\"Тези хора ще дойдат и единия ден ще слушат от мен как искаме Западните Балкани - че сме по-мъдри, че искаме да се развиваме, да се инвестира в тях, да се вдигнат доходите и да се подобри материалното благосъстояние. В същото време ще ни слушат в парламента какво говорим един за друг. Сами разбирате, че ние няма да ги оставим в този вот да ни бият нас и ние да ги гледаме.\", коментира още Борисов.\r\nПремиерът посочи, че България е готова с всичко необходимо да води Европа. Самото председателство е менаджиране на един процес, то не е да взимаме решения вместо всички. Затова трябва много добра комуникация с всички колеги, посочи Борисов.\r\nПо думите му по време на председателството трябва да бъдем обрани, защото трябва да защитим интереса на 27-те членки на ЕС. \"Натоварени сме с отговорност с Балканите и за приобщаването на нашите съседи, за да можем максимално да се справим с миграционната криза и се очакват изключително напрегнати шест месеца\", коментира още премиерът.\r\nТой подчерта, че много пъти е казвал „не“ на турския президент Ердоган, но и имаме добри отношения с Турция и от това има резултати. По думите на Борисов за разлика от нас, в Гърция „не могат да си преброят мигрантите“. \r\nБорисов коментира и отношенията си с президента Румен Радев, които са доста напрегнати в последните месеци. \"Аз няма какво да воювам с президента. Той ни дава оценки всеки ден, при това възможно най-негативните. Той взима страна, говори с думите на госпожа Нинова\", заяви премиерът.\r\nПо отношение на въпросът с втория лифт в Банско, Борисов посочи, че такъв със сигурност ще има, но въпросът е \"така да направим плана на управление, че всяко нещо, което допълнително ще се строи, ще минава екологична оценка\".", "date": "2017.12.22", "title": "Борисов за рамото от Доган: Той е мъдър човек"}
{"url": "https://www.dnes.bg/akoshtete-vqrvaite/2017/12/22/20-ot-nai-izumitelnite-snimki-za-godinata-v-instagram.363157", "text": "Изкуството на фотографската професия се среща все по-често сред обикновените хора, които успяват да превърнат простичките радости във вълшебство, а естествената красота в мода.\r\n \r\nРазглеждайки тези кадри, ще се пренесете в най-различни краища на света, ще усетите свободата и тайнствената енергия на някои култури.\r\n \r\nПриродната красота може да бъде забелязана само от онези, които имат очи за нея, но акцентирани някои детайли, показват съвършенството си много по-завладяващо.", "date": "2017.12.22", "title": "20 от най-изумителните снимки за годината в Instagram"}
{"url": "https://www.dnes.bg/health/2017/12/22/chai-ot-hibiskus-koi-sa-poleznite-mu-svoistva.363009", "text": "Хибискусът е храстовидно растение, добре познато с още няколко имена – каркаде и китайска роза. Цветовете му са оцветени в най-искрящите нюанси на червения цвят, които бързо и лесно преминават и в отварата при приготвяне на чай. Запарката от хибискус е най-позната в народната медицина като чай каркаде. Той има изключително приятен цвят и аромат и може да се консумира както горещ, така и изстуден. ", "date": "2017.12.22", "title": "Чай от хибискус: Кои са полезните му свойства?"}
{"url": "https://www.dnes.bg/sofia/2017/12/22/chez-vyzstanovi-zahranvane-sled-avariia-v-obshtinski-kolektor.363240", "text": "Възстановено е електрозахранването на всички клиенти на \"ЧЕЗ Разпределение\", засегнати от аварията на кабел, който не е собственост на ЧЕЗ, съобщиха от пресцентъра на дружеството. ", "date": "2017.12.22", "title": "ЧЕЗ възстанови захранване след авария в общински колектор"}
{"url": "https://www.dnes.bg/eu/2017/12/22/pobedonosno-li-shte-e-zavryshtaneto-na-karles-puchdemon.363190", "text": "Испанското правителство го свали от длъжност и го принуди да избяга в Белгия, но Карлес Пучдемон, убеден сепаратист, поведе отново битка за запазване на властта в Каталуния и спечели неочаквана победа на регионалните избори, пише Франс прес.\r\n\"Испанската държава беше сразена\", ликуваше той във вечерта на предсрочните регионални избори, на които сепаратистите си върнаха абсолютното мнозинство начело с неговата листа \"Заедно за Каталуния\".\r\nНеговата листа разбира се не е водеща, изпреварена е от либералите от \"Сиудаданос\", които обещават да го отдалечат от властта, но тя изпревари друга сепаратистка партия - \"Републиканска левица на Каталуния\", опровергавайки допитванията.\r\nИздигнат до върха на управлението в Каталуния в началото на 2016 г. с обещанието да поведе областта към независимост, Карлес Пучдемон удържа на думата си.Той свика референдум за самоопределение, забранен от Конституционния съд, и подкрепи на 27 октомври декларацията за независимост на каталунския парламент.\r\nСамо два дни по-късно обаче Пучдемон замина за Брюксел, отказвайки да влезе в противоборство с държавата, която малко по-рано го бе уволнила.\r\n\"Антисепаратисткият печат го обяви за страхливец, но ако той има някакъв недостатък, това по-скоро е безразсъдната му смелост\", писа в каталунския в. \"Вангуардия\" неговият приятел Антони Пучверд.\r\nЗаминавайки от Испания за Белгия, 54-годишният бивш журналист с гъста кестенява коса като каска пренесе каталунския конфликт в сърцето на Европейския съюз и продължи битката си от Брюксел, втвърдявайки междувременно тона срещу ЕС, който окачестви като съюз на \"упадъчните\" страни.\r\nСъюзът обаче беше непоклатим, демонстрирайки безрезервната си подкрепа за водача на испанското консервативно правителство Мариано Рахой.\r\nПо отношение на избирателите, стратегията на Пучдемон да се представя \"като легитимния премиер на Каталуния в изгнание\" му се отплати с победа, която според него \"никой не може да оспорва\".\r\nМакар да е преследван от правосъдието в Испания за бунт и противодържавна дейност, той би могъл да направи опит да се върне и да поеме риска да бъде незабавно хвърлен в затвора като своя вицепремиер Ориол Жункерас.\r\nВечерта на победата си той си позволи да изиска от испанското правителство да освободи затворниците и да прекрати поетото от Мадрид управление над областта.Причините за тази решимост са загатнати в биография, написана от друг приятел на Пучдемон, Карлес Порта, през 2016 г.\r\nВ нея той е описан като \"почтен и жилав\" човек, \"сепаратист откакто се помни\", с характер на \"бегач на дълги разстояния\". Той има тази \"добродетел (или недостатък): твърдоглав е\".\r\nЗа момент Пучдемон сякаш се поколеба ден преди провъзгласяването на независимостта на 27 октомври, предлагайки на съюзниците си по-скоро да се свикат нови регионални избори, отколкото да се обявява независима република, за да се избегне челен сблъсък с Мадрид.\r\nСамо за часове обаче той даден заден ход, уверявайки, че правителството на Мариано Рахой не е предложило необходимите \"гаранции\".\r\n\"Хората в лагера му го обвиниха в предателство, а той не желаеше да бъде гробокопачът на партията\", каза източник, участвал в пазарлъците.\r\nВ крайна сметка депутатите гласуваха, със сериозно изражение, декларацията за независимост.\r\nЧасове по-късно Мариано Рахой на практика суспендира самоуправлението на областта, което се случва за първи път от падането на диктатурата на Франсиско Франко.\r\n\r\nРоден в Амер, село на стотина километра от Барселона и нейните елити, Карлес Пучдемон говори френски, английски и румънски - родния език на съпругата му, с която имат две дъщери.\r\nСин и внук на сладкари, до встъпването си в длъжност като каталунски премиер, той е кмет на град Жирона - крепост на национализма с 98 000 жители.\r\nПреди това Пучдемон ръководи националистическия ежедневник \"Пунт\" и основава каталунска информационна агенция, все така съчетавайки журналистиката с дейността на политически активист в националистическата и консервативна партия \"Демократична конвергенция за Каталуния\".\r\nОт 1991 г. нататък той се интересува от независимостта и дори пътува до Словения, за да проучи процедурата за отцепване след забранен референдум за независимост и кратка война.\r\nВ последвалите години Пучдемон отстоява стратегия за разширяване на \"социалната база\" на сепаратизма, която се основава на ненасилието, вдъхновявайки се от Ганди: \"Не бива да се бърза. Нещата трябва да се правят както трябва\", казал той според Карлес Порта.\r\nНеговите критици го упрекват, че е направил точно обратното: повел е Каталуния към разрив, забравяйки една преобладаваща част от избирателите и излагайки на опасност сплотеността и икономическия напредък на областта./БТА/\r\n ", "date": "2017.12.22", "title": "Победоносно ли ще е завръщането на Карлес Пучдемон?"}
{"url": "https://www.dnes.bg/cars/2017/12/22/volkswagen-gleda-napred-schupi-oshte-edin-rekord.363185", "text": "Германският концерн Volkswagen записа ново рекордно постижение, като стана първият в историята производител, който в рамките на една календарна година е продал 3 млн. нови коли в една държава, съобши DW.Очаквано, постижението е регистрирано на най-големия автомобилен пазар в света – този в Китай. Във Volkswagen са убедени, че дори с настъпването на \"епоха на електромобили\", продукцията на концерна ще продължи да бъде конкуретноспособна в Китай.\r\nСамо за ноември германският производител е реализирал в цял свят 995 900 продажби. Най-голямата част от тях – 457 800, се падат именно на Азиатско-Тихоокеанския регион. Следват Европа – 364 700, Северна Америка – 84 500 и Южна Америка – 47 800.\r\nЗа 11-те месеца на 2017 г. глобалният резултат на концерна е 9 743 400 единици, което е с 3,9% повече от същия период на 2016 г. От тях на Китай се падат 3 724 000 продажби, на Европа – 3 991 000, на Северна Америка – 884 900 и Южна Америка – 483 100.", "date": "2017.12.22", "title": "Volkswagen гледа напред, счупи още един рекорд"}
{"url": "https://www.dnes.bg/temida/2017/12/22/osvobodiha-ot-aresta-shofiora-pregazil-dete-v-pyrvenec.363241", "text": "Окръжният съд в Пловдив освободи от ареста шофьора, който прегази дете в ромската махала на пловдивското село Първенец.След инцидента, роднини на загиналото дете, нанесоха побой на 56-годишния водач на джипа, като в потушаването на конфликта участваше и жандармерия. \r\nСпоред магистратите няма опасност подсъдимият да се укрие, като досега е оказал пълно съдействие на органите на реда, а в минутите след инцидента е останал на мястото на произшествието, въпреки че е видял, че местните жители искат да се саморазправят с него.Оказа се, че автомобилът е попаднал на заледен участък. Колата, която се движела с около 40 км в час, се плъзнала по леда, ударила се в ограда и при рикошета ударила майката и детето.11-годишното момиченце и майка й вървели по пътното платно, защото липсвали тротоари.\"Водачът Димитър Йовчев има само две нарушения на пътя - фиш по 20 лева през 2008 и 2010 година”, обясни адвокатът му Кирил Николов.\r\nВ обвинението на Йовчев не е посочена никаква норма, нито дори поне нормативен акт, нарушаването на които да е в причинно-следствена връзка с настъпилата в резултат на пътнотранспортното произшествие смърт. Такива нарушения не се конкретизираха и от представителя на прокуратурата в хода на съдебните прения, пише в решението на съда.Независимо от това магистратите наложиха мярка \"подписка\" на шофьора от Първенец.\r\n ", "date": "2017.12.22", "title": "Освободиха от ареста шофьора, прегазил дете в Първенец"}
{"url": "https://www.dnes.bg/zvezdi/2017/12/22/svetlana-vasileva-otpraznuva-rojden-den-bez-gushterov.363214", "text": "Светлана Василева събра приятели в столичен ресторант, за да отпразнува своя рожден ден.Плеймейтката навърши 30, а компанията само затвърди, че отношенията й с Християн Гущеров са приключили.Бизнесменът отсъстваше от купона, което говори, че връзката им е финализирана.Всичко стана доста неочаквано за публиката, тъй като след излизането си от Big Brother Светлана се обясни в любов на Гущеров, а само няколко дни по-късно се изнесе от палата му.Иначе наздравици за рожденичката вдигаха Златка Райкова, Коцето, Зорница Линдарева и др.Вижте още за звездите в", "date": "2017.12.22", "title": "Светлана Василева отпразнува рожден ден без Гущеров"}
{"url": "https://www.dnes.bg/obshtestvo/2017/12/22/ot-patriotichno-draganovci-na-vsiaka-kyshta-se-vee-bylgarskoto-zname.363186", "text": "В сърцето на живописния Габровски Балкан има едно село, в което сякаш е събрана цяла България. От началото до края на село Драгановци на всяка къща гордо се вее българското знаме, а патриотизмът се усеща във въздуха, разказва .Новак Георгиев е бил кмет на Драгановци 16 години. Самият той казва, че винаги е бил патриот по душа.Преди около 10 години обаче решил да обедини съселяните си и предложил всеки да постави на видно място в дома си българския трибагреник. Идеята веднага била единодушно подкрепена, а за ушиването на знамената помогнало местното читалище.Когато предал кметския пост единственото нещо, което Новак Георгиев поискал от наследника си, е да продължи традицията.Жителите на село Драгановци с гордост отбелязват, че досега няма човек, който, виждайки знамената, да не се почувства горд, че е българин.", "date": "2017.12.22", "title": "От патриотично Драгановци: На всяка къща се вее българското знаме!"}
{"url": "https://www.dnes.bg/crime/2017/12/22/piian-shofior-podhvyrli-20-leva-na-katadjii-v-aresta-e.363142", "text": "Пиян шофьор опита да подкупи двама полицаи при проверка, съобщиха от полицията в Хасково.\r\nВ 2 ч. след полунощ днес автопатрул спрял за проверка на кръстовището между улиците \"Стара планина\" и \"Дунав\" лек автомобил, който бил шофиран от 55-годишен мъж.\r\nПолицаите го тествали с \"дрегер\" и пробата отчела наличие на 2,21 промила алкохол в издишания въздух.\r\nЗа да избегне наказанието, виновният шофьор подхвърлил на задната седалка на служебната полицейска кола 20 лева. \r\nНезабавно е бил уведомен разследващ полицай, а водачът е бил задържан за 24 часа по образуваното бързо досъдебно производство.", "date": "2017.12.22", "title": "Пиян шофьор подхвърли 20 лева на катаджии, в ареста е!"}
{"url": "https://www.dnes.bg/obshtestvo/2017/12/22/sys-specialen-polet-otkriha-avioliniiata-sofiia-odesa.363237", "text": "Със специален полет беше даден старт на директната въздушна линия София-Одеса, изпълняван от националния превозвач \"България Ер\", съобщиха от Министерството на транспорта, информационните технологии и съобщенията. \r\nТова стана възможно благодарение на инициативата на заместник министър-председателя по икономическата и демографската политика Валери Симеонов и с активното съдействие на министъра на транспорта, информационните технологии и съобщенията Ивайло Московски и министъра на финансите Владислав Горанов, се посочва в съобщението. \r\nПо думите му линията ще позволи на историческите български общности в Украйна да заздравят своите връзки с родината. Освен това ще се създаде възможност учещите и работещи в България бесарабски българи да избегнат тежкото 10-12-часово пътуване с автобус.\r\nОфициалното откриване на линията бе дадено от заместник министър-председателя по Валери Симеонов, от посланика на Украйна в България Микола Балтажи, от заместник-министъра на транспорта, информационните технологии и съобщенията Ангел Попов, от главния директор на ГД \"Гражданска въздухоплавателна администрация\" Станимир Лешев и от изпълнителния директор на \"България Ер\" Христо Тодоров.", "date": "2017.12.22", "title": "Със специален полет откриха авиолинията София-Одеса"}
{"url": "https://www.dnes.bg/akoshtete-vqrvaite/2017/12/22/skorpion-kakvo-vi-ochakva-prez-2018-a.363206", "text": "Скорпиони, очаква ви сравнително добра 2018 година, ще решавате проблемите си сравнително бързо и лесно. В сферата на финансите – ще имате своите шансове да увеличите банковата си сметка, но със сигурност ще трябва да решавате различни ребуси.\r\nЛюбовната сфера ще бъде цветна. Очакват ви ярки срещи и замайващи романи, които ще ви накарат да забравите за предпазливостта си. Но не се притеснявайте за бъдещето и се радвайте на всички запознанства. Все пак трябва да сте наясно, особено романтичните и сантиментални Скорпиони, могат да се окажат в ситуация, в която трябва да решават дали да чуят Менделсон.\r\nСемейните Скорпиони пък ще преживеят изненади от друг план – през 2018-а ще разберат, че имат много роднини. Безкрайни посещения на чичовци, лели, братовчеди няма да ви оставят на мира, но пък от тези срещи със сигурност ще имате дивиденти, включително и финансови.\r\nПрепоръчително е да започнете да прилагате своите бизнес идеи през октомври. Това е месецът, в който ще можете да разкриете най-добре своя потенциал.\r\nНоември и декември ще отлетят незабелязано, защото това са месеците, в които трябва да планирате малко повече време за почивки. Имайте предвид обаче, че дори и тогава ще се изправите пред сериозни дилеми, свързани с работата.\r\nЛюбовна прогноза за Скорпионите за 2018 година вижте в ", "date": "2017.12.22", "title": "Скорпион: Какво ви очаква през 2018-а"}
{"url": "https://www.dnes.bg/sofia/2017/12/22/topla-radost-predi-koleda-pusnaha-toploto-v-8-kvartala.363238", "text": "Двете аварии на \"Топлофикация\" са отстранени и парното и топлата вода в осемте южни квартала на София са пуснати, съобщи БНТ. ", "date": "2017.12.22", "title": "Топла радост преди Коледа: Пуснаха топлото в 8 квартала"}
{"url": "https://www.dnes.bg/politika/2017/12/22/levi-desni-mirno-vlastta-gotvi-dobrovolna-kazarma.363232", "text": "На 1 януари 2008 г. задължителната казарма отиде в историята, но пък сега властта готви въвеждането на доброволна. От шест месеца насам, работна група на ВМРО и ГЕРБ подготвя Закона за доброволната военна служба, който е част от подписаната между двете партии програма за управление и през новата година трябва да влезе в парламента, съобщи в Русе вицепремиерът и министър на отбраната Красимир Каракачанов, цитиран от \"24 часа\".Става дума за онези младежи и девойки, които са станали на 18 години, имат желание доброволно да служат, да могат да го направят. Според военния министър трябва да се определи колко време ще е службата - 6, 9 месеца или повече. \"Има много млади хора, които желаят да служат доброволно както и родители, които искат да пратят децата си да получат някакви знания и умения, а не да стават професионални войници\", обясни Каракачанов. Идеята е те да служат известно време, да се научат на боравене с оръжие, да стрелят, на дисциплина, това би следвало да бъде уредено първо със закон. \"Сега, ако някой млад човек иска да отиде и да служи половин, или една година, не може да го стори, защото трябва да подпише договор минимум за три години като кадрови войник. Това би решило и въпроса с военната подготовка на младото поколение и би допълнило недокомплекта във въоръжените сили на България, който е 5500 души. Ще се ползва материалната сегашна военна база, която ще бъзде достатъчна да поеме дороволните войници\", заяви вицепремиерът. Според него в момента се работи и за въвеждане на военното обучение в 10 и 11 клас в училищата, което се очаква да стане още от тази есен.\"Моята амбиция е от септември 2018 г. да има военно обучение и в училищата, надявам се тогава да влезе в действие и Законът за доброволната военна служба\", каза Каракачанов. Логиката на доброволната служба ще бъде всеки да е близо до родното си място, затова в градове като Русе, където бившите военни поделения са били унищожени, материалната база ще трябва да се възстанови, посочи Каракачанов.Вицепремиерът не се е отказал и от идеята си за въвеждане отново на задължителна наборна военна служба в България.\"Убеден съм, че ще дойде време и за наборната служба, защото времето в което живеем, целият свят налагат това. Дори страни като Финландия, Швеция, Норвевгия, кито не са заплашени от нищо и са далеч от точките на конфрикти в света, далеч от ислямския свят, който генерира напрежене, това се въвежда. В една Австрия в която има наборна военна служба 9 месеца, вече се коментира дали не трябва да я направят 1 година. Германия, която няма такава, обссъжда въвеждането й. Тази тема все по-широко се обсъжда, насявамсе, че и в България ще има трезв поглед по този въпрос. Преди 2 години, внесохме този закон в миналото Народно събрание. Тогава с лозунги и общи приказки, той беше отхвърлен, но нещата се променят\", заключи Каракачанов.", "date": "2017.12.22", "title": "Леви, десни... Мирно! Властта готви доброволна казарма"}
{"url": "https://www.dnes.bg/akoshtete-vqrvaite/2017/12/22/jivotinskite-vidove-koito-skoro-shte-izcheznat.363156", "text": "Можете ли да си представите свят без животни? Не би трябвало някой да може. Всяко животно има важна роля за баланса на екосистемата в природата.\r\n \r\nЖивотните помагат на човека по много начини, като компания, работници и ресурс. Ето защо изчезването на някои видове, което е причинено от човека, създава нестабилност в природата.\r\n \r\nЗа съжаление, много животински видове са изчезнали през последните години и много са на път да изчезнат.\r\n \r\nЗанзибарският леопард е безвъзвратно изчезнал през 1996, след като е бил преследван и убиван в продължение на десетилетия.\r\n \r\nПтицата Po'ouli е изчезнала през 2004, поради пренаселените брегове на Хаваи, а чифтокопитния Пиринейски Ибекс е бил тотално заличен от лицето на земята през 2000г.\r\n \r\nПримерите на изчезнали видове по света за последните години са стотици. А едва ли всички те са установени, защото в много страни наблюденията върху местната природа и животински свят са сведени до минимум или изобщо липсват.\r\n \r\nЕто кои видове са силно застрашени в момента, като някои от тях наброяват под 100 екземпляра за целия свят:\r\n \r\nДвугърбите камили са предци на опитомените, които обитават пустинята Гоби, Северозападен Китай и Южна Монголия. Те имат две гърбици, за разлика от домашните, които пълнят с мазнини, за да оцеляват в тежките условия на горещата суша.\r\n \r\nЗа съжаление на света са останали по-малко от 1000 двугърби камили, които вероятно ще изчезнат от света поради загуба на територии и лов.", "date": "2017.12.22", "title": "Животинските видове, които скоро ще изчезнат "}
{"url": "https://www.dnes.bg/obshtestvo/2017/12/22/piratki-raketi-kak-da-se-zabavliavame-bezopasno-na-praznicite.363132", "text": "В навечерието на празниците пиротехниката е едно от най-търсените неща, но в същото време рисковете при използването на фойерверки са много големи.За какво да гледаме, когато си взимаме пиротехнически средства и как да разпознаваме некачествените продукти?Според търговеца Алексей Анев пиратките с фитил са много по-безопасни от тези с драскало, защото по-бавно гърмят.\"Трудно е да се разпознае некачествен продукт. Не може да се разбере какво е състоянието му вътре. Ако пиротехниката е мокра или с нарушена цялост, не трябва да се купува. Има места, където се продават нерегламентирано фойерверки. От такива обекти в никакъв случай не трябва да се взимат средства\", уточни Анев пред .По думите му съхранението на пиротехниката е много важно, а продуктите трябва да са етикирани и лицензирани.\"Изделията са безопасни, когато се употребяват правилно. Забранено е използването им от лица под 18 години. Основните видове пиротехнически средства, които най-много се купуват, са бенгалски огън, пиратки, ракети, огньове и батерии\", отбеляза търговецът.Алексей Анев предупреди, че при силен вятър огънят може да бъде издухан към някоя сграда или дърво и да стане пожар.\"Определено хвърлянето на пиротехнически средства през балкона не е добър вариант, защото хората много лесно могат да наранят себе си или околните\", добави той.", "date": "2017.12.22", "title": "Пиратки, ракети... Как да се забавляваме безопасно на празниците?"}
{"url": "https://www.dnes.bg/obshtestvo/2017/12/22/s-novata-godina-nova-trimesechna-vinetka-za-54-leva.363234", "text": "\r\nВъвежда се и нова тримесечна винетка, която ще струва 54 лева. Тя ще е улеснение основно за хората, които ползват годишния си отпуск в България, но не живеят тук.\r\nИ тази година цената на стикерите за леки коли остава непроменена. Годишната е 97 лв., месечната 30 лв., а седмичната - 15 лв.\r\nПочти 350 милиона лева ще влязат в хазната от продадените винетки за 2017 г., което е с над 30 милиона повече от миналата.\r\nНовите винетки идват с нова защитна нанотехнология. Тя позволява буквите и цифрите на стикера да сменят местата си при наблюдение от различен ъгъл. Затова по-добре не опитвайте да си правите фалшива винетка. През изминаващата година няма засечени фалшиви винетки.\r\nГлобата за шофиране без стикер е 300 лева. Това ще са последните винетки, защото от 2019 г. трябва да заработи ТОЛ-системата, съобщи .", "date": "2017.12.22", "title": "С новата година – нова тримесечна винетка за 54 лева"}
{"url": "https://www.dnes.bg/sofia/2017/12/22/nova-godina-nablijava-na-ploshtada-s-reisa-ili-s-metroto.363239", "text": "На Нова година някои линии на столичния градски транспорт и метрото ще се движат и през нощта, съобщават от Столична община. \r\nНа 31 декември 2017 г. срещу 1 януари 2018г. се организира нощно движение на трамвайни линии 5, 7, 8,12, 18,20,22 и на тролейбусни линии 1, 2,4,9.\r\nОсвен тях ще се движат и автобуси с номера 11, 83,102,78, 85, 94, 285, 309, 310, 76, 213, 604, както и на първа и втора линия на метрото.\r\nЗаради новогодишния концерт \"Сцена под звездите\" обаче се въвежда временна организация на движението на площад „Княз Александър І”.\r\nЗабраняват се престоят и паркирането на пътни превозни средства, както следва:\r\n- от 06.00 часа на 28 декември до приключване на мероприятието на площад „Княз Александър І”.\r\n- от 21.00 часа на 29 декември до 06.00 часа на 1 януари на ул. „Дякон Игнатий” между бул. „Цар Освободител” и ул. „Аксаков” и на ул. „Дякон Игнатий” от страната на градинката срещу ул. „Аксаков”.\r\n- от 08.00 часа на 31 декември до 06.00 часа на 1 януари на паркинга между Национална художествена галерия и сградата на Народна събрание 2.\r\nЗабранява се и влизането на пътни превозни средства в двете посоки, с изключение на колите със специален режим, както следва:\r\nОт 09.00 часа на 31 декември до 16.00 часа на 1 януари по:\r\n- ул. „Аксаков” между ул. „Бенковски” и ул. „Дякон Игнатий”;\r\n- ул. „Георги Бенковски” между ул. „Аксаков” и бул. „Цар Освободител”;\r\n- ул. „Княз Александър І” между ул. „Съборна” и пл. „Княз Александър І”;\r\n- ул. „Леге” между ул. „Съборна” и пл. „Атанас Буров”.\r\nОт 14.00 часа на 31 декември до 16.00 часа на 1 януари по бул. „Цар Освободител” между площад „Независимост” и ул. „Г.С. Раковски”.\r\n\"Центърът за градска мобилност\" закрива паркинг \"синя зона\" и \"служебен абонамент\" за времето и на местата посочени по-горе.", "date": "2017.12.22", "title": "Нова година наближава – на площада с рейса или с метрото"}
{"url": "https://www.dnes.bg/notifikacii/2017/12/22/nai-tyjnata-elha-rim-s-proskubano-dryvche-s-okapali-klonki.363122", "text": "Коледната елха на Рим изсъхна, преди да изчака Коледа. Игличките на дървото изпопадаха две седмици, след като беше поставено на площад \"Венеция\" в италианската столица. Случката помрачи коледното настроение на жителите на Рим, като дървото дори си спечели прозвището \"проскубаната\" елха.Сравняват 21-метровия червен смърч от долината Фиеме в Доломитите с четка за тоалетна. Дървото бе поставено на площад \"Венеция\" на 5 декември и официално \"открито\" с пускането на коледните лампички три дни по-късно, пише \"Дарик\".Заради окаяния си вид незабавно си навлече критики, особено в сравнение с лъскавите дървета, изложени с финансовата подкрепа на частни спонсори в Милано.\"Тя показва по перфектен начин какъв е днес Рим: тъжен, неадекватен, самотен\", написа в редакционна статия римското издание на в. \"Кориере дела сера\".Местни блогъри пък разкриха, че без да организира обществена поръчка, кметството е платило близо 50 000 евро за дървото - три пъти повече от цената през 2016 г.\r\n ", "date": "2017.12.22", "title": "Най-тъжната елха: Рим с проскубано дръвче с окапали клонки"}
{"url": "https://www.dnes.bg/world/2017/12/22/230-tiineidjyri-ot-iran-v-aresta-tancuvali-i-pili-na-parti.363171", "text": "Иранската полиция задържа 230 момчета и момичета на различни партита в Техеран, на които имало алкохол, съобщи Асошиейтед прес, като се позова на иранската информационна агенция ИСНА.\r\nПолицията арестувала през изминалата нощ 140 младежи, участвали в градинско парти в околностите на Техеран, и 90 души в центъра на столицата, докато те танцували и пиели.\r\nКонсумирането на алкохол и смесените партита за мъже и жени, които не са роднини, са забранени в Иран и съгласно ислямското законодателство в страната се смятат за грях.\r\nСпоред информацията някои участници публикували покана в Инстаграм към други да се включат в партитата и полицията ги арестувала.\r\nИСНА отбелязва, че полицията е иззела някои алкохолни напитки и психотропни вещества./БТА/\r\n ", "date": "2017.12.22", "title": "230 тийнейджъри от Иран в ареста, танцували и пили на парти"}
{"url": "https://www.dnes.bg/eu/2017/12/22/ines-arimadas-protivnichkata-na-nezavisima-kataluniia.363162", "text": "Извеждайки партията си начело на нетипичните избори в Каталуния вчера, Инес Аримадас, местен лидер на партията \"Гражданите\" (\"Сиудаданос\"), пожъна плодовете на своето решително противопоставяне на процеса на постигане на независимост на областта, пише Франс прес.\r\nС над 25 процента от гласовете и 37 депутати в регионалния парламент, партията на Аримадас става първа в Каталуния. Тя няма да управлява, защото е в позиция на малцинство спрямо депутатите, подкрепящи независимостта, но постигна напредък.\r\n\"Социалното мнозинство иска съюз с Испания и Европа\", заяви вчера вечерта усмихнатата Аримадас в победната си реч. \"Националистическите партии не могат повече да претендират, че говорят от името на цяла Каталуния\", допълни тя.\r\nИнес Аримадас ще бъде в ролята на глава опозиционерка.През последните години тази 36-годишна брюнетка, адвокатка по професия, се наложи в медиите и в парламента на Каталуния като една от главните фигури на борбата срещу отцепническите планове.\r\nТя определи като \"удар срещу демокрацията\" приемането, на сесиите на 6 и 7 септември, с малко мнозинство на привържениците на независимостта в регионалния парламент, на закона, позволяващ организирането на 1 октомври на незаконния референдум за самоопределяне.\r\nТя обвини след това каталунския лидер Карлес Пучдемон, отстранен от власт и избягал в Белгия, че е въвлякъл областта в един \"кафкиански\" процес.\r\n\"Вие не обичате да се изправяте лице в лице, господин президент\", му каза тя тогава. \"Вие не обичате да водите диалог, да дебатирате, да преговаряте с хората, които не са като вас\", допълни тя.\r\nРодената в град Херес де ла Фронтера, в южната област Андалусия, Аримадас е учила право и бизнес администрация и е прекарала една година като студентка по програмата \"Еразъм\" в Ница. След това, преди повече от десет години, тя се установи като частен адвокат в Каталуния.\r\nОмъжена за Хавиер Сима, бивш политик, привърженик на независимостта, оттеглил се от обществения живот, Аримадас присъства през 2010 г. на митинг на \"Гражданите\", създадена през 2006 г. като реакция на корупцията и каталунския национализъм.\r\nАримадас става член на партията през следващата година и започва шеметен възход до избирането й за депутатка в регионалния парламент в края на 2012 г.\r\nТя се налага бързо като лидер на \"Гражданите\" в Каталуния, докато председателят и основател на партията Алберт Ривера тръгва да превзема Мадрид, за да затвърди либералната партия на национално равнище.\r\nЛидер на опозицията в каталунския парламент от 2015 г., тя се отличи с комуникативните си способности и с усета си да формулира проблемите, наричайки призивите за независимост \"речитатив\", а референдума за независимост \"неверендум\" (постоянно повтарящ се вот, организиран с идеята, че в крайна сметка избирателите ще гласуват за предложения на референдума въпрос, само за да не чуват повече за него – бел. ред.).\r\nИзправена пред един национализъм, който тя определя като \"изключващ\", Аримадас се превърна в говорител на стотици хиляди испанци, които като нея са дошли от други провинции, за да работят в богатата Каталуния и да участват в икономическия й подем.\r\nМакар бившият френски премиер Манюел Валс, роден в Барселона и привърженик на единството на Испания, да казва, че се \"възхищава\" на речите на младата жена, тя си навлече гнева на привържениците на идеята за независимост. Нурия Гисперт, бивш председател на каталунския парламент, каза, че е по-добре тя да се върне в родната си Андалусия.\r\nЗаявената цел на Аримадас беше \"да сложи край на процеса\" за обявяване на независимост на Каталуния, но въпреки историческия изборен резултат от вчера тя не я постигна.\r\nАндрес Родригес Бено, преподавател по международно частно право в университета \"Пабло де Олавиде\" в Севиля разказва, че неговата студентка Аримадас, която била \"бляскава, но резервирана\", забелязала, че някои нейни колеги подправят оценките си по чужди езици, за да спечелят стипендии по програмата \"Еразъм\". Тя ги издала на ректора, който извършил разследване, поверил фактите и наказал виновните. \"Това е един стриктен и държащ на закона човек. С нея можете да забравите думата \"корупция\", казва нейният бивш преподавател. /БТА/\r\n ", "date": "2017.12.22", "title": "Инес Аримадас – противничката на независима Каталуния"}
{"url": "https://www.dnes.bg/index/2017/12/22/djenifyr-lopes-poluchi-ot-gadjeto-si-samolet.363211", "text": "Щедър се оказа Дядо Коледа за Дженифър Лопес в лицето на гаджето ѝ Алекс Родригес, който ѝ купи самолет за нея и децата. Бейзболистът пристигнал с разкошното превозно средство, което побира до 14 души.\r\nАлекс не жали нищо за своята възлюбена и този подарък е доказателство за това. С него цялото голямо семейство може да пътува до различни желани дестинации. Самолетът е мощен и негови снимки вече се появиха в медиите, отбелязва OK Magazine.\r\nС него Алекс, в компанията на Джен и децата, се отправят на коледно пътешествие на Бахамските острови, където според слухове той ще ѝ направи предложение за брак.\r\nПевицата и спортистът започнаха да се срещат през есента на миналата година. В началото не афишираха връзката си, но след като журналистите разбраха, и те престанаха да се крият. Сега влюбените често публикуват съвместни снимки на страниците си в Instagram.Вижте още новини за звездите в", "date": "2017.12.22", "title": "Дженифър Лопес получи от гаджето си... самолет"}
{"url": "https://www.dnes.bg/eu/2017/12/22/shte-uspeiat-li-kataluncite-da-systaviat-pravitelstvo.363209", "text": "След изборите в Каталуния вчера (22 декември) много от страните смятат, че са спечелили. Да, сепаратистите запазиха мнозинството си, но изгубиха 2 места. Също така за първи път на избори в областта от 80-те години насам не печели националистическа формация.Това коментира ръководителят на Европейския съвет за външна политика (ЕСВП) Франсиско де Борха Ласиерас в ефира наСпоред анализатора въпреки че индепендистите имат мнозинство, не е ясно дали ще успеят да съставят правителство.При условие че успеят, не се знае дали няма пак да бъде повторен сценарият от есента и размириците в автономната област, или може да се стигне до консенсус между Барселона и Мадрид.Проблем обаче е и това, посочи Ласиерас, че и правителството на Мариано Рахой не е наясно със следващите си ходове. Вижте повече на ", "date": "2017.12.22", "title": "Ще успеят ли каталунците да съставят правителство? "}
{"url": "https://www.dnes.bg/notifikacii/2017/12/22/putin-sdyrjan-politik-dori-i-po-ruskite-standarti.363224", "text": "Владимир Путин понякога се разголва до кръста при спортни занимания, което е позната част от публичния му образ. Но каква част разкрива Путин от мъжа зад голото тяло е друг въпрос, пише Асошиейтед прес.\r\nСлед 18 години като лидер на Русия - и с още един сигурен шестгодишен мандат след изборите през март - Путин не показва апетитите или уязвимостите, които понякога персонализират западната политика, дори когато са режисирани или спонтанни. Ако има моменти на радост или меланхолия, те се случват насаме.\r\nМрачното изражение на президента, неговата дистанцираност и сдържаност се дължат и на по-строгата политическа култура в Русия. Никога Путин не се е впускал в диви танци като Борис Елцин и не е признавал момчешко увлечение към роксцената като Дмитрий Медведев, описващ себе си като фен на Дийп Пърпъл.\r\nТой може непрекъснато да е нащрек и умишлено да не разкрива вътрешното си състояние заради страх опонентите да не се възползват. Или може да изразява своята същност: човек, толкова фокусиран върху властта, че всички други интереси бледнеят. \r\nКогато президентът на САЩ Джордж Буш се срещна с Путин през 2001 г. и каза, че е \"усетил неговата душа\", някои критици изсумтяха, че Путин няма душа.\r\n\"Той инстинктивно не харесва някои хора\", казва Михаил Зигар, редактор в независимата телевизия Дожд и автор на \"Цялото кремълско войнство\". \"Той смята, че онези политици, които говорят за ценности, го мамят.\"\r\nДруги обаче виждат известна топлота у Путин. \"Непринуден\", вдъхващ кураж и дори с лечебно въздействие е описанието, което предложи за него Юрий Толстой, един от преподавателите по право на Путин в Ленинград, сега Санкт Петербург.\r\nТолстой, на 90 години, казва, че 65-годишният президент го посетил през есента, след като той получил най-високото гражданско отличие на Русия. \"Трябва да кажа, че след неотдавнашната среща с Владимир Путин здравето ми се подобри. Той ме изпълни с жизнена енергия\", каза Толстой за АП.\r\n\"Той е чаровен и умен мъж. Честен и открит в общуването си с всеки\", казва Дженевра Луковская, също бивша негова преподавателка. \"Общо казано, президентът Путин отговаря на характеристиките на националната самоидентификация на Русия.\"\r\nРусия изглежда също е самоидентификацията на Путин. Ако му липсват цялостна етична система и морални императиви, той притежава основното чувство, че е руснак, че вероятно олицетворява самата Русия.\r\n\"Той не е там, защото смята, че е диктатор. Не, той вярва, че е мъжът, опитващ да спаси страната\", казва Зигар.\r\nВ същото време \"Путин не е стратегически играч, както го представят; той е по-скоро тактик, бива го в реагирането\", по мнението на Зигар.\r\nТой даде руските военни офанзиви в Сирия като пример. Мотивът на Путин да започне кампанията в Сирия беше раздразнението му от международните критики заради подкрепата на Русия за сепаратистките бунтовници във войната в Украйна.\r\nОт това, което е известно за младостта на Путин, се предполага, че той е жадувал за два вида власт - видима и тайна - в среда, пропита едновременно от страданията на Русия и от нейната смелост.\r\nПутин е роден на 7 октомври 1952 г. в работническо семейство в Ленинград, град, изпълнен от спомените за продължилата близо 900 дни нацистка блокада през Втората световна война. Един от по-големите му братя умира от дифтерит по време на блокадата; другият умира няколко месеца след раждането си.\r\nСпоред \"Първия човек\", книга с интервюта, публикувана след като той стана и. д. президент през 1999 г., Путин и родителите му са живели в неприветлива комуналка с мизерна тоалетна в коридора.\r\nПутин твърди, че при грубите условия през детството си е станал \"хулиган\" и един от малцината в неговото училище, на когото отказали да стане пионер. В ранната си младост Путин канализирал агресивността си в бойните изкуства - спорт, който практикува ненаситно и в късна средна възраст.\r\nВ момент на наивна решителност, разказва той, отишъл в местното подразделение на КГБ и поискал да започне работа в шпионската служба. Отговорили му, че тя се отнася крайно скептично по въпроса дали може да се има доверие на агенти, дошли от улицата.\r\n\"През всичките години в университета очаквах човека от КГБ да си спомни за мен\", споделя Путин. Един ден \"дойде един човек и поиска да се срещне с мен. Той не каза кой е, но аз веднага се досетих. След като не искаха да кажат къде, ми стана ясно, че е там.\"\r\nВ крайна сметка назначението на Путин в КГБ се оказва Дрезден, в близкия съюзник на Съветския съюз Източна Германия. Когато по-късно Путин става известен в Русия, мнозина мърморят, че изпращането му в приятелска страна не говори добре за неговите способности в шпионската игра.\r\n\"Не бих преувеличавал значението на годините му в КГБ\", където той е по-скоро бюрократ, отколкото шпионин, казва Зигар. Вместо това той вижда Путиновото \"Богоявление\" като нещо, което е станало, след като напуска КГБ и става заместник на Анатолий Собчак, кмета реформатор на Санкт Петербург.\r\nСобчак е такъв демократ по душа, че позволява открити избори, а след това приема поражението си в тях.\r\n\"Това беше трагедия за екипа на Собчак и лична трагедия за Путин, а също урок: как да не повтаря никога тези грешки: честни и справедливи избори, открити дебати и истински влиятелна опозиция\", заяви Зигар.\r\nВероятно урокът ще бъде приложен на президентските избори през 2018 г. На единствения наистина опозиционен кандидат, бореца срещу корупцията Алексей Навални е почти сигурно, че няма да бъде позволено да участва заради присъда за престъпление.\r\nТова означава, че руснаците, които се надяват Путин да падне от власт, ще се насочат към другия кандидат, Ксения Собчак, дъщерята на Анатолий Собчак, телевизионна личност, която никога не е била на политически пост.\r\nГосподството на Путин над политическия живот се наложи с необичайна скорост. Малцина, ако въобще има такива, политици са излизали по-бързо от неизвестността, за да се превърнат в личности, предизвикващи силен интерес у дома и в чужбина. \r\nПреди да бъде назначен от Елцин за премиер през август 1999 г., той оглавява Федералната служба за сигурност - една от премничките на КГБ, пост, за който не е присъща видимост.\r\nЕлцин сменяше премиерите с тревожна скорост и Путин можеше да е един от онези, които изхвърчаха през въртящата се врата. Но на втория месец, докато коментираше първите дни на втората война срещу чеченските бунтовници, той направи впечатление.\r\n\"В тоалетната да ги хванем, в нужника ще ги убием, в крайна сметка\", каза той.\r\nНепреклонно, мъжкарско, донякъде с груб език, това изявление явно разкрива същността на Путин.\r\nОт тогава той рядко излиза от този публичен имидж. Понякога има по някой кратък момент на умиление, когато гали някое от кученцата, подарявани му от чуждестранни лидери. Веднъж дори смая публиката, като целуна коремчето на момченце, което беше толкова сладко, че го трогна.\r\nНо много малко са моментите, в които може да бъде зърнат човекът Путин. Той никога не се появява с двете си пораснали дъщери. Когато през 2013 г. обяви развода със съпругата си Людмила, всичко беше внимателно режисирано. Двамата се появиха по националната телевизия в антракта на оперно представление, похвалиха постановката и съобщиха, че се разделят.\r\nКонтролът е толкова неразривна част от природата на Путин, че е трудно човек да си представи какво би правил, ако не е президент на Русия. Ако бъде преизбран, мандатът му ще продължи до 2024 г.\r\n\"Не очаквам да се оттегли след президентския мандат. По-скоро ще заеме някаква позиция да контролира нещата в Русия от друго място\", казва Дмитрий Тренин, директор на московския център Карнеги. \r\n /БТА/\r\n ", "date": "2017.12.22", "title": "Путин: Сдържан политик дори и по руските стандарти"}
{"url": "https://www.dnes.bg/stranata/2017/12/22/pipnaha-trima-za-grabej-na-cheindj-biuro-vyv-velingrad.363145", "text": "Трима мъже са задържани за въоръжен грабеж в чейндж бюро във Велинград, съобщиха от МВР.\r\nГрабежът бил извършен на 13 декември от трима столичани, като един от тях влязъл в офиса на бюро за международни парични преводи във Велинград и заплашил с пистолет 39-годишната служителка, след което избягал със сумата от оборота в размер на 15 000 лева и 5 000 евро.\r\nСигнал е подаден от бюрото чрез паник-бутон от охранителната система на обекта около 9:30 часа. На място веднага пристигнали полицейски екипи.\r\nВ хода на разследването са установени извършителите - 27-годишен криминално проявен мъж, осъждан за кражби, както и 24-годишен, и 35-годишен мъж, всички от София.\r\nПретърсени са и три адреса в столицата, на които са открити неголямо количество марихуана, два газови пистолета, парична сума в евро, множество мобилни телефони и SIM карти.\r\nСлед задържането им в рамките на 24 часа, с постановление на Районната прокуратура във Велинград, мярката за задържане на един от тримата е удължена до 72 часа.\r\nРаботата по документиране престъпната дейност продължава.", "date": "2017.12.22", "title": "Пипнаха трима за грабеж на чейндж бюро във Велинград"}
{"url": "https://www.dnes.bg/obshtestvo/2017/12/22/kat-gotvi-praznichni-iznenadi-za-agresivni-shofiori.363210", "text": "Усилията на пътните полицаи тази вечер и утре ще са насочени основно към облекчаване на трафика, а в останалите почивни дни ще има засилени проверки за скорост и употреба на алкохол и наркотични вещества, съобщават от МВР.\r\nСъздадена е организация, за да се облекчи максимално очакваният голям трафик заради поредицата от почивни дни, посочва началникът на отдел \"Пътна полиция\" в Главната дирекция \"Национална полиция\" комисар Бойко Рановски. По график движението на товарните автомобили ще бъде ограничено по основните шосета и магистралите след 16 часа в последния работен ден, както и от 14 часа в последния почивен ден. Има готовност при засилен трафик, тази мярка да бъде въведена и в по-ранен час. \r\nМарките днес и утре, ще бъдат основно насочени към това да се подпомага трафикът и не толкова да се контролират водачите, но ако има агресивни шофьори и такива, които не се съобразяват, ще се взема отношение от екипите на място, предупреждават от \"Пътна полиция\".През останалите дни ще има специализирани полицейски операции за употреба на алкохол и наркотични вещества. \"Техническите средства за контрол на скоростта ще бъдат максимално натоварени и разпределени по цялата пътна мрежа, така че всеки, който си позволява да нарушава правилата, ще бъде санкциониран\", категоричен е комисар Рановски.", "date": "2017.12.22", "title": "КАТ готви \"празнични\" изненади за агресивни шофьори"}
{"url": "https://www.dnes.bg/health/2017/12/22/liuti-chushki-i-zelen-chai-potiskat-apetita.363065", "text": "Повишеният апетит е една от честите причини за напълняване. Преяждането крие риск не само от трупане на излишни мазнини, но и от отключване на метаболитни заболявания, включително диабет.Вместо да спазвате диети и да гладувате продължително, опитайте да наблягате на храни, потискащи по естествен път апетита. Кои са те?Лютите храни по природа са супресанти на апетита. Капсаицинът, който е тяхна активна съставка, има свойството да потиска желанието за ядене.Ментовият мирис активира определени центрове в мозъка, които потискат глада и желанието за преяждане. Ако редовно вдишвате аромат на мента ще намалите драстично ежедневния калориен прием.Десерти, кисело мляко, овесена каша, сладкиши, палачинки, дори салати – всичко това може да бъде украсено с чия за завършек. Тези семена се раздуват допълнително в стомаха, което създава усещане за ситост. По този начин допълнително потискате апетита. ", "date": "2017.12.22", "title": "Люти чушки и зелен чай потискат апетита"}
{"url": "https://www.dnes.bg/crime/2017/12/22/otkrit-e-djipyt-ot-koito-veroiatno-e-streliano-po-danychniia.363164", "text": "Открит е джипът, от който вероятно е стреляно срещу 43-годишния данъчен служител Иво Стаменов преди дни в центъра на София, съобщи БНР.Превозното средство е намерено преди обед в столичния квартал \"Хаджи Димитър\". В момента на мястото има засилено полицейско присъствие. Извършва се оглед.По Стаменов беше стреляно в понеделник в центъра на София, докато отивал на работа с колата си.43-годишният мъж оцеля. След две операции лекарите във ВМА успяха да го стабилизират, но състоянието му остава тежко. При стрелбата беше засегнат белият му дроб, а куршумът преминал през тялото  му и не е останал в него.Килърите го причакали по обичайния му маршрут за придвижване до офиса, зад сградата на фармацевтичния факултет на Медицинския университет, по ул. \"Дунав\".Поне две камери обаче са снимали стрелеца. Едната е точно до мястото на стрелбата и е на офис, където доскоро се е намирала пенсионно-осигурителна компания. Другата е на сграда на ул. \"Врабча\", която е на метри от местопрестъплението, откъдето е минал килърът, за да се оттегли по бул. \"Васил Левски\". Все още обаче няма заподозрян.Стаменов е ръководител на фискалния контрол в НАП. Той отговаря за контрол над рискови стоки, каквито са месо, месни продукти, зърно, зеленчуци, горива и други.Основната версия за покушението е именно работата му - най-вероятно пресичане на ДДС схеми при внос на месо и месни продукти за стотици милиони лева.След покушението полицията е иззела документи и компютърни разпечатки от всички разработки в отделите на НАП, по които е работил Стаменов в последната една година. ", "date": "2017.12.22", "title": "Открит е джипът, от който вероятно е стреляно по данъчния"}
{"url": "https://www.dnes.bg/balkani/2017/12/22/pytuvate-za-syrbiia-ot-1-ianuari-tol-taksa-sled-granicata.363115", "text": "Пунктът за плащане на тол такса по коридор 10 край сръбския град Димитровград започва да работи от 1 януари, пише \"Вечерне новости\". \r\nПунктът се намира непосредствено до границата, така че пътуващите от Сърбия за България и от България за Сърбия ще плащат такса за преминаване по новите пътни участъци в размер на 190 динара за леките коли (около 1,60 евро). Преминаването на микробусите ще струва 280 динара (около 2,40 евро), автобусите ще плащат 560 (4,70 евро), а камионите – 1 120 динара (около 9,50 евро). \r\nЗасега жителите на Пирот, Димитровград и останалите населени места по трасето ще могат в продължение на няколко месеца да пътуват безплатно, докато не бъдат монтирани допълнителни пунктове за събиране на тол такса. \r\nИзточното разклонение на коридор 10 - от българо-сръбската граница до Ниш, е дълго 86,9 километра.Таксите може да се платят в брой в левове и в евро, както и с банкова карта.\r\nОт българското външно министерство напомнят на пътуващите през Сърбия по време на коледните и новогодишни празници, че трафикът от Западна Европа към България по това време е интензивен.", "date": "2017.12.22", "title": "Пътувате за Сърбия? От 1 януари тол такса след границата"}
{"url": "https://www.dnes.bg/crime/2017/12/22/razbiha-ceh-za-amfetamin-dokato-proizvejdal-droga.363144", "text": "МВР разби лаборатория за амфетамин, докато произвеждала таблетки. Операцията е реализирана от служители на ГДБОП и колегите им от Велико Търново под наблюдението на прокуратурата, съобщиха от МВР.Цехът за дрога бил в къща във великотърновското село Осенарите. На място били задържани двама мъже: 48-годишен от Велико Търново, криминално проявен и осъждан за извършени кражби и отвличане, и 50-годишен от Петрич - криминално проявен за участие в организирана престъпна група и за разпространение на наркотици, за което е и осъждан.На адреса са открити и иззети: таблетираща машина в процес на производство на таблетки; 10 найлонови плика, съдържащи бледо жълти таблетки с лого на каптагон, с приблизително общо тегло около 20 кг, които при тестване реагирали на амфетамин; прекурсори; помощни вещества за таблетиране, разпилени по пода таблетки; около 10 кг амфетамин-субстанция, подготвен за таблетиране; мобилни телефони и други.По предварителни данни, наркотикът е бил предназначен за износ за страна от Близкия Изток.След изтичане на 24-часовите мерки за задържане, на двамата мъже са повдигнати обвинения за престъпление по НК. С прокурорско постановление мярката им за задържане е удължена за 72 часа.Работата по образуваното досъдебно производство продължава под ръководството на прокуратурата. ", "date": "2017.12.22", "title": "Разбиха цех за амфетамин, докато произвеждал дрога"}
{"url": "https://www.dnes.bg/politika/2017/12/22/ninova-otvryshta-na-dogan-vot-shte-ima-iasno-e-samo-bsp-e-opoziciia.363154", "text": "Лидерката на БСП Корнелия Нинова обяви, че вот на недоверие ще има въпреки изявлението на Ахмед Доган, че кабинетът на ГЕРБ няма алтернатива.Вчера почетният председател на ДПС обяви в слово пред актива на партията, че няма партия, която може да вземе властта, ако правителството на Бойко Борисов падне. Доган призова всички политици да се грижат за стабилността в държавата.Словото му идва седмица след като БСП и ДПС обявиха, че на 17 януари ще внесат вот на недоверие срещу правителството заради корупцията.Днес Нинова коментира думите на почетния председател в специално изявление, изпратено до медиите. Тя обвини Борисов, че сам е поискал помощ от Доган, притеснен от напрежението в страната и от предстоящия вот на недоверие. \"Помоли г-н Доган за помощ. И я получи. Доган подкрепя Борисов\", констатира Нинова.Тя коментира и друг акцент от словото – че присъствието на Патриотите в кабинета е грешка.\"Разбирайте в подтекст: Махни ги и ние ще те подкрепим. Тоест, няма нужда от нови избори, има нужда от смяна в правителството на едните с другите\", анализира Нинова.Лидерката на БСП обръща внимание и на призива на Доган всички да пазят стабилността.\"Но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство. Благодаря, ние не сме съгласни!\", пише в изявлението си тя.Нинова допълва, че БСП иска промяна на този модел на управление, а не просто смяна на патриотите с ДПС в правителството.\"Вот на недоверие ще има. Конгрес на БСП го реши, парламентарната група ще го внесе. Не сме в предишната ситуация с 38 депутати, която налагаше да търсим гласове от ДПС. Сега сме осемдесет и продължаваме напред. Очевидно оставаме единствената опозиция и алтернатива\", заключава тя.", "date": "2017.12.22", "title": "Нинова отвръща на Доган: Вот ще има! Ясно е – само БСП е опозиция!"}
{"url": "https://www.dnes.bg/stranata/2017/12/22/stud-i-oblaci-v-sybota-gradusite-skachat-ot-ponedelnik.363152", "text": "През следващото денонощие облачността над страната ще е предимно значителна. Ще духа слаб до умерен вятър от запад-северозапад. През деня, главно в планинските райони ще превали слаб сняг. \r\nМинималните температури ще бъдат между минус 6 и минус 1 градуса. Дневните температури ще бъдат са предимно между 0 и 5 градуса, прогнозират синоптиците от НИМХ при БАН.\r\nПо Черноморието облачността ще е разкъсана. Ще духа слаб до умерен северозападен вятър. Максималните температури на въздуха ще бъдат 3-5 градуса. Температурата на морската вода ще бъде 9-10 градуса. Вълнението на морето ще бъде 1-2 бала.\r\nВ планините няма да е подходящо за туризъм. Ще бъде ветровито. Ще духа силен до бурен вятър от север-северозапад. Облачността ще е значителна и на места ще превали слаб сняг. Максималната температура на височина 1200 м ще е около минус 1 градус, на 2000 м - около минус 5 градуса.\r\nВ неделя ще бъде ветровито, с променлива облачност, по-често значителна; слаби превалявания са възможни само в планините на Западна България. Ще започне бързо и чувствително затопляне. В понеделник все още ще духа слаб до умерен северозападен вятър; ще бъде предимно слънчево и сравнително топло.", "date": "2017.12.22", "title": "Студ и облаци в събота, градусите скачат от понеделник "}
{"url": "https://www.dnes.bg/sofia/2017/12/22/avariia-spria-trolei-i-tramvai-sofiianci-chakat.363176", "text": "Временно е спряно движението на трамваи и тролеи по булевардите \"България\", \"Цар Борис Трети\" и в района на Петте кьошета в София, съобщиха от Столичната община.Повредата дошла от липса на напрежение в контактно-кабелната мрежа.Осигуряват се автобуси за придвижване на пътниците.Екипи на \"Столичен електротранспорт\" работят за възстановяване на захранването.Преди минути от общината обявиха, че са пуснати тролеите в района на бул. \"Прага\" и Петте кьошета. \r\n ", "date": "2017.12.22", "title": "Авария спря тролеи и трамваи. Софиянци чакат!"}
{"url": "https://www.dnes.bg/stranata/2017/12/22/iz-bylgariia-da-se-sybudish-sys-spirka-pod-prozoreca.363143", "text": "Пореден куриоз от България – семейство осъмна със строителна площадка пред дома си. Къщата, пред която изниква незнайно как автобусна спирка, се намира във Велико Търново, на ул. \"Сливница\" 31, под сградата на Ректората.Собственик на имота, който е на път да се превърне в спирка, е Пенка Божиновска, съобщи \"Дарик\". Тя обясни, че вчера сутринта група строители изливали бетон точно под прозореца й.Жената попитала работниците какво правят, а те й отвърнали, че там е решено да има автобусна спирка.Строителите й казали, че не са решили сами да леят бетона и я посъветвали да потърси обяснение от общината.Пенка е категорична, че ще търси правата си в общината. Ако строителната площадка пред дома й наистина се превърне в автобусна спирка, тя би закрила изцяло гледката от прозореца на дома й.Жената и семейството й са готови да стигнат и до прокуратурата.", "date": "2017.12.22", "title": "Из България: Да се събудиш със спирка под прозореца... "}
{"url": "https://www.dnes.bg/crime/2017/12/22/alfa-romeo-izgoria-v-burgas-umishlen-palej.363150", "text": "Лек автомобил \"Алфа ромео\" изгоря в Бургас тази нощ.Колата е собственост на 34-годишен бургазлия, а пожарът е станал на ул. \"Батак\" в квартал \"Лазур\".Пламъците обхванали, както предната, така и задната част на колата, съобщи \"Булфото\".Полицията разследва случая, една от версиите е късо съединение, другата е умишлен палеж.", "date": "2017.12.22", "title": "\"Алфа ромео\" изгоря в Бургас. Умишлен палеж?"}
{"url": "https://www.dnes.bg/politika/2017/12/22/karakachanov-iznenadvashto-blagodari-na-dogan-umen-chovek.363161", "text": "Вицепремиерът Красимир Каракачанов приветства заявеното от Ахмед Доган с думите: \"В ДПС има умни хора, които мислят правилно. Фактът, че почетният лидер на ДПС декларира, че това правителство няма алтернатива, това показва, че все пак и в тази партия, която най-крайно ни критикува, има хора, и то умни хора, които мислят правилно. Истината е, че наистина няма алтернатива. И тук въпросът не е само за европредседателството\".Снощи, в Сараите си в Бояна, Доган обяви в слово пред актива на партията, че няма партия, която може да вземе властта, ако правителството на Бойко Борисов падне. Доган призова всички политици да се грижат за стабилността в държавата.\"Обединени патриоти\" не са обсъждали вариант за излизане от правителството, настоя Красимир Каракачанов, като по този начин отговори индиректно на Доган, който снощи настоя, че големият проблем на правителството на Борисов е коалиционната му политика и по-конкретно включването на отявлени националисти в кабинета. \"Дори и това не е най-големият грях, защото Обединените патриоти имаха шанса да покажат и докажат консолидирана социална отговорност към националните интереси в контестта на общоевропейските политики. Но тъкмо такава значима цел не се постига с Езика на омразата и агресията, с език, който възпроизвежда разделение и противопоставяне!\", отсече Доган. \"През този мандат няма как \"Обединени патриоти\" да се коалират с ДПС. Това не е разглеждано нито при нас, нито съвместно с ГЕРБ. Ако някой иска да се коалира с ДПС, то Конституцията му го позволява, това е въпрос на свободна воля\", отвърна му днес Каракачанов. ", "date": "2017.12.22", "title": "Каракачанов изненадващо благодари на Доган: Умен човек!"}
{"url": "https://www.dnes.bg/business/2017/12/22/kzp-predupredi-vnimatelno-na-bankomata-po-praznicite.363141", "text": "При теглене от банкомати по време на празници има по-голям риск от  кражби, тъй като се ползват външни банкомати, предупреждават от Комисията за защита на потребителите.Точно в такива периоди е  най-вероятно да бъдат поставени скимиращи устройства, които могат да  копират данните от картата ви и да откраднат пин кода. Това са и едни от  най-честите измами с пластики, според специалисти.От КЗП напомнят на гражданите да бъдат внимателни и да съблюдават всички  правила за финансовата си сигурност, както при трансакции на суми от  терминални устройства АТМ и ПОС, така и при загуба или кражба на  картата.В случай на неуспешен опит за теглене от АТМ устройство, но отчетени и неотменени трансакции, както и при установено неправомерно източване на средства от сметката съществуват механизми за възстановяване на сумите.Ако на екрана на банкомата се появи надпис, че трансакцията е неуспешна и не може да бъде извършена в момента, а парите са отчетени като изтеглени, веднага се обадете в кол центъра на банката, която е издала картата ви.В случай, че не успеете да се свържете, в първия работен ден посетете най-близкия клон на банката и подайте възражение. В 14-дневен срок следва да получите отговор.Ако не ви удовлетворява, можете да се обърнете за съдействие към функциониращата към КЗП Помирителна комисия за платежни спорове. ", "date": "2017.12.22", "title": "КЗП предупреди: Внимателно на банкомата по празниците!"}
{"url": "https://www.dnes.bg/akoshtete-vqrvaite/2017/12/22/kakva-shte-byde-2018-a-za-telcite-v-liubovta.363155", "text": "С наближаването на 2018 Уран и Плутон продължават да дават енергия в професията, което в началото на новата година ще донесе непредвидима промяна в кариерата на Телеца.\r\n \r\nПрез новата година се очаква разясняване на отношенията с партньора за обвързаните. Комуникацията между вас ще се подобри, след като Телецът изпита желание да изясни насъбралото се напрежение.\r\n \r\nЗа необвързаните представители, периодът между февруари и юни ще предостави възможност за започване на нови отношения, но само при наличие на повече активност от страна на земния знак.\r\nВ края на годината Телците може да имат неочаквана среща със стар познат, представител на зодия Близнаци, който ще ги развълнува силно.\r\n \r\nОбвързаните Телци е добре да внимават, защото новата им връзка може да се окаже изправена пред голямо изпитание, ако се увлекат прекалено по Близнака.\r\n \r\n2018 ще се окаже стабилна във финансово отношение година, но не очаквайте големи приходи.\r\n \r\nПрез пролетта е възможно да започнете нова работа или да получите повишение, което няма да ви позволи време за дълги почивки и ваканции, затова се възползвайте от всеки свободен момент пълноценно и релаксирайте.\r\n \r\nВъпреки активния професионален и личен живот, добре е Телците да помислят за повече движение. Юли и Август са подходящи за записване на спорт, като плуването обикновено пасва добре на земния знак - водата го зарежда.", "date": "2017.12.22", "title": "Каква ще бъде 2018-а за Телците в любовта?"}
{"url": "https://www.dnes.bg/zvezdi/2017/12/22/svetlana-vasileva-se-prevyrna-v-seksi-avatar.363231", "text": "Аватар мания завладя родните VIP-ове, а плеймейтката Светлана Василева стана една от първите престрашили се да се дегизират като героите от популярния едноименен филм. Изкусителката си пусна предизвикателна снимка в социалните мрежи, която предизвика доста реакции, предимно от мъжката аудитория.\r\nСамо ден след като чукна 30 години, тя ще продължи с партитата и ще бъде един от специалните гости на 12-тия рожден ден на Bedroom club в столицата. \r\nПартито ще бъде тази вечер, като звездите ще преминат по 10-метров черен килим. Близо 20 танцьори от България и Румъния ще превземат сцената на клуба за да представят ексцентричен пърформанс, а зад пулта застават DJ C-FUSION, DJ Gorro, DJ Stephan Gee и Vera Ruso MC. \r\nСред популярни личности, които ще бъдат част от рожденния ден са хитови R&B изпълнителни, спортни легенди, фатални красавици и риалити звезди. Първата от тях е именно Светлана Василева.", "date": "2017.12.22", "title": "Светлана Василева се превърна в секси Аватар"}
{"url": "https://www.dnes.bg/obshtestvo/2017/12/22/prouchvane-podkrepiame-ski-turizma-ne-i-prezastroiavaneto.363159", "text": "Българите очевидно очакват спорещите по въпроса за втория лифт на Банско страни да постигнат някаква форма на общо решение как това да се случи. Развитието на ски туризма като цяло се подкрепя. Проблем по-скоро се вижда в презастрояването и в това, че ползата от туризма остава най-вече за малцина богати.Това показват данни от експресния телефонен сондаж на \"Галъп интернешънъл\",  проведен между 19 и 20 декември сред 800 пълнолетни българи. Сондажът е  независим от външно финансиране.Във вечната дилема \"растеж или природа\" българите нямат единствен отговор, като ясно се долавя влиянието на социалните проблеми в България. 48% казват, че икономиката е по-важна, а на практика почти също толкова – 44% назовават природата.Опазването на природата и развитието на бизнеса и туризма не си противоречат в умовете на българите – както \"Галъп интернешънъл\" вече отбеляза в свой сондаж от преди година.\r\nВзаимните обвинения на бизнес и природозащитници са довели до това, че обществото ни чува ясно и двете тези. Например, мнозинство от 64% се съгласява с тиражираното тези дни твърдение, че част от еколозите всъщност тенденциозно пречат на българския туризъм в името на външни интереси. Също мнозинство, от 58%, приема, че развитието на ски туризма у нас е в интерес не на цялото общество, а само на малцина богати хора.\r\nКогато пък трябва да изберат кое от двете е по-вярно, 45% казват, че зимните курорти са презастроени, а 36% - че липсват достатъчно писти. Останалите се колебаят. Вероятно съпричастността към ски спорта е все още малко по-далечна за българите, защото 83% заявяват, че не карат ски. В същото време обаче 82% се съгласяват, че туризмът действително е важен отрасъл за страната и това не е просто щампа. Мнозинство от 72% по принцип одобряват строежа на нови писти и съоръжения. \r\n67% са принципно за изграждане на втория кабинков лифт. Очевидно напрежението в обществото по тази тема расте и изходът може да бъде единствено някаква форма на общо решение между двете очертали се страни. Например над 90% от българите автоматично приемат, че за всяко отсечено дърво трябва да се засаждат три нови.В опита си допълнително да тестват подобни въпроси, свързани с дилемата инвестиции и социална цена, социолозите от \"Галъп интернешънъл\" са попитали респондентите дали поскъпването на водата е неизбежно или изкуствено. Целта е била да се провери дали и доколко хората възприемат обяснението за инвестиции във ВиК-мрежата. 80% намират предстоящото увеличение за изкуствено, без да отчитат  обещанията за инвестиции, посочват анализаторите. Протестите срещу новите цени на водата са поощрени от общественото мнение.86% от българите не одобряват мораториума върху лекарствата и явно  решението на ГЕРБ да го отмени, е било правилно според обществото.  Мнозинство от 75% пък не вярва, че новият антикорупционен орган реално  ще успее да свърши нещо.", "date": "2017.12.22", "title": "Проучване: Подкрепяме ски туризма, не и презастрояването"}
{"url": "https://www.dnes.bg/stranata/2017/12/22/chudo-po-koleda-ima-pari-i-lekarstva-za-bolnicata-v-lovech.363166", "text": "Работещите в Ловешката болница са получили заплати за октомври. Осигурени са необходимите лекарства и консумативи за празничните дни. Засега колективната оставка се отменя - оставка, която бяха обявили работещите от Ловешката болница, в случай че днес не получат поне по една заплата.Директорът на лечебното заведение д-р Анка Георгиева е разговаряла тази сутрин с началниците на отделенията в Ловешката болница и на тази среща е постигната договорка да не се подава колективна оставка. Д-р Георгиева каза още, че с получените от Здравната каса 234 500 лева са изплатени заплатите само за октомври, защото тези средства не достигат за възнагражденията за септември и за ноември, които работещите в болницата имат да получават. До края на деня ще бъдат осигурени всички необходими лекарства и консумативи, включително и диализатори и кислород са необходими на лечебното заведение за празничните дни. Д-р Георгиева посочи още, цитирана от БНР, че в началото на следващата година би трябвало да започне и така чаканото преструктуриране на болницата. Постигната е договорка с кредиторите в продължение на 3 месеца задълженията към тях да бъдат плащани в намален размер, за да може лекарите, медицинските сестри и персоналът на болницата да получават заплати и да се осигуряват необходимите лекарства и медикаменти.", "date": "2017.12.22", "title": "Чудо по Коледа: Има пари и лекарства за болницата в Ловеч "}
{"url": "https://www.dnes.bg/health/2017/12/22/pyrva-pomosht-pri-tokov-udar.363005", "text": "По празниците много често стават инциденти с електрозахранването, коледните лампички за елхата и други. Трябва да знаем как да окажем първа помощ в такива случаи.  ", "date": "2017.12.22", "title": "Първа помощ при токов удар"}
{"url": "https://www.dnes.bg/obshtestvo/2017/12/22/ot-dnes-vinetkite-za-2018-g-v-prodajba.363100", "text": "Стартира продажбата на винетките за 2018 година. За първи път годишните винетки ще важат от датата на тяхното закупуване, припомня .В момента валидността им е до 31 януари, независимо от това кога са купени.", "date": "2017.12.22", "title": "От днес винетките за 2018 г. – в продажба"}
{"url": "https://www.dnes.bg/za-da-se-razbirame/2017/12/22/liubovniiat-horoskop-za-2018-a-koi-kakyv-kysmet-shte-iztegli.363069", "text": "Когато говорим за любов, за настъпването на новата 2018-а, не можем да чакаме нито минута повече! Искаме да знаем какво показват звездите за любовта, какво ни очаква през следващите 12 месеца.Новата 2018-а обещава да бъде интензивна година, с трансформации за много от нас. Ако досега ревността и гневът са доминирали, добре е да направим крачка назад и да премислим отново действията си, както и нуждите си в любовен план. Какво ви очаква според зодията, вижте в любовния хороскоп на Az-jenata.bg за 2018-а година.Най-удовлетворителните неща в живота ни са тези, за които сме положили повече усилия. Това важи и за взаимоотношенията ни. Ако представителите на зодия Овен искат да видят плодовете на успеха в любовта през следващата година, те ще трябва да положат основите за тази промяна. Добре е това да се случи още сега или най-късно в първите дни на 2018-а.Представителите на зодия Овен могат да преживеят положителна промяна в любовния си живот, но само ако са склонни да дадат от себе си. Важно е да направят някои емоционални корекции, да осъзнаят че връзката е съвместно съществуване. Това може да е годината, в която родените под този знак да намерят интимна любов, дори да направят или получат предложение за брак.За Телеца 2018-а може да бъде съществена година за романтиката в неговия живот. Идеята за брак може да не е на преден план, но ще се насладите на тонове интимност и любовно настроение.Възможно е на пътя ви да се появи партньор, който да ви предложи емоционална и финансова подкрепа. Може да има висока интензивност на интимност и близост. Добре е да се научите да казвате „Да“ на повечето възможности, които ще се появят пред вас.", "date": "2017.12.22", "title": "Любовният хороскоп за 2018-а. Кой какъв късмет ще изтегли?"}
{"url": "https://www.dnes.bg/zvezdi/2017/12/22/trogatelno-pyrvi-snimki-na-sgodenite-hari-i-markyl.363098", "text": "Принц Хари и американската му годеница Меган Маркъл публикуваха първите си официални снимки, с които решиха да отбележат годежа си, предадоха Ройтерс и Асошиейтед прес. Те са заснети от модния фотограф Алекси Любомирски.Едната е портрет в черно и бяло, на който влюбените са се прегърнали, а на другата двамата седят и се държат за ръце. И на двете се вижда годежният пръстен на Маркъл,пише БТА.Фотографът, прочут със снимките си на принцеса Даяна, заснел кадрите през седмицата във Фрогмор хаус, близо до Уиндзорския замък в западен Лондон, където двойката ще се ожени на 19 май следващата година.\r\n\"Не мога да спра да се усмихвам, когато гледам снимките, които им направихме. Толкова са щастливи заедно\", каза Алекси Любомирски.Внукът на кралица Елизабет Втора принц Хари, който е пети поред в наследяването на престола, и Меган Маркъл - звездата от телевизионния сериал \"Костюмари\", оповестиха годежа си миналия месец.", "date": "2017.12.22", "title": "Трогателно: Първи снимки на сгодените Хари и Маркъл"}
{"url": "https://www.dnes.bg/world/2017/12/22/sled-vota-v-kataluniia-nova-glava-v-separatistkata-kriza.363109", "text": "Партиите, подкрепящи независимостта на Каталуния, запазиха мнозинството си в оспорвани избори, пише \"Гардиън\" и отбелязва, че испанското правителство не е успяло да постигне целта си - да парира заплахата от сепаратисткото движение.\r\nДвижението за независимост на Каталуния спечели регионалните избори - драматичен и неочакван резултат, който ще има огромно отражение не само върху Испания, но и върху ЕС, коментира \"Индипендънт\".\r\nРезултатът е силен удар за Мариано Рахой, който свика изборите с очакването чрез категорична победа да затвърди контрола на Мадрид над Каталуния.\r\nВместо това сега испанският премиер е изправен пред възможността от продължителна конфронтация с нова управляваща сепаратистка коалиция в Барселона.Отстраненият регионален лидер Карлес Пучдемон снощи изрази силно задоволство от триумфалното завръщане на сепаратистките партии след силно оспорваните избори, победа, която отваря драматична нова глава в сепаратистката криза в Испания, отбелязва \"Телеграф\".\r\nИзданието коментира също, че сепаратистките партии са опровергали социологическите прогнози, че след изборите ще има парламент без някой, който да има пълно мнозинство.\r\nЗаплаха от блокаж в Каталуния след изборите, пише германският \"Франкфуртер алгемайне цайтунг\".\r\nЗа пръв път противниците на независимостта са първа политическа сила в каталунския парламент, но сепаратистите запазиха абсолютното си мнозинство. Не само заради това регионът е изправен пред трудни времена. Всъщност нищо не се промени и опасността всичко да си продължи постарому е голяма - защото изборните резултати още веднъж показаха колко дълбоко разделена продължава да е тази испанска област, отбелязва вестникът.\r\n\"Уолстрийт джърнъл\" коментира, че победата на сепаратистките партии е отражение на силната подкрепа за независимостта на региона сред местните избиратели, а \"Вашингтон пост\" пише, че на фона на рекордна избирателна активност премиерът Мариано Рахой е претърпял сериозен неуспех. /БТА/ ", "date": "2017.12.22", "title": "След вота в Каталуния – нова глава в сепаратистката криза"}
{"url": "https://www.dnes.bg/world/2017/12/22/evrosyiuzyt-udylji-sankciite-sreshtu-rusiia.363107", "text": "Европейският съюз удължи санкциите срещу Русия за войната в Източна Украйна до 31 юли, след като миналата седмица германският канцлер Ангела Меркел и френският президент Еманюел Макрон съобщиха, че Москва продължава да не изпълнява ангажиментите си по Минското споразумение. Германия и Франция са част от Нормандската четворка, в която заедно с Русия и Украйна следят за уреждането на конфликта в Източна Украйна.\r\nРешението беше взето на подпис в четвъртък вечер. Новото удължение закръгля на четири години европейските санкции, които са в сила от лятото на 2014 г.\r\nОграниченията са икономически и предвиждат забрана за участието на петте най-големи руски държавни банки и международните им клонове в борсовата търговия и в набиране на средства на капиталовите пазари в Европа. Наложена е забрана на търговията с оръжие и стоки с двойна употреба, както и вноса в Русия на технологии за добив на горива.\r\nЕС е замразил сметките и не допуска на своя територия 150 руски граждани и 38 компании, които са свързани с военните действия в Източна Украйна. Техният списък ще се разглежда отново през март по време на Българското председателство. София ще преговаря и по съдбата на санкциите за анексията на Крим, чийто срок изтича в края на юни.\r\nВ отговор на европейските санкции руският президент Владимир Путин наложи ембарго за внос на земеделска продукция и други храни от ЕС, което също продължава да бъде в сила.\r\nПо думите на председателя на Съвета на ЕС Доналд Туск настоящото удължаване на санкциите е първото, в която нито една европейска членка не се е противопоставила и всички премиери и президенти, събрани преди седмица в Брюксел, са го подкрепили единодушно.\r\n ", "date": "2017.12.22", "title": "Евросъюзът удължи санкциите срещу Русия"}
{"url": "https://www.dnes.bg/football/2017/12/22/levski-vzima-brazilska-zvezda-za-1-4-mln.363112", "text": "Левски оглежда за трансфер на \"Герена“ двама бразилци и национал на Гана, пише \"Меридиан Мач\".Тримата са били предложени на \"сините\" и може да дойдат в клуба без да се плаща трансферна сума. Става дума за лекия нападател Недсон, който досега игра за бразилския Шапекоензе, халфа Ренан Оливейра от Америка Минейро и десния защитник Масахуду Алхасан.Последният има мачове с националния тим на Гана, а в кариерата си 25 годишният бранител е сменил 5 отбора в Италия. Той е минал през Дженоа, Новара, Латина, Удинезе и Перуджа. Африканецът е изключително здрав физически, а в един момент на кариерата си е бил много близо до трансфер в германския Волфсбург. ", "date": "2017.12.22", "title": "Левски взима бразилска звезда за €1,4 млн."}
{"url": "https://www.dnes.bg/health/2017/12/22/kalorii-po-kolko-gorim-na-den.363000", "text": "Количеството изгорени калории е сравнително постоянно при всеки човек, ако той спазва стандартния си режим и всеки ден върши една и съща дейност. Какъв е броят на тези калории, може да се изчисли лесно на база на няколко основни жизнени показателя. Определянето на този брой е много важно за всеки, който спортува и иска да намали теглото си. За целта трябва да се подбере определен калориен прием за деня и той да бъде по-нисък от количеството калории, което тялото ни изгаря в стандартния случай. ", "date": "2017.12.22", "title": "Калории – По колко горим на ден?"}
{"url": "https://www.dnes.bg/politika/2017/12/22/koledniiat-podaryk-na-dogan-e-za-borisov-no-kakvo-sledva.363117", "text": "Ахмед Доган поднесе най-добрия коледен подарък на Бойко Борисов, въпросът е какво ще последва от това и как ще отвърне лидерът на ГЕРБ. Почетният председател отправи послание и към всички участници в политиката, каза им, че не са алтернатива на сегашното правителство, но така изключи и себе си.Това анализират наблюдатели словото на Доган, което той изнесе на традиционна предколедна среща в Сараите с актива на ДПС.\"Безспорно Доган се представи като незаобиколим държавник. Той поднесе най-добрия коледен подарък на премиера Борисов с това, което каза снощи. А именно, че ГЕРБ нямат алтернатива, че едни избори биха поставили политическата стабилност под риск и, че само сегашното правителство може да формира коалиция\", обясни журналистът Валерия Велева пред .Тя анализира, че посланието на Доган към Борисов е, че е зад гърба му, а към Валери Симеонов е, че вече не е фактор в управлението, защото ако утре реши да напусне, това няма да се отрази на управлението на страната.\"Към опозицията, че не са алтернатива и не са готови да управляват. Към Ердоган - България трябва да развива добросъседски взаимоотношения с Турция. Към отцепилите се от ДПС – който иска да се върне, трябва да се покае\", каза Велева.Според нея Доган е похвалил Мустафа Карадайъ за връщането на ДПС на политическата сцена. \"Той нареди пъзела за следващата година – спокойствие и стабилност\", обобщи журналистката.Велева бе категорична, че сега е важно как Борисов ще реагира на подадената ръка от Ахмед Доган, тъй като премиерът не може да остане в същото положение и със същите партньори, които да взривяват обстановката.\"Представете си на Валери Симеонов да му хрумне нещо по време да председателството и да започне да грубиянства отново\", каза журналистът.\"Нито реч, нито слово сме чули или прочели. Ние видяхме едно резюме, а то е хлъзгав инструмент в политическия ракурс. В днешно време не сме сигурни до колко езикът на политиката е разбираем от хората. Доган посочи, че трябва да се вразумят политиците, и да разберат, че не са сами – има и народ. Каза и нещо изключително вярно – алтернатива няма. А така изключи и себе си\", коментира писателят Димитър Недков.По повод възможна оставка на вицепремиера Валери Симеонов, писателят обясни, че подобно нещо би било изключително полезно за успокояване на и без това доста сложното положение.\"Национализмът за лична употреба е най-опасната клечка кибрит, която може да ни взриви\", обобщи Недков.", "date": "2017.12.22", "title": "Коледният подарък на Доган е за Борисов! Но какво следва?"}
{"url": "https://www.dnes.bg/politika/2017/12/22/plevneliev-ne-kupil-na-banova-ni-tesla-ni-kyshta-a-ski-iake.363116", "text": "Канили президента (2009 – 2011 г.) Росен Плевнелиев за обединител на разединеното дясно, но той отказал. Не е осигурил лукс на приятелката си Десислава Банова, също като наследника си Румен Радев би наложил вето върху новия антикорупионен закон и не трябва да се отваря Конституцията за ревизия на приватизацията. Това са част от акцентите от интервю на Плевнелиев за в. \"\".\"Деси си кара същата стара, нейна си кола, която винаги си е имала, живее си точно там, където винаги е живяла, има си същата тази къща - на майка ѝ и на прабаба ѝ, която винаги е имала$, опровергава той медиините публикации, че е пръснал 300 000 лева за новата си любов. Според него една позитивно мислеща, красива и добронамерена жена не се купува, нейното сърце не струва 30, 500 или 500 000 лева, а се печели с подадена ръка, с честен подход.\"Нима някои не разбраха, че истинската любов не се измерва нито в пари, нито в подаръци, а е в очите, в сърцето, в подадената ръка. Аз се радвам на една истинска любов, която не може да бъде измерена в пари. Продължаваме да живеем по начина, по който сме живели. Истинската любов не се базира на пари. Тя се базира на усещането, че имаш до себе си човек, който е твоят човек. И че двамата заедно, за ръка, може да стигнете далече. Аз имам това усещане и действам по този начин\", коментира Плевнелиев.А иначе за Коледа той й бил купил ски екип, за да бъдат заедно на пистата. Въпреки че вече не е част от активната политика, той продължава да следи актуалните политически събития. За Радев той смята, че не може да бъде опреден като президентът вето и че тепърва трябва да се докаже като силен политик. \"Нищо извънредно не се е случило. Той не е имал труден период, в какъвто се вижда истината за един политик. В първата година на мандата си президентът Радев се радва на много странно медийно добруване - като че ли почти никакви критики няма за него, или са много малко. Нито един от българските президенти досега не е бил в такава комфортна среда\", обяснява Плевнелиев. Въпреки критиките си обаче той признава, че също би върнал за ново обсъждане в парламента антикорупционния закон.\"Ако аз бях действащият държавен глава, щях да наложа също вето. С аргументи, които предполагам, че ще бъдат аргументите и на президента Радев. Ако президентът Радев наложи вето заради начина, по който се структурира антикорупционното звено, няма да е прав. Аз лично вярвам, че не е добре българският държавен глава да назначава шефа на звеното. В парламента има много по-сериозен сблъсък и баланс на интересите и там е мястото да се роди ръководството на тази институция\", отбелязва той.Според него обаче Радев не е бил прав да упрекне управляващите, че са загубили човешкия си облик с налагането на мораториум върху новите лекарства за онкоболни. \"Един държавен глава трябва да действа мъничко по-мъдро и надпартийно. Ще кажа най-отговорно, че в тази първа година от мандата на президента Радев той по-скоро беше като президент на лявото пространство. Той се държи като президент на БСП, като президент на русофилите в България. Държи се като президент, който е срещу управляващите. Спомняте си какво се случи на едно патриотично мероприятие в Свищов, когато народният представител Цветан Цветанов беше изгонен от президента. Такова скандално действие на български държавен глава никога не е имало. Това означава заяждане, това означава, че не сме разбрали, че държавният глава е над всички и трябва не само да работи с всички, но и да го прави по еднакъв начин\", каза Плевнелиев.Според него търпението е страхотен инструмент за мъдрия държавник, а не агресивното отношение към един или друг народен избраник. След като сам се отказа да се бори за втори мандат сега отново е категоричен, че не се изкушава да се бори за нов пост на \"Дондуков\" 2.\"Има очакване, че може би аз съм единственият, който би могъл да обедини разединеното дясно, на което за съжаление му отива толкова много да бъде разделено, разпарчетосано. Десните лидери не научиха нищо от историята на България. Повече от 25 г. - его, разделение, на инат. Да, вярно е, че т.нар. градска десница - стотици хиляди български граждани останаха непредставени заради абсолютно безобразните действия на лидерите вдясно. За съжаление. Казвам го най-отговорно. Може би около 400 000, че и отгоре, са непредставени. Но казвам най-отговорно и най-ясно: Не, не, не и не. Аз няма да оглавя нито градската десница, нито селската левица. Аз няма да се връщам в която и да било политическа партия. Аз няма да правя политическа партия. Аз няма да ставам лидер на която и да е политическа партия. Няма да обединявам която и да е, или съвкупност от политически партии. Оставам президентът Плевнелиев\", отсече той.Освен държавен глава той е и бизнесмен, като обяснява, че има заслуга за откриването на нови 90 000 работни места. \"Няма да скрия, че с министър-председателя Бойко Борисов имам прекрасни отношения и продължавам да му помагам. Не са една и две фабриките, по които работим заедно, и добре се допълваме\", казва Плевнелиев.Според него премиерът винаги е имал много силен, уникален политически инстинкт, макар да е много трудно да си министър-председател в България заради отровната среда - ниско доверие на гражданите към политиците и институциите, усещането на българите, че по-скоро всеки един сам по себе си трябва да се спаси, липсата на колективно усилие и общопризнати приоритети, около които всички да се обединим. Плевнелиев смята, че не е редно да са направят поправки в Конституцията заради приватизацията, защото това по никакъв начин не би помогнало на икономиката.\"Ако търсим справедливост и отворим миналото на приватизацията, тогава трябва да се проверят хиляди сделки. Защото не е една, а хиляди са безобразните сделки, свързани с приватизацията в България. И това трябва да се мери с един аршин. Сигурен съм, че няма кой да го направи. И съм сигурен, че няма да бъде направено. И именно затова аз казвам, че понеже няма да бъде направено по обективен и справедлив начин, ще има точно обратния ефект, т.е. според мен ще се окаже, че едно подобно действие ще има селективен, избираем ефект някои да бъдат ударени\", мотивира се той. А за управляващата коалиция ГЕРБ – Обединени патриоти той смята, че това не е идеалното партньорство, но върши своята работа. Въпреки това обаче Плевнелиев смята, че е възможно правителството да не изкара пълния си мандат от 4 години.\"Най-отговорно заявявам: Тази коалиция свърши своята работа. Фактите са повече от видими, навсякъде - и икономиката нагоре, и доверието на гражданите нагоре, и бюджетът, и модернизационната програма, и председателството на България на ЕС, и всичко останало. В труден момент бе намерено правилното решение\", обобщава той.", "date": "2017.12.22", "title": "Плевнелиев не купил на Банова ни Tesla, ни къща, а... ски яке"}
{"url": "https://www.dnes.bg/crime/2017/12/22/72-godishen-metna-20-bona-v-pomosht-na-policiiata.363119", "text": "72-годишен мъж е бил въвлечен в измама по телефона и предал на измамници 20 800 лева, съобщиха от Областната дирекция на МВР – Шумен. Парите мъжът изхвърлил през тераса на апартамент на седми жилищен етаж. Схемата, по която бил измамен, е позната в последно време – непознат се обажда по телефона, представя се за полицай и иска помощ за залавяне на телефонни измамници. С идеята че помага на полицията, мъжът следвал указанията. Поставил в торба 20 800 лева и ги хвърлил през терасата, за да могат \"полицаите\" да задържат на място измамниците. Малко по-късно, когато разбрал, че е измамен подал сигнал в полицейското управление в Шумен. Образувано е досъдебно производство.\r\n ", "date": "2017.12.22", "title": "72-годишен метна 20 бона... в помощ на полицията"}
{"url": "https://www.dnes.bg/football/2017/12/22/real-madrid-barsa-koi-e-po-skyp.363111", "text": "Реал Мадрид или Барселона – кой от двата клуба е с по-скъп състав преди предстоящото \"Ел Класико\"? Отговор на този въпрос даде редакторът на  Веселин Коларов в предаването  по  с водещ Живка Попатанасова. ", "date": "2017.12.22", "title": "Реал Мадрид – Барса: Кой е по-скъп?"}
{"url": "https://www.dnes.bg/obshtestvo/2017/12/22/predkoledno-na-brazdata-policai-na-protest.363110", "text": "Полицейските синдикати излизат на протест, дни преди коледните празници. Протестните действия ще са пред граничните пунктове в Елхово, Варна, Дуранкулак, Кулата и Стрезимировци. Основните искания на полицаите са вдигане на заплатите и по-добри условия на труд.\r\nЧаст от протестиращите се събират в Люлин, за да тръгнат към едно от местата, предвидени за протест - ГКПП Стрезимировци.\r\n\"Пунктовете няма да бъдат затваряни. Ще се минава безпроблемно. Не искаме да пречим на гражданите, които ще празнуват някъде извън страната. Искаме да изразим недоволството си от МВР\", казаха пред полицаите.По думите им разчетът на бюджета разрешава увеличение на заплатите, но все пак политиците не са склонили да има такова повишение. За по-добрите условия на труд също не се взимат никакви мерки, защото униформите са като от края на миналия век, категорични са пазителите на реда.\"Трябва да бъде обърнато внимание на сигурността на полицаите. Старият закон има 14 поправки. Трябва да се изготви нов закон и да се повиши защитеността на служителите на МВР. Колегите трябва да бъдат сигурно в своята неприкосновеност, за да си вършат работата\", отбелязаха те.Според тях трябва незабавно министърът на вътрешните работи Валентин Радев да влезе в преговори за всички тези искания, но това така и не се случва.\"След реформата \"Бъчварова\" недостигът на колеги е голям. Има около 5000 вакантни места. От пожарникарите се иска да ходят по 2-ма души на пожар. Пострадали от тези решения ще бъдат хората. Не искаме да се случи инцидент, за да се задвижи системата\", уточниха протестиращите.Служителите допълниха, че протестите ще продължат и по време на европредседателството до предприемане на конкретни мерки.", "date": "2017.12.22", "title": "Предколедно, на браздата: Полицаи на протест!"}
{"url": "https://www.dnes.bg/zvezdi/2017/12/22/i-rapyryt-neli-shte-otgovaria-za-iznasilvane.363123", "text": "Рапърът Нели ще отговаря пред закона за изнасилване. Студентката от Вашингтонския университет Моника Грим е дала американеца, който е носител на три музикални награди \"Грами\", на съд, съобщи БТА.\r\nТъжителката решила да се обърне към съда, след като музикантът публично започна да твърди, че Моника е изфабрикувала своята история. По информация на адвоката й, тя е внесла иск за компенсации за сексуалното насилие, упражнено над нея и за клевета. Размерът на иска, подаден от тъжителката, не се съобщава.\r\n43-годишният тексасец беше задържан на 7 октомври в американския град Обърн, щата Вашингтон. Моника Грим тогава съобщи, че е била изнасилена по време на неговото турне. Случило се в автобус. Факт е, че музикантът изнесе концерт в споменатия град. Той беше арестуван тогава, а след това освободен.", "date": "2017.12.22", "title": "И рапърът Нели ще отговаря за изнасилване"}
{"url": "https://www.dnes.bg/sofia/2017/12/22/dobrata-novina-spirat-stroejite-v-mladost.363108", "text": "Добра новина за хората в столичния квартал \"Младост\". В междублоковите пространства, на местата където имаше протести на граждани няма да се строи.Пред  кметът на столичния район Десислава Иванчева посочи, че след дълги преговори екипът ѝ е успял да се договори с инвеститори и Столичната община за преместване на строежите в междублоковото пространство.Тя уточни, че е била упълномощена от кмета на София Йорданка Фандъкова да избере подходящи имоти, които да се върнат в капитала на районната община Младост.\"Получих уверението на г-жа Фандъкова, че ще съдейства за разрешаване на проблемите със застрояването на междублоковите пространства в квартала. С екипа ми изготвихме мотивирано предложение частните имоти в кризисни точки да бъдат заменени с общински терени, разположени далеч от жилищните сгради\", посочи Десислава Иванчева.Според нея това обещание отваря още една врата за по-зелено бъдеще на столичния район.\r\n ", "date": "2017.12.22", "title": "Добрата новина: Спират строежите в \"Младост\""}
{"url": "https://www.dnes.bg/crime/2017/12/22/byrz-smel-srychen-apash-obra-pavilion-pod-nosa-na-prodavachka.363128", "text": "Нагъл крадец успя да свие парите от продажбите на павилион в Горна Оряховица под носа на продавачката.Докато тя била извън павилиона, за да подрежда вестници, вътре влязъл маскиран мъж и задигнал наличните 799 лв. Кражбата е станала около 20 ч. в четвъртък, допълват от полицията.Криминалистите разследват и взломна кражба на около 100 лв. от монетник на кафе автомат в Свищов.", "date": "2017.12.22", "title": "Бърз, смел, сръчен: Апаш обра павилион под носа на продавачка "}
{"url": "https://www.dnes.bg/notifikacii/2017/12/22/shans-za-jivot-spasiha-dve-bebeta-s-tumori-v-pirogov.363130", "text": "Две бебета с вродени редки аномалии бяха спасени от детските хирурзи в \"Пирогов\".И двете са момиченца и са били родени с рядко срещана аномалия, при която още докато са в утробата, част от червата им некротизират. Това води до оформянето на кистична туморна формация, сраснала с останалите коремни органи.Туморът не дава възможност на бебетата да се хранят, което пряко застрашава живота им. Докато са на няколко дни момичетата са преведени в уникалното за България \"Отделение по хирургия на новороденото и вродените аномалии\" в \"Пирогов\", съобщиха от пресцентъра на лечебното заведение.Завеждащият звеното д-р Цветко Георгиев и екипът му извършват продължителни животоспасяващи операции. Следват нови, продължаващи лечението многоетапни операции.Сега двете момиченца могат да се хранят самостоятелно и имат шанс за пълноценен живот. Основният принос за възможността да посрещнат първата си Коледа е на екипите на завеждащия Отделението на новороденото и вродените аномалии  д-р Цветко Георгиев и на завеждащия Отделението по детска реанимация д-р Христо Пседерски.Подобна патология се среща изключително рядко, както в световен мащаб, така и у нас, споделя д-р Георгиев. За целия си професионален път лекарят е срещал около 15 подобни случая.", "date": "2017.12.22", "title": "Шанс за живот: Спасиха две бебета с тумори в \"Пирогов\""}
{"url": "https://www.dnes.bg/politika/2017/12/22/globi-za-prevyrtane-na-kilometraja-krai-na-fiktivnite-pregledi.363034", "text": "Повече контрол и ограничаване на фиктивните технически прегледи на автомобилите и глоби за превъртане на километража. Такива мерки записаха депутатите при второто четене на поредните промени в Закона за движение по пътищата.\r\nТе гласуваха служебно да се прекратява регистрацията на превозните средства, за които има уведомление от \"Автомобилна администрация\", че поради технически неизправности не се допуска движението им по пътищата. \r\n\"Когато установим, че е извършен фиктивен технически преглед на автомобил, даваме възможност този преглед да бъде прекратен служебно, защото той реално не е извършен\", обясни главният секретар на Изпълнителна агенция \"Автомобилна администрация\" Дамян Войновски.\r\nПо думите му с промените се цели да се подобрят изискванията към техническите прегледи и пунктовете. \r\nНамалява се и админстративната тежест за пунктовете, които ще могат да удължават разрешителните си само с подаване на заявление, без документите, които вече са подадени при първоначалното кандидатстване.\r\nС новите текстове ще има и санкции за тези, които манипулират километражите.\r\n\"Слагаме санкция за техническите специалисти, ако не отразят правилно показанията на километропоказателя - 1500 лева\", уточни Войновски.\r\nЩе има глоби и за шофьорите, които не укрепват товарите си правилно. Войновски отрече да става дума за ски и велосипеди, както настояваше червеният депутат Георги Свиленски, тъй като обикновено те се превозват на специални стойки.\r\n\"Става въпрос за обемни товари или такива, които се превозват неправилно в пикапи и товарни автомобили. Има много случаи, в които върху автомобилите се поставят какви ли не товари, връзват ги с въжета, найлони, което е опасно\", обясни Дамян Войновски.", "date": "2017.12.22", "title": "Глоби за превъртане на километража! Край на фиктивните прегледи! "}
{"url": "https://www.dnes.bg/notifikacii/2017/12/22/na-bas-che-bitkoinyt-shte-udari-50-000-v-kraia-na-2018-godina.363059", "text": "Неизвестен инвеститор или група от инвеститори са направили залог за 1 млн. долара, че биткойнът ще поскъпне до края на следващата година до 50 000 долара - близо три пъти над текущите цени според фючърсните и спот пазарите на водещата криптовалута, съобщава \"Уолстрийт Джърнъл\", цитиран от БНР.Ежедневни записи за търговия, публикувани в сряда вечерта от LedgerX, стартиращ електронен пазар за биткойн деривати, показват, че неидентифициран търговец или група от търговци са закупили биткойн \"кол\" опции (право за покупка на биткойн в бъдеще на дадена цена) с падеж през декември догодина. \r\nСамият залог е за \"кол опции\" в цена на биткойн от 50 000 щатски долара, като подобен залог е първият по рода си на борсата LedgerX.\r\nЗа тези биткойн опции са били платени малко под 1 млн. долара в рамките на последните 24 часа, като не е ясно дали става въпрос за една, или пък за няколко търговски сделки.\r\nКъм момента един биткойн се търгува за 16 844 долара, а дали ще стигне до космическите висини от 50 хиляди, ще разберем.", "date": "2017.12.22", "title": "На бас, че биткойнът ще удари $50 000 в края на 2018 година"}
{"url": "https://www.dnes.bg/zvezdi/2017/12/22/zvezdniiat-ni-rojdenik-vanesa-paradi-na-45.362999", "text": "На днешния 22 декември рожден ден празнува популярната френска певица и актриса Ванеса Паради. Родена през 1972 година в Сен Мор де Фосе, Франция, тя става известна още 14 години, когато изпълнява песента „Joe le taxi“. \r\nСвоя дебют в киното прави през 1989 г. с главната роля във филма \"Noce blanche\". Сред най-известните й филми в Европа са \"Бащи трепачи\" и \"Момичето на моста\". \r\n\r\nРодена е в семейството на интериорни дизайнери. \r\nОще на 8 години печели шоу за млади таланти в пеенето, което дава силен тласък на кариерата й. \r\nДебютният й албум \"M & J\" излиза през 1987 година и става платинен. \r\nНа 16 години напуска училище, за да се отдаде на музикалната си кариера. \r\nДо днес има 9 издадени албума. \r\nПризнава, че нейни идоли в киното са Джеймс Дийн и Мерилин Монро. \r\nОт 1998 до 2012 година живее с актьора Джони Деп, от когото има две деца: дъщеря Лили-Роуз Мелъди и син Джак. Преди това в продължение на 5 години тя е гадже на Лени Кравиц. \r\nБила е говорител и лице на Шанел.\r\n ", "date": "2017.12.22", "title": "Звездният ни рожденик: Ванеса Паради на 45"}
{"url": "https://www.dnes.bg/world/2017/12/22/losho-otnoshenie-kym-miusiulmanite-prichina-za-ada-v-melbyrn.363092", "text": "Мъжът, който блъсна вчера умишлено с кола пешеходци в Мелбърн, е казал на полицията, че една от причините за престъплението му е лошото, по думите му, отношение към мюсюлманите, предаде ДПА.Тридесет и две годишният нападател, австралиец от афганистански произход, е страдал от психично заболяване и е употребявал наркотици. Известен е на полицията със сбивания и нарушения на закона за движение по пътищата.Главен полицейски комисар Шейн Патън каза, че няма доказателства мъжът да е свързан с терористични групировки и че не е бил в списъка за наблюдение за потенциална терористична дейност.На разпита в полицията обаче е казал, че някои от действията му са мотивирани от лошото отношение към мюсюлманите, заяви тази сутрин Патън.Деветнайсет души бяха откарани вчера в болница след нападението, седем от които в критично състояние. Полицията съобщи, че тази сутрин 12 души са още в болница, а възрастен мъж остава в критично състояние.(БТА)\r\n ", "date": "2017.12.22", "title": "Лошо отношение към мюсюлманите - причина за ада в Мелбърн"}
{"url": "https://www.dnes.bg/notifikacii/2017/12/22/knijnata-dvulevka-otiva-v-minaloto-zashto.363093", "text": "Банките пенсионират книжната двулевка. Банкнотите от 2 лв., които внасяме в БНБ, централната банка ни ги връща под формата на монети със същия номинал, обявиха пред \"Телеграф\" от водещи български кредитни институции.Новата монета с лика на Паисий Хилендарски бе въведена в обращение преди малко повече от 2 г. - на 7 декември 2015-а.Първата банкнота от 2 лева е емитирана през 1916 година. Текстът върху банкнотата гласи \"ДВА ЛЕВА СРЕБРО\". По това време в България не е имало утвърден сребърен или златен стандарт. По-време на балканската и междусъюзническата война, България постепенно преминава от познатите до този момент сребърни монети към банкнотната емисия. Банкнотната емисия по времето на Първата световна война нараства десетократно. Основната причина за това е необходимостта да бъдат покрити военновременните разходи. Банкнотата продължава да бъде в обращение до 1924 г. През 1920 г. се емитира и по-нова емисия на двулевката, която остава в обращение едва една година повече – до 1925 г.Дълго време след това двата лева биват под формата на монети. И така чак до 1962 година, когато отново бива емитирана банкнота с номинал 2 лева. Добре позната, на една немалка част от нашите съвременници, банкнотата с изобразената гроздоберачка със сигурност навява известна носталгия. Разбира се, за по-младите читатели банкнотата вероятно не е така добре позната, тъй като тя излиза от обращение преди 21 години, през 1996 година. Гроздоберачката всъщност се казва Кина Гърбова и е от Сухиндол. През 1960 г., когато Кина е на 16 години, тя и нейни съученици за изпратени на гроздобер. Там е заснета от фотографа Любомир Чаръкчиев, а запечатаният й образ печели първа награда на изложба в ГДР. Тогава БНБ взима решение точно тази снимка да краси гърба на двата лева. Банкнотата с гроздоберачката има и по-късна емисия от 1974г., която по същество обаче по нищо не се различава от първата.По-нататъшната история на двулевката е добре позната на всички. През 1999г. и по-късно през 2005г. е емитирана банкнотата, която ежедневно използваме и до днес. Образът на банкнотата е на Св. Паисий Хилендарски. ", "date": "2017.12.22", "title": "Книжната двулевка отива в миналото. Защо?"}
{"url": "https://www.dnes.bg/world/2017/12/22/grajdanite-pecheliat-izborite-za-parlament-na-kataluniia.363091", "text": "Каталунските сепаратистки партии спечелиха достатъчно гласове на вчерашните регионални избори, за да възвърнат крехкото мнозинство в регионалния парламент и да дадат нов импулс на политическата си борба за независимост от Испания, съобщи Асошиейтед прес.Едва ли обаче това може да се нарече категорична победа, тъй като сепаратистите загубиха подкрепа в сравнение с предходното гласуване през 2015 г., а партия, бореща се Испания да остане единна, за първи път стана най-голямата политическа формация в каталунския парламент.Резултатът остави повече въпроси, отколкото отговори за бъдещето на испанската автономна област, където дългогодишният тласък за независимост доведе до челен сблъсък с испанското правителство преди два месеца.\r\nВчерашният вот също така е удар за испанския министър-председател Мариано Рахой, който разпусна каталунския кабинет и обяви предсрочни избори с надеждата да не позволи на сепаратистите да се върнат на власт.Вместо това изходът от изборите бе в полза на беглеца и бивш каталунски лидер Карлос Пучдемон, който води кампания от Белгия, където избяга от съдебно разследване в родината си заради опита да откъсне Каталуния от Испания. Разследването би могло да доведе до обвинения в бунт и противодържавна подривна дейност, които могат да го вкарат за десетки години в затвора.Пучдемон, който получи най-много гласове от всички сепаратистки кандидати, приветства резултатите с удовлетворение и ги нарече удар за централното правителство на Испания.\"Испанската държава е победена\", каза Пучдемон. \"Мариано Рахой получи шамар в лицето от Каталуния\"\r\nВ телевизионно обръщение от Брюксел, 54-годишният бивш журналист не разясни дали ще се опита да се върне у дома, където има издадена заповед да бъде арестуван.Другият голям победител беше Инес Аримадас, водещият кандидат на поддръжниците на оставането на Каталуния в кралството. Взимайки 25 процента от гласовете, пробизнес партията й \"Гражданите\" спечели 37 места, които я правят най-голямата фракция в 135-местното регионално събрание.\"Отцепническите сили повече не могат да твърдят, че говорят от името цяла Каталуния\", каза Аримадас, обещавайки, че нейната партия ще продължи да се противопоставя на сепаратистите. \"Ще продължим да се борим за мирно съвместно съществуване, здрав разум и за Каталуния за всички каталунци\".Но партиите, искащи независимост - Пучдемоновата \"Заедно за Каталуния\", \"Републиканска левица на Каталуния\" на вкарания в затвора бивш каталунски вицепремиер Ориол Жункерас и антикапиталистическата \"Кандидатура за народно единство\" - общо спечелиха 70 места, с две над необходимата бройка за мнозинство, но също така две по-малко, отколкото имаха в предишния парламент. Трите групи не успяха да спечелят мнозинството от гласовете, тъй като получиха 48 процента.\"Гражданите\" и другите формации, противници на отцепването на Каталуния - Испанската социалистическа работническа партия, \"Каталуния заедно\" и Народната партия - събират общо 52 процента от гласовете.Само че каталунският изборен закон гарантира по-голяма относителна тежест на гласовете в по-малките населени места, където сепаратистите имат силна подкрепа. По тази причина трите сепаратистки партии са с по-малък процент от гласовете, но получават абсолютно мнозинство в регионалния парламент като брой места (70 от 135).\r\nИзбирателната активност бе рекордна - близо 82 процента от имащите право да гласуват 5,5 милиона избиратели се явиха пред урните. (БТА)", "date": "2017.12.22", "title": "\"Гражданите\" печелят изборите за парламент на Каталуния"}
{"url": "https://www.dnes.bg/obshtestvo/2017/12/22/za-praznicite-bankomatite-s-polovin-miliard-leva.363094", "text": "Банкоматите ще бъдат заредени с около половин милиард лева по време на почивните дни по Коледа и Нова година. Родните трезори уверяват клиентите си, че са създали стриктна организация с екипи, които ще зареждат периодично машините и ще следят наличностите по време на празниците.Според данни на Българската народна банка (БНБ) към средата на годината в страната има 5827 ATM устройстваВсеки един банкомат ще бъде напълнен с около 100 бона, а машините, от които освен да се тегли може и да се внася, ще бъдат заредени със 75-80 хил. лева. Така, ако сметнем общия брой на АТМ-те по максималната възможна сума, се оказва, че близо 580 хил. лева ще бъдат на разположение на обществото, пресмята \"Монитор\".\"Нормално е в края на годината да има завишен брой тегления и плащания, тъй като това е времето, в което хората се готвят да посрещнат празниците. Наличието на повече почивни дни също е предпоставка за увеличаване на трансакциите. Подготвени сме да обслужим увеличения обем трансакции“, казаха от една от банките пред \"Монитор\".От друга банкова институция пък заявиха, че е създадена организация за бързо отстраняване на технически неизправности по банкоматите и своевременно зареждане в зависимост от оборотите на теглене.Трезорът дори пазел исторически данни за необходимите обороти по време на празници, както и кои дни и банкомати са по-натоварени и на база на анализа на тези данни ще бъдат предотвратени всякакви проблеми и неудобства за клиентите.\r\nОсвен с пари в брой сънародниците ни ще пазаруват и с кредитни и дебитни карти, което пък е допълнително улеснение, ако не сме имали време да си изтеглим кеш. Проблем е обаче, когато даден търговец не разполага с ПОС терминал и задължително трябва да му платим с традиционните банкноти.По време на миналогодишния празничен декември максималната стойност за разплащане през системата за брутен сетълмент в реално време RINGS в заявка на участник за сетълмент е била за 22,4 млн. лева, а минималната дебитна позиция на банков клиент в заявка за сетълмент е бил на стойност 1,86 лева.RINGS е платежна система за брутен сетълмент в реално време, организирана и поддържана от БНБ. През нея се обработват само плащания в национална валута и всички плащания на стойност на или над 100 000 лв., плащания на клиенти на банките без ограничение в размера, ако са инициирани към системата по желание на банковия клиент, както и плащания въз основа на заявки за сетълмент и по сделки с ценни книжа. През последния месец на миналата година обработените плащания през RINGS са 90 129 броя, показват данните на централната банка.\r\nСреднодневната бройка на плащанията за периода възлиза на 4292, като на 23 декември през платежната системата са минали пиковите 6610 трансакции.Стойността на обработените плащания е над 54 млрд. лева, като среднодневната стойност на периода е 2,5 млрд. лева. Най-много обработени плащания са минали през системата за брутен сетълмент в реално време във времето от 8 до 12 часа.\r\n ", "date": "2017.12.22", "title": "За празниците: Банкоматите с половин милиард лева!"}
{"url": "https://www.dnes.bg/sofia/2017/12/22/obeshtanie-sofiia-shte-se-mie-po-chesto-dogodina.363095", "text": "Улиците в София ще се мият по-често догодина и няма да бъде променяна такса смет. Това стана ясно след като Столичния общински съвет прие план за чистотата на София. Причините за по-честото миене на улиците са свързани с предстоящото българско председателството на Съвета на ЕС и мерките на общината за справяне с мръсния въздух в града.Разходите на столицата за почистване, събиране и третиране на отпадъците през 2018 г. ще бъдат близо 184 млн. лв., което с 11 млн. лв повече от тази година.\"Основното увеличение е в дейностите, свързани с лятното почистване. Увеличаването на средствата и броя на кратностите за почистване чрез измиване на улиците е мярка, свързана както с грижа за чистотата на въздуха, така и имаща отношение във връзка със създаване на по-приветливо състояние на града. 4 пъти годишно миене на улиците с автоцистерна и 10 пъти с т.нар. дюзи“, обясни шефката на екологичната комисия към СОС Лорита Радева.\r\nОт своя страна зам.-кмета Йоана Христова допълни, че лятното почистване не включва само миене, а и метене. \"Включва почистване от наноси на уличните платна, метенето и миенето на подлезите, на тротоарите“, обясни Христова. От опозицията обявиха, че главно ще се чисти около НДК, защото там ще се провеждат срещите с европейските гости и не подкрепиха доклада.\r\n25,2 млн. лв ще отидат за третиране на битови отпадъци - основно в завода за боклука и инсталацията за компостиране. В тази сума се включват и таксите за депониране, които общината плаща на регионалните екоинспекции. 4,5 млн. лв. са заложени в за събиране и транспортиране на едрогабаритни отпадъци като стари мебели.\r\n ", "date": "2017.12.22", "title": "Обещание: София ще се мие по-често догодина"}
{"url": "https://www.dnes.bg/world/2017/12/22/raul-kastro-se-otteglia-ot-posta-si-prez-april-2018-a.363096", "text": "Председателят на Държавния съвет и на Министерския съвет на Куба Раул Кастро потвърди вчера пред парламента, че, предаде ТАСС. \"Когато на 19 април бъде сформиран новият състав на Националното събрание на народната власт, ще завърши моят втори и последен мандат на поста държавен глава и правителствен ръководител. Куба ще има нов председател\" (на Държавния съвет), заяви Кастро, цитиран от вестник \"Хувентуд ребелде\".Кубинските власти обявиха вчера, че първото заседание на парламента в новия му състав, на което ще бъдат избрани членовете на Държавния съвет и неговият председател, ще се състои два месеца по-късно от планираното - на 19 април.Решението за отлагането бе прието във връзка с разрушителните последици от урагана Ирма, който премина през острова през септември.Раул Кастро управлява Куба от 2008 г., когато смени на ръководния пост по-големия си брат, лидера на кубинската революция Фидел Кастро. (БТА)", "date": "2017.12.22", "title": "Раул Кастро се оттегля от поста си през април 2018-а"}
{"url": "https://www.dnes.bg/televizia/2017/12/22/minaloto-napomnia-za-sebe-si-v-saga-za-forsaitovi.363030", "text": "Пети епизод от \"Сага за Форсайтови\" ни пренася в 1899 г.Дарти губи голяма сума на хазарт и стига до фалит. За да ощастливи любовницата си танцьорка, той открадва перлите на Уинифред, но когато тя разбира и се изправя срещу него, той я заплашва с оръжие. Това е повод Уинифред да започне болезнено дело за развод.Соумс живее самотен живот и продължава да скърби за миналото. Той иска наследник и решава, че млада французойка на име Анет Ламот ще представлява подходяща съпруга и се развежда с Айрийн. Соумс посещава Джолиън младши, водейки племенника си - младия Вал Дарти, и го запознава с вече 18-годишната дъщеря наДжолиън Холи. Между двамата млади веднага се усеща силно привличане.  Соумс посещава Айрийн за първи път от дванадесет години и е учудващо щастлив да види, че бившата му жена живее изолирано и самотно. Затова решава да я накара да се върне при него, но изплашена до смърт, Айрийн заминава за Париж. Младият Джолиън решава да я посети и се влюбва силно, но двамата не знаят, че Соумс е наел частен дедектив, който да следи бившата му жена.Връзката на Холи Форсайт и Вал Дарти се разраства, но Джоли Форсайт внезапно ги хваща и им забранява да се женят, а единственото решение на този спор е бой...Гледайте \"Сага за Форсайтови\" на 22 декември от 20:00 часа по телевизия\r\n ", "date": "2017.12.22", "title": "Миналото напомня за себе си в \"Сага за Форсайтови\""}
{"url": "https://www.dnes.bg/balkani/2017/12/22/moshtna-eksploziia-raztyrsi-sydebna-sgrada-v-atina.363101", "text": "Сградата на Апелативния съд в Атина е бил разтърсена от мощна бомбена експлозия снощи, съобщават гръцките медии.\r\nВзривът е хвърлил в шок жителите на гръцката столица, тъй като тътенът от него се е чул на много голямо разстояние.\r\nДо момента няма данни за пострадали и ранени. Преди експлозията е имало обаждане по телефона и районът е бил отцепен от полицията, предаде БТА.\r\nНеизвестно лице е телефонирало в 02.50 ч. в редакцията на \"Вестника на редакторите\" и в сайта на изданието \"Зунгла\", като е казало, че до 40 минути ще избухне бомба в Апелативния съд. На място са пристигнали специалисти по обезвреждане на взривни устройства, които събират данни, за да установят вида на бомбата и да открият нападателите.\r\nВластите смятат, че става дума за терористичен акт. Пред телевизия Скай представител на полицията е потвърдил, че взривът е нанесъл сериозни щети на сградата на съда и на сгради в близост до него.", "date": "2017.12.22", "title": "Мощна експлозия разтърси съдебна сграда в Атина "}
{"url": "https://www.dnes.bg/stranata/2017/12/22/nai-pylnite-kofi-za-smet-na-plovdivchani-i-sofiianci.363097", "text": "Пловдивчани са рекордьори по изхвърлен боклук у нас, показват данни на Националния статистически институт (НСИ) за 2016 г. За година един жител на града под тепетата е пълнил контейнера за смет средно с 543 кг, което е с 23 кг повече спрямо 2015 г. На второ място по количество боклуци се нареждат софиянци, които за година са пълнили кофите с 527 кг., което е с 46 кг повече спрямо 2015 г. Трети по изхвърлени отпадъци са жителите на София област, които обаче преди 2 години са водели класацията с 533 кг боклук на калпак. Най-пестеливи откъм съдържание в контейнерите пък се оказват жителите на Враца, които през миналата година са генерирали средно по 245 кг смет, пише \"Монитор\".\r\nСтатистиката показва, че през миналата година българинът е генерирал средно по 406 кг, или с 13 кг по-малко по-малко спрямо 2015 г.\"Намалената покупателна способност е основна причина за спада на генерираните отпадъци“, обясниха от Министерството на околната среда и водите (МОСВ).\r\nДанните на Евростат показват, че по отношение на количеството изхвърлен боклук българите са под средното ниво за Европейския съюз. По последни данни през 2015 г. в Европа един човек е генерирал по 476 кг. Най-големите \"производители\" на боклук са били жителите на Дания, където един човек хвърлял по 789 кг, следвани от Кипър, Люксембург и Малта с над 620 кг на човек. На дъното на класацията са румънците, които пълнили контейнерите средно с по 247 кг на човек, следвани от поляците и чехите, които пък са генерирали под 300 кг боклуци годишно.\r\nОт НСИ отчитат и спад на предадените за депониране битови отпадъци. През 2015 г. от 61.6% от сметта е била предадена на депо, докато през миналата година делът на отпадъците, откарани на сметище е била 48 на сто. През миналата година у нас са работели 125 депа, като част от тях обслужват няколко общини. В края на миналата година 99,7% от населението е било обхванато от системите за сметосъбиране.", "date": "2017.12.22", "title": "Най-пълните кофи за смет – на пловдивчани и софиянци"}
{"url": "https://www.dnes.bg/index/2017/12/22/receptata-dnes-pecheno-svinsko-s-cherveni-borovinki.362983", "text": "Продукти: 1 кг свинско каре/ 1 чаена лъжичка карамфил/ 1 ябълка, нарязана / 250 г червени боровинки/ 1 чаша пилешки бульон/ 2 супени лъжици канела/ 1 чаена лъжица индийско орехче/ 1 чаена лъжичка джинджифил/ кората от 1 портокал/ 50 г масло / Приготвяне: Поставете свинското каре без да го режете в тава за печене. Покрийте го с карамфила и ябълката, нарязана на резени. Печете на 160 градуса за около 40 минути. Междувременно, за да направите соса от червени боровинки, в тиган задушете 1 или 1 и ½ чаша червени боровинки в 50 г разтопено масло. Разбърквайте, докато плодовете се смачкат. Добавете пилешкия бульон, канелата, индийското орехче, джинджифила, портокаловите корички. Гответе, докато бульонът започне да се изпарява и сосът се редуцира. Изсипете соса върху запеченото месо. Покрийте с фолио. Печете в загрята на 180 градуса фурна за около час. Свалете фолиото и печете още 20 минути до получаване на хрупкава коричка.", "date": "2017.12.22", "title": "Рецептата Dnes: Печено свинско с червени боровинки"}
{"url": "https://www.dnes.bg/stranata/2017/12/22/predpraznichno-vremeto-slynchevo-s-temperaturi-do-5-s.363099", "text": "Днес облачността ще е разкъсана, на места намаляваща до предимно слънчево. Ще духа слаб до умерен вятър от запад-северозапад.Максималните температури ще са между 0° и 5°, за София около 1°, съобщи за \"Фокус\" дежурният синоптик Анна Дякова от НИМХ към БАН.По Черноморието ще има променлива облачност. Ще духа слаб до умерен северозападен вятър. Максимални температури на въздуха: 2 - 4°. Температурата на морската вода е 9° - 10°. Вълнението на морето ще бъде 1 - 2 бала.В планините ще бъде предимно слънчево. Ще духа умерен северен вятър, който след обяд ще се усилва. Максималната температура на височина 1200 метра около 2°, на 2000 метра – около минус 4°.", "date": "2017.12.22", "title": "Предпразнично: Времето – слънчево с температури до 5°С"}
{"url": "https://www.dnes.bg/stranata/2017/12/22/momchilgrad-se-proshtava-s-damla-pocherneniiat-grad-iska-myst.363103", "text": "Община Момчилград обяви днес ден на траур в памет Дамла. \"Убийството потресе всички жители на общината, нека бъдем съпричастни с болката и мъката на близките на детето\", посочват от Общината. По-рано тази седмица заради трагичния случай бяха отменени всички общоградски и публични празненства за предстоящите празници.7-годишното момиченце бе зверски убито от братовчед си Мехмед, който направи пълни самопризнания.Днес детето ще бъде погребано, но страстите в малкото градче не стихват. Страхът на жителите на Момчилград се превърна в гняв. В града открито се отправят призиви за саморазправа с убиеца на Дамла.В сряда вечерта от прокуратурата обявиха, че се провежда разпит на младия мъж пред съдия в окръжния съд, а свчера той бе отведен в апартамента на семейство Муса, за да бъде извършен следствен експеримент.  Малко след това над 50 души се събраха пред блока на убитата Дамла, за да чакат довеждането на убиеца, а районът беше блокиран от полицаи.\"Смърт! Искаме смърт. Да умре като куче. Нека ни го дадат за 5 минути. Не искаме повече време, ние знаем какво да му направим. Какво ще стане - ще го вкарат в затвора на топло и ще го хранят с нашите данъци\", гневяха се насъбралите се.Те недоумяваха как е възможно да бъде оставен убиец да се разхожда 3 дни на свобода. \"Не вярваме вече на никого. Да не го изкарат психичноболен и да го осводят\", чуваха се гневни викове от протестиращите.Роднините на почерненото семейство са в шок. Те не могат да приемат, че Мехмед Хасан е извършител на убийството. Младият мъж и първи братовчед на Дамла бил много близък до семейство Муса.В Момчилград разказват, че се грижел за момичето като баща. Определят го като затворен, неконтактен и дори странен. Въпреки че е на 25 г., никога не е имал приятелка. Нямал и приятели. Не излизал по заведения, предпочитал да стои в дома си. До миналата година Мехмед работел за един от мобилните оператори като касиер, но се отказал, защото работата му налагала контакт с различни хора. След това младият мъж започнал като охранител в предприятие, намиращо се на 10 километра от Момчилград. В същия завод работела и майката на убитото момиче.\"Не искам да вярвам, че го е направил. Винаги сме празнували заедно рождените дни на Дамла, байрамите - също. Просто не вярвам\", казва пред \"24 часа\" Емине Юсеин, леля на убитото момиче.", "date": "2017.12.22", "title": "Момчилград се прощава с Дамла! Почерненият град иска мъст"}
{"url": "https://www.dnes.bg/sofia/2017/12/22/avariia-i-8-kvartala-v-sofiia-bez-parno-i-topla-voda.363104", "text": "Авария по топлопроводи остави на без парно и топла вода части от София. Засегнати са кварталите \"Белите брези\", \"Стрелбище\", \"Красно село\", \"Гоце Делчев\" и части от \"Борово\" и \"Мотописта\". \r\nМалко по-късно на студено останаха \"Лозенец\" и центъра, но там аварията беше отстранена през нощта, съобщи БНТ.\r\nИмаме около 2-3 часа заваръчни дейности, запълване, проба и възстановяване на топлоподаването. Това заяви инж. Боян Паунов от \"Топлофикация-София\".\r\nВ София има около 2000 км тръби, в ранния следобед ще бъде възстановено топлоподаването на засегнатите квартали.", "date": "2017.12.22", "title": "Авария... и 8 квартала в София без парно и топла вода "}
{"url": "https://www.dnes.bg/sofia/2017/12/22/roditeli-ot-zabavachka-na-protest-iskat-si-uvolnenata-direktorka.363113", "text": "Има натиск чрез SMS-и, обаждания и листчета кои деца да бъдат приети \"по втория начин\", който идва от дирекция \"Образование\" в Столичната община и от районните кметове. Това обяви уволнената директорка на 164 ОДЗ \"Зорница\" в кв. \"Горна баня\" Мариана Иванова.\r\nТя е получила заповедта за уволнение на 20 декември. Мотивите са, че има нерегламентиран прием на 24 деца.\r\nИванова уточни, че тези 24 деца са приети за четири години. Този прием става чрез документи за хронично заболяване или за специални образователни потребности след обаждане или есемес от началници в Столичната община.\r\nДиректорката е получавала есемеси от районния кмет на \"Овча купел\" Христина Семерджиева. По думите й натиск упражнява и директорката на отдел \"Образование\" Мария Минчева – обикновено чрез експерта Ирен Николова.\r\nМариана Иванова е готова да покаже писмени доказателства – есемеси. Категорична е, че на подобен натиск са подложени директорите на всички общински градини в София, заяви тя пред bTV.\r\nТя е категорична, че пари не е взимала. Чувала е, че родители са плащали по 3000 до 5000 лв. на по-високо ниво, но признава, че няма доказателства.\r\nОДЗ \"Зорница\" е единствената детска градина с яслена група в \"Горна баня\". Иванова е искала разширяване на градината и откриване на нови групи, но общината не е съдействала това да се случи.\r\nУчителите в градината и родители на деца, които посещават или са посещавали ОДЗ \"Зорница\" застават зад уволнената директорка.\r\nТе смятат, че заради нея екипът на детската градина работи добре. Една от протестиращите майки обаче смята, че проблемът е във вкарването на деца, които са извън списъците.", "date": "2017.12.22", "title": "Родители от забавачка на протест: Искат си уволнената директорка"}
{"url": "https://www.dnes.bg/stranata/2017/12/22/karina-popari-nadejdite-ni-za-sniag-po-koleda-a-na-nova-godina.363102", "text": "Най-студено е по-високите полета на Трън, където са били измерени температури от порядъка на 15-16° под нулата.За другата седмица се очаква антициклонът да започне да ни носи топли въздушни маси. Максималните температури ще бъдат положителни, съобщи синоптикът Симеон Матев в студиото на \"България сутрин\".Днешният 22 декември се очаква да бъде доста по-мек от предишните дни. Очаква се главно в Предбалкана и в планинските райони да превали сняг.\"Пътуващите към 14-15 ч. трябва да бъдат внимателни и подготвени за зимни условия. Въпреки това няма да има условия за поледици\", каза още Матев.По думите му на Бъдни вечер ще настъпи чувствително затопляне. Температурите ще скочат до 10° над нулата. На Коледа ще бъде слънчево с температури от 8° до 14°.След затоплянето по Коледа ще има условия за мъгли в по-ниските части. В планините температурите ще останат около 5°.Около Нова година в Северна България се очаква да започне да вали дъжд и постепенно той да се превърне в сняг. Все още обаче не се знае колко точно ще вали и къде, уточни още синоптикът пред .В останалата част от континента ще има силни валежи. В централните и северни части на САЩ пък се очаква арктично нахлуване.\r\n ", "date": "2017.12.22", "title": "\"Карина\" попари надеждите ни за сняг по Коледа. А на Нова година?"}
{"url": "https://www.dnes.bg/stranata/2017/12/22/goliamoto-pytuvane-spirat-kamionite-ot-16-do-20-chasa.363105", "text": "Днес, в последният работен ден преди почивните дни за Коледа, между  часа ще бъде ограничено движението на камионите над 12 тона по автомагистралите и най-натоварените пътища. Това съобщиха от пресцентъра на Агенция \"Пътна инфраструктура\". \r\nЦелта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. \r\nТежкотоварният трафик ще бъде спрян и в последния почивен ден – , от 1. Същите ограничения ще има и в  - .\r\nНа интернет страницата на Агенция \"Пътна инфраструктура\" е публикувана заповедта за временната организация на движението на МПС над 12 т по участъци от републиканската пътна мрежа през 2018 г. при празнични и почивни дни. Документът е подписан от председателя на УС на АПИ инж. Дончо Атанасов, от директора на ГД \"Национална полиция“ Христо Терзийски и от изпълнителния директор на ИА \"Автомобилна администрация“ Красимир Сребров.\r\nПрез 2018 г. при официални празници, както е и в момента, ще се спира движението на превозните средства над 12 т в последния работен ден преди празника - от 16.00 до 20.00 часа и в последния почивен ден – от 14.00 до 20.00 часа. Ограничението ще е за следните пътни участъци:\r\nОграничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\n ", "date": "2017.12.22", "title": "Голямото пътуване: Спират камионите от 16 до 20 часа"}
{"url": "https://www.dnes.bg/obshtestvo/2017/12/22/pytnata-agenciia-presmetna-chaka-350-mln-ot-vinetki.363137", "text": "Около 350 млн. лева приходи от винетки се очаква да реализира Пътната агенция за тази година.За сравнение през миналата година те са били 317 млн. лв., съобщи инж. Дончо Атанасов, председател на УС на Агенция \"Пътна инфраструктура\" на брифинг, на който бяха представени новите стикери.Разпростанението на винетките за 2018 г. в дистрибуторската мрежа  започва от днес. Започнала е продажбата на годишните винетни стикери, а  от понеделник започва и продажбата на тримесечните за леки коли и  еднодневните винетки за тежкотоварните автомобили.За първи път  годишните винетки ще важат от датата на купуването им. В момента  валидността на годишната винетка е до 31 януари независимо от това кога е  закупена. За първи път от догодина ще има и тримесечна винетка за  леките коли. Цената й е 54 лева.Дончо Атанасов каза още, че съотношението между приходите от продажба на  винетки за леки и за тежкотоварни автомобили е 70:30. Постъпленията от  леките коли ще са около 250 млн. лв., а прогнозата за камионите е около  95 млн. лв.По думите му постъпленията в бюджета също са с доста голям ръст, което се дължи на всички проверки и контролни функции, които МВР съвместно с АПИ осъществява по пътната инфраструктура.\"Хубавото на 2017 г. освен по-високите приходи и по-голямата продажба е, че намаляваме бракуваните винетки и нямаме засечени фалшиви\", коментира шефът на Пътната агенция, цитиран от \"Фокус\".По думите му амбицията е в рамките на  2018 г. ТОЛ системата да  започне да функционира.\"В момента има решение на  ВАС, с което ни се разрешава предварително подписване на договора.  Независимо от всичко ние ще изчакаме, на 29 януари е делото във ВАС по  същество\", каза той и обясни,  че подготовката за въвеждането на ТОЛ системата е започнала.След като има решение на ВАС по подадените жалби от участниците в  тръжната процедура, ще стартира подписването на договора съобразно  решението на съда.Според него тази  система не може да се въведе за една година. По думите  му това е тежко изпитание за цялата администрация.\"Във всички държави, където  са въвеждани ТОЛ системи, е имало доста проблеми\", коментира инж.  Атанасов.Сред приоритетите за следваща година той посочи започване на реално строителство на магистрала \"Хемус\", стартиране на процедурите за строителство на автомагистрала \" Русе - Велико Търново\", магистрала \"Струма\" в частта Кресна. По думите му има 6000 километра пътища в много тежко състояние, особено по третокласната пътна мрежа.", "date": "2017.12.22", "title": "Пътната агенция пресметна, чака 350 млн. от винетки"}
{"url": "https://www.dnes.bg/obrazovanie/2017/12/22/novi-pravila-za-gimnaziiata-smiatat-ocenkite-ot-5-6-i-7-klas.363136", "text": "Годишните оценки по всеки учебен предмет при завършване на основно образование ще се вписват като среден резултат от бележките от цялата прогимназия - пети, шести и седми клас. Това става ясно от промени в Наредба 11 за оценяване на резултатите от обучението на учениците. Така на практика за вход в гимназия вече ще важат оценките от цялата прогимназия, а не както досега само от седми клас, пише в \"Монитор\".Например ако дадена гимназия определи като балообразуваща оценката по български език, ще се вземе предвид средният успех по предмета от пети, шести и седми клас.\r\nПромените влизат в сила от следващата 2018-2019 учебна година и първите засегнати ще бъдат сегашните шестокласници.Нововъведението е в синхрон с новите учебни програми които миналата година обхванаха учениците от 1-ви и 5-и клас, а от тази и във 2-ри, 6-и и 8-и клас. За настоящите седмокласници правилата остават същите, като за балообразуваща ще се използва само оценката от последната година в прогимназията.Според директорката на 31-во СУЧЕМ, известно още като Бастилията, Надежда Николчева новият подход е по-справедлив и мотивиращ за учениците. Тя обясни, че по този начин няма да се пренебрегнат постиженията на децата от пети и шести клас, ако например те са били по-високи от тези в последната година на прогимназията. Кои да бъдат балообразуващите предмети за вход в гимназия, се решава индивидуално от педагогическия съвет на училището. Така в едно училище могат да приемат с оценки по физика, в друго - по химия, в трето - по български език и математика. По този начин учениците ще се стимулират да учат по всички предмети, коментира още Николчева. Също така ако на даден ученик му вървят предмети като физика и биология, а не е толкова силен по традиционните математика и български, това може също да му послужи при кандидатстване за гимназия. \r\nТазгодишните седмокласници ще трябва да наблегнат на 11 произведения на БГ класици в подготовката си за националното външно оценяване по български език и литература догодина. Това става ясно от проект за учебно-изпитната програма на т.нар. малки матури, публикуван на сайта на образователното министерство за обществено обсъждане. В конспекта влизат \"На прощаване\" на Христо Ботев, Вазовите \"Една българка\", \"Немили-недраги\", \"Опълченците на Шипка\" и \"Българският език\". Седмокласниците ще трябва да обърнат внимание и на откъса \"Ниагара!...\" от \"До Чикаго и назад\" на Алеко Константинов и на \"Бай Ганьо у Иречека\" из \"Бай Ганьо\". В конспекта влизат още \"Неразделни\" на Пенчо Славейков, \"Заточеници\" на Пейо Яворов, \"По жътва\" от Елин Пелин и \"По жицата\" на Йордан Йовков. Изпитът от националното външно оценяване е писмен, като форматът остава като миналогодишния. Седмокласниците ще имат тест, разделен на два модула, с максимален резултат 100 точки.", "date": "2017.12.22", "title": "Нови правила за гимназията – смятат оценките от 5, 6 и 7 клас"}
{"url": "https://www.dnes.bg/zvezdi/2017/12/22/seks-li-skandali-li-izriazvat-mat-deimyn-ot-film.363140", "text": "Над 16 500 души се подписаха в онлайн петиция за премахването на сцените на актьора Мат Деймън от филма \"Бандитките на Оушън \", който трябва да излезе на екран през юни 2018 година, съобщава Франс прес.\r\nИскането е във връзка с разразилите се скандали за сексуални посегателства, разтърсили напоследък Меката на киното - Холивуд.Петицията настоява продуцентите на лентата, Джордж Клуни и Марк Содърбърг, да изрежат кадрите с кратката поява на Мат Деймън.Реакцията на хората срещу актьора е, заради изказването му преди време, че Холивуд все пак не е гнездо на масови сексуални посегателства и че трябва да се прави разлика между изнасилване и опипване.\"Това, за което не се говори, е че съществуват хора, и те са мнозинство, които не правят такива неща. Аз съм работил с тях и съм сигурен в тяхната почтеност!\", БТА цитира думите на Мат Деймън.", "date": "2017.12.22", "title": "Секс ли? Скандали ли? Изрязват Мат Деймън от филм!"}
{"url": "https://www.dnes.bg/stranata/2017/12/22/mlad-myj-skochi-ot-7-etaj-na-blok-v-blagoevgrad.363149", "text": "Млад мъж загина, след като скочи от седмия етаж на жилищен блок в Благоевград, съобщи \"Дарик\".\r\nТрагедията се разиграла на 21 декември, около 18:40 часа, в квартал \"Еленово\".\r\nНа място е извикан медицински екип, който само констатирал смъртта на 33-годишния мъж. \r\nПолицията изяснява причините за инцидента. Най-вероятно става дума за самоубийство.", "date": "2017.12.22", "title": "Млад мъж скочи от 7 етаж на блок в Благоевград"}
{"url": "https://www.dnes.bg/stranata/2017/12/22/popareni-nadejdi-bez-lekarstva-za-bolnite-na-hemodializa-v-lovech.363106", "text": "Центърът за хемодиализа към ловешката болница върна пациенти днес поради липса на медикаменти. Напрежението в лечебното заведение расте, а персоналът продължава да очаква заплати за септември и пари за лекарства и консумативи, въпреки обещанията, че ще бъдат изплатени. Ако средствата не бъдат осигурени, работещите в болницата готвят колективна оставка.Животоподдържащите медикаменти за хемодиализа бяха доставени по-късно от друга болница и така няколко човека все пак получиха лечение.Пациентите споделиха пред , че болницата е в окаяно състояние, а лекарите работят без заплати, само и само на постъпващите да им се окаже медицинска помощ. Ако центърът за хемодиализа затвори врати, болните трябва да ходят в съседни градове, което за някои е непосилно.Припомняме, че болницата в Ловеч е в тежко финансовото състояние и освен липсата на консумативи за лечение на пациентите, работещите там са без заплати от месеци.Медиците са дали срок до утре, а от министерството на здравеопазването бяха обещали, че ще изплатят заплатите на служителите.\r\n ", "date": "2017.12.22", "title": "Попарени надежди! Без лекарства за болните на хемодиализа в Ловеч"}
{"url": "https://www.dnes.bg/science/2017/12/22/nauchnoto-otkritie-na-godinata-slivaneto-na-dve-neutronni-zvezdi.363138", "text": "Проследяването на процеса на сливане на две неутронни звезди, при който за пръв път бяха регистрирани едновременно гравитационни и електромагнитни вълни, беше обявено за научното откритие на 2017, съобщава Франс прес.\r\nАгенцията се позовава на публикация на научното списание \"Сайънс\". \r\nЯвлението беше наблюдавано през месец август. То позволи да бъдат потвърдени няколко модела на астрофизиката и разкри произхода на множество тежки елементи на материята. Феноменът за пореден път доказа принципите на общата теория на относителността, формулирана от Алберт Айнщайн.\r\nСблъсъкът на двете неутронни звезди се е състоял на разстояние от 130 милиона светлинни години от Земята. Той е генерирал едва забележими трептения във време-пространството, наречени гравитационни вълни. Те бяха уловени от три гигантски инструмента на Земята - два в САЩ и един в Европа.\r\nТези вълни, предсказани от Айнщайн, бяха регистрирани за пръв път при сливането на две черни дупки през 2015 година и донесоха Нобелова награда за физика за 2017 на своите откриватели.\r\nГравитационните вълни откриха нови хоризонти за наблюдение на Вселената, тъй като ще могат да бъдат проследявани обекти, които не излъчват светлина.\r\n\"Регистрирането на всички катаклизми в космоса обещава да предизвика революция в астрофизиката\",изтъква сп. \"Сайънс\".\r\nСред другите важни научни открития за 2017-а изданието посочва идентифицирането на нов вид орангутан в Индонезия и новата датировка на череп отпреди 300 хиляди години.Тя връща със 100 хиляди години назад във времето появата на първия Хомо сапиенс. /БТА/", "date": "2017.12.22", "title": "Научното откритие на годината: Сливането на две неутронни звезди"}
{"url": "https://www.dnes.bg/obshtestvo/2017/12/22/goli-lovci-chukat-na-kyshta-bez-vrata-iz-detska-knijka-za-nai-malkite.363135", "text": "\"Имало едно време трима ловци. Двамата ходели голи, а третият - без дрехи. Имали те три пушки - двете не били заредени, а в третата нямало патрони\". Така започва приказка от сборник със заглавие \"Трите прасенца и други приказки\", която възмути десетки родители.Текстът е съставен от логически противоречия, а разказът е подкрепен с картинка, на която са илюстрирани голи мъже, които се целят в един от \"избягалите\" зайци.Наскоро Кристина Йорданова от Горна Оряховица купила книжката за сина си и попаднала на възмутителната илюстрация.\"Мъжете са голи, имат татуировки, оръжия. Това не е подходящо за деца. самата приказка няма смисъл\", коментира пред  майката.Книжката е дело на издателство ПАН. На корицата пише, че е за деца, които тепърва се учат да четат, затова и буквите са големи.Оказа се, че тя е направила впечатление на родители още преди години, но така и не е бика спряна от разпространение и се продава със същата илюстрация на голи ловци.И въпреки недоволството на родителите, които купуват книгата без да са наясно със съдържанието, издателството продължава да я преиздава.\"Просто ми е странно от какви неща като родител трябва да предпазвам детето си\", добави Кристина Йорданова.", "date": "2017.12.22", "title": "Голи ловци чукат на къща без врата. Из детска книжка за най-малките..."}
{"url": "https://www.dnes.bg/temida/2017/12/22/zadyrjaha-66-godishen-uchitel-za-bludstvo-s-maloletna.363147", "text": "Районната прокуратура – Казанлък повдигна обвинение спрямо 66-годишен учител и го задържа за 72 часа за блудство с малолетна.Досъдебното производство е образувано на 20 декември за това, че на 13 декември в Казанлък, мъжът е извършил действие с цел възбуждане или удовлетворяване на полово желание без съвкупление по отношение на 13-годишно момиче, съобщиха от Апелативната прокуратура – Пловдив. \r\nДо момента са извършени разпити на свидетели пред съдия и в присъствието на инспектор от Детска педагогическа стая, изготвена е техническа експертиза, приобщени са писмени и веществени доказателства и е повдигнато обвинение. Предстои установяване на цялостната дейност по извършване на престъпление против половата неприкосновеност.\r\nПредстои разглеждане от съда на искане за определяне на мярка за неотклонение „задържане под стража“ спрямо учителя. \r\nРайонна прокуратура – Казанлък счита, че се касае за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице. \r\nАргументите на представителя на Районна прокуратура-Казанлък за законосъобразност на мярка за неотклонение \"задържане под стража\" е, че следва да се осуети възможност за въздействие от страна на обвиняемото лице спрямо пострадалата и свидетели на престъплението.", "date": "2017.12.22", "title": "Задържаха 66-годишен учител за блудство с малолетна"}
{"url": "https://www.dnes.bg/stranata/2017/12/22/ekshyn-djip-ne-spria-na-stop-palka-blysna-patrulki.363146", "text": "Шофьор от велинградското село Драгиново е задържан, след като не спрял за проверка и блъснал два полицейски автомобила, съобщиха от МВР - Пазарджик.Тази нощ около 03:00 часа на централния булевард във Велинград автопатрул засякъл джип \"Чероки\", движещ се с висока скорост. Полицаите подали сигнал на водача да спре със светлинна и звукова сигнализация на служебния автомобил, но той не се подчинил и продължал.Полицейският екип тръгнал след него, като на помощ пристигнал и втори автопатрул. Мъжът рязко спрял возилото, тръгнал с пълна газ на заден ход и блъснал намиращите се зад него служебни \"Опел Астра\" и \"Киа\". След минути полицаите засекли джипа, ударен във вратата на гараж и изоставен.При последвалите издирвателни и заградителни действия е задържан собственикът на джипа - 33-годишен мъж с инициали М. Б. от велинградското село Драгиново. Спрямо него е образувано полицейско производство. При инцидента няма пострадали полицейски служители или граждани.", "date": "2017.12.22", "title": "Екшън: Джип не спря на стоп палка, блъсна патрулки"}
{"url": "https://www.dnes.bg/obshtestvo/2017/12/22/razgrad-pazardjik-ili-iuar-kyde-da-otidat-masud-i-terez.363148", "text": "Протест в защита на две малки лъвчета се организира днес. Лъвчетата Терез и Масуд са родени в зоопарка в Разград, но тяхната майка ги отхвърлила. Затова те бяха изведени от клетката и в момента се отглеждат доброволно от сдружение \"Дивите животни\".За двете лъвчета имаше план - те да бъдат изпратени първо в Холандия, където да свикнат с големите котки, а по-късно да заминат към Република Южна Африка, където да бъдат пуснати да живеят на свобода. \r\nИ така, до момента, в който кметът на Разград и общинския съвет на града не решават да гласуват да подарят двете лъвчета на зоокъта в Пазарджик, където условия за живот на двете котки няма. \r\nДнес министърът на околната среда и водите Нено Димов ще се срещне днес с председателя на сдружението \"Четири лапи\" Явор Гечев, за да намерят най-подходящото решение за двете лъвчета от зоокъта в Разград - Масуд и Терез. Това каза министър Димов пред БТА.\r\nТой посочи, че за тях в момента в рамките на България е проблематично да се намери подходящо място. \r\nДимов отбеляза, че \"Четири лапи\" е може би най-добре запозната, благодарение и на международната си мрежа, къде те могат да се чувстват максимално добре. \r\n\"Министерството е абсолютно мотивирано, съвместно с неправителствената организация \"Четири лапи\", да намери най-доброто решение за тези две лъвчета, коментира Нено Димов.\r\nНа срещата ще бъдат обсъдени и съвместни действия за цялостното състояние на зоологическите градини в страната. \r\n\"Ако гражданите искат да има зоологическа градина в техния град, трябва да са готови през местните данъци и такси и през общинските пари, които се дават, да ги приведат в съответствие с изискванията на закона\", смята министърът.", "date": "2017.12.22", "title": "Разград, Пазарджик или ЮАР: Къде да отидат Масуд и Терез?"}
{"url": "https://www.dnes.bg/sofia/2017/12/22/toplofikaciia-obeshta-parno-shte-ima-do-chasove.363160", "text": "Над 20 хил. души в София са без парно и топла вода от вчера следобед, от \"Топлофикация – София\" обещават в ранния следобед днес топлоподаването да бъде възстановено.Засегнати са кварталите \"Красно село\", \"Гоце Делчев\", \"Стрелбище\", \"Бели брези\", \"Мотописта\" и част от \"Борово\". Те останаха без парно и топла вода и преди 10 дни, а аварията от вчера е на същото място.Друга авария остави без топлоподаване вчера кв. \"Лозенец\" и част от центъра, но тя е отстранена към 3 ч. през нощта.", "date": "2017.12.22", "title": "\"Топлофикация\" обеща: Парно ще има до часове!"}
{"url": "https://www.dnes.bg/stranata/2017/12/22/koledno-pytuvane-v-hod-stotici-hiliadi-bylgari-na-pyt.363118", "text": "Засилен трафик се очаква в последния работен ден преди коледните празници. Стотици хиляди българи тръгват на път, за да посрещнат Бъдни вечер и Коледа с близките си.\r\nЗасилено полицейско присъствие ще има в цялата страна. На основните изходи на София пътните полицаи ще следят за нормалното придвижване на автомобилите.\r\nНай-натоварен се очаква да бъде трафикът по автомагистрала \"Тракия\" по направлението за Пловдив, както и пътищата в посока Перник, пише Нова тв.От КАТ съветват да спазваме по-голяма дистанция и да караме със съобразена скорост.", "date": "2017.12.22", "title": "Коледно пътуване в ход – стотици хиляди българи на път!"}
{"url": "https://www.dnes.bg/obshtestvo/2017/12/22/studenti-radvat-s-pisma-vyzrastni-hora-za-koleda.363133", "text": "По случай празниците студенти от Софийския университет са захванали поредната благородна кауза. Младежите пишат писма до абсолютно непознати възрастни хора навръх Коледа.\r\n\"Инициативата се провежда за трета поредна година. Идеята е, че живеем в много сиво и страшно ежедневие. Искаме да покажем внимание и жест към хората\", отбеляза един от организаторите на инициативата - Пламена.\r\n\"През изминалата седмица всеки един от студентите, който имаше желание, можеше да вземе писмо и лист, на който да запише своето пожелание. След това можеше да го пусне в избираема пощенска кутия. Целта е да докажем, че няма причина да покажеш доброта към непознат\", посочи Лидия пред репортера на  Димитър Димитров.\r\nСтудентите споделиха, че част от писмата ще бъдат раздадени и извън София. На абсолютно произволен принцип в провинциалните градове ще бъдат пуснати писмата в случайни пощенски кутии, обясниха те.\r\n\"Ние сме доказателство, че тази традиция ще бъде продължена. Отзивите от миналата година бяха много добри. Хората се радват и обичат да получават писма\", подчерта Лидия.\r\n ", "date": "2017.12.22", "title": "Студенти радват с писма възрастни хора за Коледа"}
{"url": "https://www.dnes.bg/balkani/2017/12/22/pod-planinite-na-halkidiki-pone-230-tona-zlato.363139", "text": "В Германия не се добива злато, но една европейска страна - Гърция, очевидно има неоползотворени възможности, тъй като под планините на Халкидики се крие голямо съкровище от ценни метали, пише в най-новия си брой немският икономически в. \"Ханделблат\".\r\nВ материала, цитиран от гръцкото издание Нюз.ин, се казва, че цифрите са доста впечатляващи и по преценки на компанията \"Елиникос хрисос\" в недрата има залежи от поне 230 тона чисто злато и допълнително още 1500 тона сребро.\r\nВестникът коментира, че добивът на злато в мините Скуриес и Олимпиада е трябвало да започне още през 2015 г., но това не се е случило поради отказ на правителството в Атина да издаде разрешителни.\r\nНаличният жълт ценен метал в Гърция се възприема от много инвеститори като \"сигурно пристанище\" за тях. Често пъти обаче инвестиционните рискове не се споменават, пише още \"Ханделсблат\". /БТА/", "date": "2017.12.22", "title": "Под планините на Халкидики – поне 230 тона злато"}
{"url": "https://www.dnes.bg/world/2017/12/22/puchdemon-predloji-na-rahoi-da-se-sreshtnat-izvyn-ispaniia.363165", "text": "Отстраненият от централните испански власти каталунски регионален премиер Карлес Пучдемон предложи днес на испанския министър-председател Мариано Рахой да се срещнат извън Испания, предаде Франс прес.\r\n\"Готов съм да се срещна с Рахой в Брюксел или където и да било другаде в Европейския съюз освен Испания по очевидни причини\", каза Пучдемон пред журналисти в белгийската столица.\r\nБившият каталунски премиер говори след победата на неговия просепаратистки лагер на предсрочните избори в Каталуния вчера. На Пучдемон в Испания са повдигнати обвинения в бунт и противодържавна дейност и има риск той да бъде арестуван, ако се върне в страната, припомня Франс прес.Изборите в Каталуния ратифицираха референдума, на който жителите на областта гласуваха за независимост от Испания, каза още бившият регионален премиер, цитиран от ТАСС.\r\nПучдемон заяви, че е готов да се върне в Испания, ако получи гаранции от централните власти, че може да оглави новото каталунско правителство, предадоха Ройтерс и Асошиейтед прес.\r\nТой поиска да бъде възстановен на своя пост наред с други отстранени каталунски ръководители.\r\nПодкрепящите независимостта на автономната испанска област партии спечелиха общо крехко мнозинство на произведените вчера избори. Сега предстоят сложни преговори за съставяне на нов просепаратистки кабинет на Каталуния, отбелязва АП.\r\nПучдемон поиска да бъде \"чут\" от Европейския съюз, предаде още Франс прес.\r\n\"Само искам от Европейската комисия и други институции (на ЕС) да чуят и каталунския народ, а не само испанската държава\", заяви той.", "date": "2017.12.22", "title": "Пучдемон предложи на Рахой да се срещнат извън Испания"}
{"url": "https://www.dnes.bg/obrazovanie/2017/12/22/vuzf-poluchi-za-vtori-pyt-akreditaciia-ot-britanskiia-akreditacionen-syvet.363229", "text": "За втори път Висшето училище по застраховане и финанси (ВУЗФ) получи британска акредитация от Британския акредитационен съвет (The British Accreditation Council - BAC), а с това и международно признание за качеството на образованието, което предлага. \r\nРешението беше взето на заседание на Акредитационния съвет на BAC, което се проведе на 14 декември 2017 г., като акредитацията се дава за максималния 4-годишен период.\r\nПолучената акредитация е доказателство, че стандартите за качество във ВУЗФ отговарят на британските и международни изисквания в областта на висшето образование, както и че университетът следва най-добрите световни практики при осигуряването на подготовка и конкурентно предимство на студентите си. Получаването на британска акредитация повишава стойността на издаваната от ВУЗФ диплома, като улеснява международната реализация на възпитаниците на висшето училище.\r\nВ официалния доклад на BAC се посочват някои от силните характеристики на ВУЗФ, благодарение на които е взето решение да се издаде акредитацията: ясна организационна структура с висококвалифициран и опитен персонал; добра атмосфера на работа; лесни и достъпни канали за комуникация със студентите; високо ниво на преподаване и висококвалифициран академичен състав, преподаватели с богат практически опит; силни връзки с бизнеса и множество международни контакти; ясна стратегия за развитие; добра учебна база; самостоятелно издателство, което предлага отлични възможности за публикации на академичния състав; богата библиотечна база; висока оценка на студентите за висшето училище; отлични услуги за кариерно ориентиране и развитие на студентите и др.\r\nЗа пръв път ВУЗФ получи британска акредитация през 2013 година и кандидатства за подновяването й през настоящата 2017 г. В края на септември т.г. инспектори от BAC бяха на двудневно посещение във ВУЗФ. \r\nТова е поредното признание за качеството на образованието, което ВУЗФ предлага. Само преди дни новото издание на Рейтинговата класация на висшите училища за 2017 г. нареди ВУЗФ в топ 5 на най-добрите университети с профил „Икономика“ в България. Тазгодишната класация „Новатори в образованието“ пък отличи ВУЗФ като един от големите иноватори сред висшите училища у нас.\r\nБизнес университетът предлага на студентите си възможност да се запишат в 15 бакалавърски и над 25 магистърски програми в сферата на застраховането, финансите, мениджмънта, корпоративното управление, шоубизнеса и журналистиката. Има съвместни програми и с европейски университет, а през 2014 г. получава и институционална акредитация с най-висока оценка от частните университети – 9,04.", "date": "2017.12.22", "title": "ВУЗФ получи за втори път акредитация от Британския акредитационен съвет"}
{"url": "https://www.dnes.bg/politika/2017/12/22/borisov-ne-dade-terez-i-masud-na-zooparka-v-pazardjik.363230", "text": "Двете лъвчета Терез и Масуд, родени в зоопарка в Разград, ще бъдат отглеждани във възможно най-подходящите за тях условия. С това се ангажира министърът на околната среда и водите Нено Димов на среща при премиера Бойко Борисов с представители на фондациите \"Четири лапи\" и \"Дивите животни\", съобщиха от правителствената пресслужба.Министърът е заявил категорично, че животните няма да бъдат настанени в зоопарка в Пазарджик, както реши общинският съвет в Разград.Причината е, че пазарджишката зоологическа градина не разполага с подходящи условия за отглеждане на малки лъвове. Ако се наложи, министърът може да пристъпи към конфискацията им в полза на държавата.На среща с представителите на фондациите в екоминистерството е договорено също да се подготвят промени в законодателството, даващи гаранции за защита на животните в подобни случаи.Ще бъдат направени също поредица от дискусии на местно ниво за дейността на зоологическите градини.Докато Нено Димов говореше с премиера стотина души се събраха пред Министерски съвет на протест, заради Терез и Масуд, които през септември се родиха в зоопарка в Разград.Общинският съвет в града реши да подари животните на зоопарка в Пазарджик, което предизвика протеста на екозащитниците, според които лъвчетата няма да оцелеят дълго там, защото условията са крайно лоши и неподходящи за тях.", "date": "2017.12.22", "title": "Борисов не даде Терез и Масуд на зоопарка в Пазарджик"}
{"url": "https://www.dnes.bg/index/2017/12/22/godinata-v-snimki-mart-2017.362313", "text": "По традиция в края на годината Dnes.bg събира за вас най-интересните и любопитни снимки от отминаващите 12 месеца.\r\nДо 31-ви декември всеки ден ще ви представяме избраните кадри за отделните месеци.След като вече видяхме най-интересните снимки за зимните , време е да минем на пролетно настроение с кадрите за март. Насладете им се!\r\n ", "date": "2017.12.22", "title": "Годината в снимки: Март 2017"}
{"url": "https://www.dnes.bg/obshtestvo/2017/12/22/bylgarsko-voenno-chudo-geroizym-v-nebeto.363220", "text": "Според Ньойския договор от 1919 година България няма право на бойна авиация. Това определя забавеното развитие на военновъздушните сили. Макар ограниченията да отпадат през 1938 година, вече е късно да се навакса загубеното време, тъй като до следващата Световна война остава само година.\r\nБългария се присъединява към Tристранния пакт на 1 март 1941 година, а на 6 април от нейна територия германски войски навлизат в Югославия и Гърция. Това провокира въздушни нападения над страната, като са бомбандирани 25 населени места в България и загиват 115 души.\r\nНа 13 декември 1941 година под германски натиск Народното събрание самоуверено обявява символична война на САЩ и Великобритания. Очакванията са, че от този акт за България няма да има никакви военни последствия. Германските победи създават впечатлението, че краят на войната е близо.\r\nДействително военните действия през 1941-1942 година се развиват далеч от границите на България, но времето не е използвано рационално. Исканите доставки от Германия се изпълняват мудно, а от договорените изтребители Messerschmitt Bf 109 пристигат само половината. Към 1 септември 1943 година българската военна авиация разполага с 267 самолета, но само малка част от тях са модерни, а другите са физически и морално остарели. Те са от различен произход - немско, полско, чехословашко, френско и друго производство, а за тях няма достатъчно резервни части.\r\nСитуацията в небето над България се променя рязко в края на септември 1943 година, когато с овладяването на основни италиански летища англо-американската авиация получава възможност да нанася удари по Балканите.", "date": "2017.12.22", "title": "Българско военно чудо: Героизъм в небето!"}
{"url": "https://www.dnes.bg/obshtestvo/2017/12/22/za-nashite-deca-blagotvoritelen-koleden-bazar.363178", "text": "\r\nИ тази година в кампанията се включи Investor Media Group, част от която е и телевизия .Инициативата се провежда за 5-а поредна година, като от тазгодишното издание средствата ще отидат в помощ на семейства, които са на път да изоставят своите новородени бебета.Благотворителният базар бе открит сутринта, а повечето неща, които се продават, са дело на служителите на Investor Media Group. Част от предметите са ръчно изработени картички, бижута и книги.\"Идеята е по Коледа да бъдем добри. В нашата медийна група постоянно се организират такива инициативи\", сподели водещата на предаването \"Фамилно\" Доника Ризова.По-рано днес ансамбъл \"Българе\" посети телевизията. Коледарите отправиха пожелание за здраве, берекет и успешна година.", "date": "2017.12.22", "title": "За нашите деца: Благотворителен коледен базар"}
{"url": "https://www.dnes.bg/sofia/2017/12/22/ogromni-tapi-v-sofiia-gradskiiat-transport-zakysniava.363233", "text": "Големи задръствания са се образували в централната част на София.С най-голямо закъснение се движи градският транспорт, минаващ през Орлов мост, бул. \"Евлоги и Христо Георгиеви\" и бул. \"Акад. Иван Евстатиев Гешов\".До 30 минути закъсняват автобуси с номера 76, 72, 280, 604, съобщиха от Центъра за градска мобилност (ЦГМ) пред \"Фокус\".По-рано авария спря тролеи и трамваи по булевардите \"България\", \"Цар Борис Трети\" и в района на Петте кьошета в София, съобщиха от Столичната община. Повредата дошла от прекъснат кабел на електрозахранването, за чието отстраняване бе необходимо повече време. Това усложни още повече и без това натоварения заради големия трафик график на градския транспорт. \r\n ", "date": "2017.12.22", "title": "Огромни тапи в София, градският транспорт закъснява"}
{"url": "https://www.dnes.bg/eu/2017/12/22/rahoi-katalunskite-separatisti-gubiat-podkrepa.363212", "text": "Каталунските сепаратисти продължават да губят подкрепа, но с по-малко, отколкото би ни се искало, заяви днес испанският премиер Мариано Рахой, цитиран от Ройтерс.\r\nКоментирайки произведените вчера в Каталуния предсрочни избори, Рахой изрази очакване в испанската автономна област да започне нова ера, основана на диалог. \r\nРегионалните избори показаха разнообразието на гледните точки в Каталуния, отбеляза той и призова новото правителство на автономната област да спазва испанското законодателство, предаде Асошиейтед прес.Няма да приема каквито и да било ходове, нарушаващи конституцията на Испания, даде да се разбере Рахой, цитиран от Ройтерс.\r\nТой отхвърли предложението на отстранения каталунски премиер Карлес Пучдемон да се срещнат, предаде Франс прес.\r\nРахой посочи, цитиран от Ройтерс, че вместо това Пучдемон трябва да се срещне с ръководството на центристката партия \"Сиудаданос\" (\"Гражданите\"), която е против независимостта на Каталуния и спечели най-много гласове на вчерашните избори.Политическите формации, които са за отделяне на автономната област от Испания, обаче заедно имат мнозинство в регионалния парламент.\r\nРахой отхвърли и възможността да свика предсрочни парламентарни избори в Испания. /БТА/\r\n ", "date": "2017.12.22", "title": "Рахой: Каталунските сепаратисти губят подкрепа"}
{"url": "https://www.dnes.bg/stranata/2017/12/22/18-200-dopylnitelni-mesta-za-praznicite-ot-bdj.363125", "text": "\"БДЖ – Пътнически превози\" ЕООД ще осигури 18 200 допълнителни места за предстоящите празници, съобщиха от холдинга.С допълнителни вагони ще бъдат увеличени съставите на някои влакове, които пътуват по основните направления в страната. По този начин националният железопътен превозвач цели да гарантира удобното придвижване на своите клиенти по време на почивните дни по повод Коледа и Нова година.От днес, 22 декември, до 2 януари включително, с увеличени състави ще пътуват влаковете по най-натоварените маршрути в страната:\r\n• София – Варна – София;\r\n• София – Бургас – София;\r\n• София – Пловдив – София;\r\n• София – Плевен – София;\r\n• София – Горна Оряховица – София;\r\n• София – Русе – София;\r\n• София – Лом – София;\r\n• София – Видин – София;\r\n• София – Петрич – София.\r\n\"БДЖ – Пътнически превози\" ЕООД напомня на своите клиенти, че при закупуване на билети за отиване и връщане, могат да ползват от 10% до 30% намаление от редовната цена в зависимост от различните търговски оферти на дружеството.\r\nКлиентите на националния железопътен превозвач могат да получат подробна информация за разписанията на влаковете от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.\r\n ", "date": "2017.12.22", "title": "18 200 допълнителни места за празниците от БДЖ"}
{"url": "https://www.dnes.bg/cars/2017/12/22/top-10-nai-populiarnite-avtomobili-v-evropa-za-2017.363169", "text": "Компанията JATO Dynamics състави Топ 10 на най-популярните автомобили в Европа за 2017 г. Статистиката е за времето от януари до ноември, като тя показва ръст с 5,2% в сравнение със същия период на 2016 г. Най-голямо увеличение – с 31,9%, записва сегментът на кросоувърите, който има два представителя в първата десетка.\r\nНа първа позиция за 11-те месеца на годината е Volkswagen Golf (на снимката), от който са продадени 445 206 единици. Немският хечбек е абсолютен лидер на пазарите в Австрия, Белгия, Германия, Норвегия и Люксембург, въпреки че резултатът му е спаднал с 2%.\r\nВторото място е за Renault Clio с резултат от 298 990 единици. Френският модел е най-популярен в родината си, а също така в Холандия и Португалия. След него се нарежда Volkswagen Polo с 255 730 продажби. Спадът при този модел е с 10,4%, като той не е бестселър на нито един пазар в Европа.Четвърта позиция заема Ford Fiesta с 237 770 продажби и първо място във Великобритания. При хечбека също има спад – с 14%. В Топ 5 влиза и Nissan Qashqai (на снимката) - 230 860 продажби (+7%).\r\nМеста в първата десетка са намерили още Peugeot 208 - 225 198 продажби (-2,4%), Opel Corsa - 221 497 (-0,3%), Volkswagen Tiguan - 218 238 (+40,1%), Skoda Octavia - 214 329 (+2,5%) и Opel Astra - 204 742 (-11,4%).\r\n", "date": "2017.12.22", "title": "Топ 10: Най-популярните автомобили в Европа за 2017"}
