{"url": "https://www.dnes.bg/mish-mash/2019/08/21/deniat-na-gotvacha-kak-da-namerim-balans-mejdu-priiatno-i-polezno.420428", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В средата на август, по традиция, има ден на готвача и в предаването \"Директно\"  по Bulgaria ON AIR, днес разговаряме с Иван Звездев за свещенодействието, наречено храна.\r\n\r\nВсички обичат храната, прекаляват с нея, наказват се, тъпчат се, отказват се от нея. После гладуват, правят диети, после режими, но очите винаги остават ненаситни.\r\n\r\nКак да намерим точния баланс между полезното и приятното, вкусното и достъпното, отговорите от Иван Звездев.", "date": "2019.08.21", "title": "Денят на готвача: Как да намерим баланс между приятно и полезно?"}
{"url": "https://www.dnes.bg/index/2019/08/21/zadavat-se-harchove-kak-svetyt-se-podgotvia-za-brexit-bez-sdelka.420400", "text": "Великобритания е твърдо решена да напусне Европейския съюз, дори и това да се случи без сделка, която да покрива здравеопазването, транспорта, доставките на храна, вода и енергия.\r\nНо как самият Европейски съюз се подготвя за предстоящото оттегляне на Великобритания?\r\n\r\nГерманското правителство има специален отдел свързан с Brexit, който е ръководен от канцлера Ангела Меркел. По негови данни, страната е добре подготвена за излизането на Великобритания от ЕС.\r\nЗад кулисите Германия се подготвя за липса на сделка, което ще доведе до нуждата от наемане на още 900 служители на митницата. А в областите като социалното осигуряване, данъчните въпроси и финансовите услуги, правителството инициира ново законодателство с цел сигурност, ако сделката пропадне. Но най-важни за тях са гражданите от двете страни на Канала.\r\r\n                \r\n                \r\n                За това Германия ще даде 9 месеца време на британските граждани на територията си, през които те ще могат да живея и работят без нищо за тях да се променя. Но през това време ще трябва да подадат заявление за гражданство.\r\nНе е ясно точно как Brexit ще се отрази на германската икономика. Страната вече е в риск от рецесия, след като данните от последните месеци показват, че икономиката й се е свила с 0,1%.\r\n\r\nФранция се подготвя за Brexit от доста време и до 2020 г. се очаква да наеме още 700 допълнителни служители. Страната ще похарчи 50 милиона евро за инфраструктурата на пристанищата, допълнителни длъжности и митнически проверки.\r\nСпоред правителството, електронната система, която ще помогне на бързото преминаване на ТИР-ове между границите, е готова, а служителите вече преминават обучение.\r\nАко няма сделка, митничарите ще трябва да проверяват храните, растенията и живите животни, които минават през пунктовете. Заради това, Франция ще наеме още 300 служители. 110 от тях вече са подписали своите договори. 75 ще го направят през септември.\r\nСтраната също така ще отвори седем нови пункта, които са одобрени от Европейската комисия.\r\nНо Франция се притеснява, че въпреки усилията, които полага, търговията между нея и Великобритания няма да върви толкова плавно, колкото сега.\r\n\r\nДълго време и Ирландия се приготвя за Brexit. Естествено, излизането на Великобритания от ЕС без сделка ще даде сериозни отражения върху икономиката на страната. Според статистиките, 55 хил. ирландци ще загубят работата си в кратък срок и още 30 хил. в дългосрочен план.\r\nПрез февруари Ирландия прие закон при Brexit без сделка, който покрива няколко важни области – изплащането на пенсионни и други обезщетения да продължи, както и трансграничните автобуси и влакове да продължат да се движат както до сега. Но най-важният въпрос – границата със Северна Ирландия, не се споменава в този закон.\r\nЯсно е, че търговията между двете държави няма да е лесна.\r\nПравителството планира също така да разшири пристанището в Дъблин.\r\n\r\nХоландците бяха заети. Миналата година правителството заяви, че ще са нужни още 900 служители и 145 ветеринари на пристанището в Ротердам. Холандия е наясно, че излизането на Кралството от ЕС без сделка ще доведе до много проблеми.\r\nБританците, които са станали граждани на Холандия преди излизането на Великобритания от ЕС, ще запазят правото си да живеят, учат и работят в страната в следващите 15 месеца. Това са близо 45 хил. души. За студентите, които са заминали за Холандия преди Brexit нищо няма да се промени, но онези, които ще кандидатстват след това, ще трябва да плащат много по-високи такси.\r\n\r\nСтраната ще наеме допълнителни 368 души, а най-големият удар ще понесе пристанището в Зебрюге. 45% от трафика там идва от Великобритания. Белгийската агенция по храните също ще наеме още 300 души, които да проверяват продуктите идващи и заминаващи за Кралството. А британските граждани, които живеят на територията на страната, ще запазят статута си до края на 2020 година.", "date": "2019.08.21", "title": "Задават се харчове: Как светът се подготвя за Brexit без сделка?"}
{"url": "https://www.dnes.bg/temida/2019/08/21/pognaha-proizvoditelite-na-belinata-koiato-lekuvala-rak.420415", "text": "Прокуратурата образува досъдебно производство за извършена измама, касаеща продажба на белина като чудотворно лекарство. Това съобщиха от районната прокуратура в Бургас, цитирани от Агенция \"Фокус\". \n\r\nПо-рано стана ясно, че лаборатория в морския град продава химикала Miracle Mineral Solution (MMS) като лекарство срещу рак и аутизъм. \n\n\r\nСутринта лабораторията беше затворена от полицията. Експертите са категорични, че препаратът е незаконен и няма произход, а човекът, който го продава няма никаква лекарска квалификация. \n\r\nMiracle Mineral Solution (MMS) е силен окислите, който при взаимодействие с бода образува киселини и може да предвизвика сериозни раздразнения, изгаряния на очите и носната лигавица. Специалистите казват, че е по-опасен от белина, а в САЩ вече 7 човека са починали от подобни препарати.\n                    \n                    \n                \r\n                \r\n                \r\n                \r\nСпоред прокуратурата целта на измамника е била да придобие имотна облага и да се сдобие с парични средства. Затова е заблудил неопределен кръг от хора, че лекарството ще ги излекува от онкологични заволявания, аутизъм, проблеми с бъбреците и от други болести. \n\r\nРазследването се води от ОДМВР в Бургас и трябва да приключи в срок от 60 дни.", "date": "2019.08.21", "title": "Погнаха производителите на белината, която лекувала рак"}
{"url": "https://www.dnes.bg/world/2019/08/21/sasht-prodavat-na-taivan-66-iztrebitelia-f-16.420354", "text": "Американската администрация официално уведоми Конгреса във вторник за решението да достави на Тайван 66 изтребителя F-16 и съпътстващото оборудване за сумата от осем милиарда долара, предадоха Ройтерс и ТАСС.\r\n\r\nДнес администрацията официално уведоми Конгреса за предложената доставка на Тайван на 66 изтребителя F-16C/D Block 70, както и на резервни части и съпътстващото снаряжение за сумата от осем милиарда долара в рамките на програмата за чуждестранна военна помощ, се казва в изявление на Агенцията за сътрудничество в сферата на сигурността. \r\n\r\nАгенцията посочи, че продажбата е в полза на националните, икономическите и отбранителните интереси на САЩ и ще помогне на Тайван да поддържа сериозна отбрана.", "date": "2019.08.21", "title": "САЩ продават на Тайван 66 изтребителя F-16 "}
{"url": "https://www.dnes.bg/obshtestvo/2019/08/21/davame-kym-150-hil-pomosht-za-proekti-v-syrbiia-armeniia-gruziia.420387", "text": "България предоставя 148 395 лв. безвъзмездна помощ на Сърбия, Черна гора, Армения и Грузия.\r\nСредствата са за финансиране на проекти за развитие на образованието, социалната интеграция и гражданското общество и са от бюджета на МВнР.\n\r\nОдобрени са общо 3 проекта.\n\r\nПроектът \"Младите хора в съвременното общество\" цели да създаде устойчиви механизми за съхранение, развитие и инвестиране в младежта като социален капитал, което е обществено значим въпрос за Република Сърбия и е на стойност 15 000 лв.\n\r\nРегионалният проект, обхващащ Армения и Грузия, свързан със защитата на правата на децата, цели създаването на качествени детски грижи, като неговата стойност е 43 623 лв.\n                    \n                    \n                \r\n                \r\n                \r\n                \r\nЗа първи път България ще реализира проект по Официална помощ за развитие (ОПР) в Черна гора, който е свързан с опазването на околната среда и е на стойност 89 772 лв.\n\r\nОдобрено е и предоставянето на доброволна целева вноска на България към УНИЦЕФ-Грузия в размер на 73 000 щатски долара.\r\nСредствата са предназначени за проект за включване на най-уязвимите деца и подрастващи извън училище в достъпа до качествено образование в Грузия.\n\r\nПрограмата \"втори шанс за образование\" ще се приложи в 15 училища и шест дневни центъра за деца.", "date": "2019.08.21", "title": "Даваме към 150 хил. помощ за проекти в Сърбия, Армения, Грузия"}
{"url": "https://www.dnes.bg/index/2019/08/21/sled-50-godini-myj-nameri-syvetsko-pismo-v-butilka.420251", "text": "Когато Тайлър Иваноф отива да търси дърва за огрев на 30 километра от дома си в Шишмареф, малък град на малък остров в Аляска, не очаква да намери нищо повече. Особено 50-годишно перфектно запазено писмо в бутилка от вино.\r\n\r\nДокато събирал дърва, в краката на Иваноф попаднала бутилка с коркова тапа. Той я взел и се опитал да я отвори, но авторът на писмото се погрижил то да оцелее след препядствията на времето и безпощадната вода. Иваноф полага доста усилия за да отвори бутилката, дори използва и зъби.\r\nПисмото вътре е напълно сухо, дори има дъх на вино. Тъй като Иваноф не разбира руски, той публикува снимка във Facebook, молейки някой да преведе написаното. Но освен, че получава помощ да разбере написаното в писмото, той предизвиква интереса на стотици хора и руските медии.\r\r\n                \r\n                \r\n                \r\nПисмото било заигравка от капитана на кораб от съветския флот, който просто пожелавал здраве на човека, който ще намери съобщението му и го приканвал да намери начин да се свърже с моряците.\r\nБлагодарение на телевизионния канал \"Русия-1“ мисията на писмото в бутилката е изпълнена. Те успяват да намерят автора – 86-годишният Анатоли Ботсаненко. Когато вижда съобщението си, мъжът избухва в сълзи от радост.\r\n\"Това е почеркът ми. Наистина!“, възкликва той.\r\nБотсаненко наблюдавал строежа на кораба \"Сулак“, който завършил през 1966 г., след което плавал на борда му в продължение на 4 години. Той бил на 36 години, когато на 20 юни 1969 година пуснал бутилката в студените води на океана.\r\nЗа жалост, \"Сулак“ е продаден за скрап, а когато журналистът разкрива съдбата му пред 86-годишния бивш капитан, очите му отново се насълзяват, този път от тъга.\r\nНякога Ботсаненко бил най-младият капитан в Тихия океан, тогава бил на 33 години. От пътуването си, той събрал много сувенири, като автограф от жената на известен руски шпионин, както и сет от малки бутилки японски алкохол, които са пълни и до днес.", "date": "2019.08.21", "title": "След 50 години – мъж намери съветско писмо в бутилка "}
{"url": "https://www.dnes.bg/stranata/2019/08/21/poreden-pojar-gori-smetishteto-v-karlovo.420375", "text": "Пореден пожар на сметище в страната - тази сутрин се е запалило това в Карлово, предава Агенция \"Фокус. Новината е потвърдена от инспектор Петър Тосков от РДПБЗН. \n\n\n\r\n\r\n\"Огънят вече е локализиран на площ от 200 кв. м.\", каза той.\r\n\r\nСигналът е подаден рано тази сутрин, малко пред 6 часа. \r\n\r\nЕкип на регионалната инспекция по околната среда и водите - Пловдив и Регионалната лаборатория в града е изпратен незабавно в района на депото. \r\n\r\nОсигурено е и позициониране на мобилна автоматична станция, която ще измерва показатели за състоянието на атмосферния въздух. \r\n\r\nПри наличие на първи данни за качеството на въздуха, обществеността ще бъде информирана, казват от местното кметство. \r\n\r\nПо първоначални данни пожарът е възникнал около 4.15 часа сутринта. Засега огньовете са обладяни, но все още тлеят и има пушек.", "date": "2019.08.21", "title": "Пореден пожар: Гори сметището в Карлово"}
{"url": "https://www.dnes.bg/temida/2019/08/21/deloto-sreshtu-banevi-trygva-v-kraia-na-septemvri.420413", "text": "Прокуратурата е приключила разследването и е внесла обвинителния акт в Специализирания наказателен съд\n\r\nДелото срещу бизнесмена Николай Банев, съпругата му Евгения и майка му Мария тръгва в края на септември. \n\n\n\n\r\nПрокуратурата е приключила разследването срещу тримата и е внесла обвинителния акт в Специализирания наказателен съд, съобщава БНР. \n\r\nТримата са обвинени за участие в организирана престъпна група за данъчни престъпления и пране на пари. Обвиненията завариха семейството в Ница. \n\r\nСлед неколкомесечен престой във френски арест те бяха екстрадирани в България. \n\r\nВ момента под стража е само Николай Банев, а съпругата му Евгения е на свобода срещу „подписка“ по здравословни причини.\n                    \n                    \n                \r\n                \r\n                \r\n                \r\nБаневи са обвинени за пране на пари в размер над 1 млрд. лв. , както и още няколко престъпления, сред които организирана престъпна група, длъжностно присвояване и държане на огнестрелни оръжия и боеприпаси.", "date": "2019.08.21", "title": "Делото срещу Баневи тръгва в края на септември "}
{"url": "https://www.dnes.bg/science/2019/08/21/mrysniiat-vyzduh-kara-horata-da-poludiavat.420395", "text": "Замърсяването на въздуха задушава белите дробове и съкращава живота, но може да бъде свързано и с по-голям риск от психични заболявания, обявиха учени, анализирали здравна информация за милиони пациенти в САЩ и Дания, съобщи Ройтерс.\n\n\r\n\n\r\nХората, изложени на въздух с лошо качество в двете държави, по-често получават диагнози като биполярно разстройство и депресия, твърдят учените от университета на Чикаго, макар и някои да възразиха, че трудът има недостатъци и за категорични изводи са необходими допълнителни изследвания, пише БТА. \n                    \n                    \n                \r\n                \r\n                \r\n                \r\n\"Има доста известни задействащи фактори (за психичните заболявания), но замърсяването е нов - каза ръководителят на изследването Андрей Рзетски. - Изследване с кучета и гризачи показа, че замърсяването на въздуха може да достигне до мозъка и да предизвика възпаление, което води до симптоми, приличащи на депресия. Много е възможно същото да се случва и при хората\".\n\r\nУчените са сравнили здравните данни и показателите за замърсяване в района за 151 милиона американци и 1,4 милиона датчани. Излагането на замърсяване в детството е свързано с два пъти повече случая на шизофрения сред датските пациенти, както и повече личностни разстройства и депресия. Сред американските пациенти мръсният въздух също се свързва с по-високи нива на биполярно разсройство и депресия, но не и с други състояния като шизофрения, епилепсия и Паркинсон.\n\r\nПо данни на Световната здравна организация заради мръсен въздух умират 7 милиона души годишно - по 13 на минута, повече отколкото от войни, убийства, туберкулоза, ХИВ, СПИН и малария, взети заедно. Той може да съкрати очакваната продължителност на живота на родените сега деца с 20 месеца. Как се отразява на психичното здраве, обаче не е изследвано достатъчно.", "date": "2019.08.21", "title": "Мръсният въздух кара хората да полудяват "}
{"url": "https://www.dnes.bg/index/2019/08/21/dava-li-rusiia-shans-za-oceliavane-na-bylgarskata-ikonomika.420414", "text": "България, под натиска на САЩ, вече два пъти отказва да даде зелена светлина на руски проекти. Това са  газопроводът „Южен поток“ и АЕЦ „Белене“.\r\nСега \"Росатом\" за втори път иска да се заеме със строителството на атомна електроцентрала у нас. Няма ли българите да променят желанието си да построят  електроцентралата и този път и струва ли си Русия отново да се свързва с  толкова ненанедежден партньор“, пита авторитетното руско издание  „Взгляд“ в материал, цитиран от агенция \"Фокус\".\r\n„Росатом“ е подал заявка за участие в търга за строителството на АЕЦ „Белене“ в България, се казва в съобщение на държавната компания. Националната електрическа компания на България (НЕК) я е приела.\r\r\n                \r\n                \r\n                Пет компании вече изразиха желанието си да участват в конкурса, а шестата е на път. Освен руската компания това са Корейската корпорация за атомна енергетика, френско-германската компания Framatome, както и американската компания General Electric. Заявление се очаква и от Китайската национална атомна корпорация (CNNC).\r\nПървоначално именно Росатом през 2006 г. спечели търга за изграждането на два енергоблока в АЕЦ „Белене“. Три години по-късно обаче София едностранно спря проекта и през 2012 г. България напълно го изостави. Дори се проведе референдум, на който населението се изказа срещу новата атомна централа. Основната причина обаче, разбира се, е политическа - прозападното правителство на България, начело с Бойко Борисов, действаше откровено срещу Русия.\r\n„Росатом“, разбира се, обжалва в арбитража на Международната търговска камара в Женева с искане за компенсация на загубите от 1 милиард евро. Всъщност, по времето, когато София реши да спре проекта, руските предприятия вече бяха произвели първия комплект оборудване за българската атомна електроцентрала. Русия спечели, разбира се, в съда, въпреки че трябваше да работи усилено, така че България все пак плати малко повече от 600 милиона долара за АЕЦ „Белене“. Русия, от своя страна, достави произведеното оборудване.\r\nМиналата година България реши да възобнови проекта за изграждане на АЕЦ \"Белене\". Причините всъщност са прости и банални. Явно българите разбраха, че просто не биха могли да оцелеят без евтина електроенергия.\r\n„През 2013 г. се проведе референдум, на който мнозинството се противопостави на изграждането на АЕЦ. През това време в България имаше галопиращо увеличение на цените на електроенергията“, каза Алексей Анпилогов, ръководител на фонда за исторически изследвания „Основание“ Алексей Анпилогов, който е и експерт по атомна енергетика.\r\nТой обяснява увеличението на тарифите с факта, че България всъщност е влязла в единния енергиен пазар на ЕС, където процъфтяват либерализмът и отказът на държавата да регулира цените. „В резултат на това повишаването на тарифите се маскира сблагородни предлози, но икономическият фон е прост: за българските електроенергийни компании стана по-изгодно да продават електроенергия на по-богати пазари в ЕС, където плащат повече за киловатчас. Либералните правила за продажба на електроенергия в ЕС само допринасят за това. В резултат на това цените на вътрешния пазар също се покачват“, обяснява събеседникът.\r\nС излизането от строя на старата АЕЦ ситуацията в страната ще се усложни още повече. През 2002 година бяха затворени първите два енергоблока, през 2006-а – още два и останаха 5-и и 6-и блокове, които също трябва да бъдат затворени след 15 години.\r\n„Ако сега не бъде решен въпросът със строителството на нова атомна електроцентрала, увеличението на цените на тока, което вече изплаши българите, ще стане още по-сериозно“, казва Анпилогов.\r\nБългарската икономика е свикнала да живее с ниска цена на електроенергията; тя няма други конкурентни предимства на европейския пазар. Тя не произвежда такива високотехнологични продукти като във Франция или Германия. Следователно поддържането на ниска цена на електроенергията е въпрос на оцеляване за българската икономика. На ниво обществено мнение вече има промяна в приемането на ядрената енергия като важен компонент за сигурността на България“, обяснява събеседникът на изданието.\r\nНа фона на увеличението на цената на квотите за емисии на CO2, дори Полша внезапно се събуди и си спомни за съветския проект за АЕЦ. Тъй като в страна, в която въглищата представляват 80% от енергийния баланс, трябва да плаща много пари под формата на такси за околната среда.\r\n„Мисля, че българите вече и така си гризат ноктите по повод строителството на газопровода „Южен поток“, който можеше да даде конкурентно предимство на националната икономика. Българите можеха да бъдат първи на тръбата, но сега там е Турция. Българите ще трябва да получават руски газ през трети страни, което не може да им харесва“, счита Анпилогов.\r\nНо възобновяването на сътрудничеството в АЕЦ „Белене“ е от полза както за Росатом, така и за самата България. Рисковете, че проектът ще се провали втори път, вече са много по-малко. Освен това, въпреки че първата палачинка се оказа на бучка, не можем да не признаем, че „Росатом“ едва ли е обиден - въпреки това щетите бяха компенсирани от съда. Формално конфликтът беше уреден и изчерпан.\r\nНо главното е това, че колкото и желаещи да има да участват в ръга, стартовите позиции на „Росатом“ при всички случаи са много по-добри. Ще бъде грях „Росатом“ да се откаже, предвид това, че неговите шансове от икономическа и техническа гледни точки са по-добри, отколкото на конкурентите. Отделен въпрос е как в крайна сметка ще завърши търга – това е трудно да се предвиди“, посочва Анпилогов, намеквайки за политическите препятствия.\r\n„Първо, само „Росатом“ в момента има референтен реактор от поколение 3+ - ВВЕР-1200. При американската Westinghouse възникнаха големи проблеми в китайските АЕЦ, където помпите на новите реактори AP-1000 излетяха. Така че се оказа, че американците нямат референтен реактор от поколение 3+“, продължава експертът.\r\nТехнологията на реактора AP-1000 на Westinghouse се оказа твърде сурова, което стана ясно, след като компанията построи четири блока с тези реактори в Китай. След само шест месеца търговска експлоатация на един от блоковете се развали. Компанията трябваше да потвърди и най-лошите подозрения - основните циркулационни помпи на станцията се счупиха. Това доведе до липсата на поръчки и загуби за Westinghouse, което принуди основния собственик - японската корпорация Toshiba - да обяви фалит на компанията през 2017 година. Тогава по някакво чудо успяват да я продадат на инвестиционната компания Brookfield Business Partners, която управлява активите на главно американски компании.\r\nWestinghouse е добре известна в Украйна. ова е компанията, която експериментира от десетилетия в украинските атомни централи, където са разположени съветските реактори. Разбира се, тези реактори са направени за руско атомно гориво, но американците постепенно ги превеждат на тяхното собствено гориво. През тази година Украйна купува от американски компании гориво вече за сума с 2,5 пъти по-голояма, отколкото от руската дъщерна компания на „Росатом“ – ТВЕЛ.\r\nАнпилогов посочва наличието на ядрен реактор от поколение 3+ във френската Framatome (бившата Areva). Френският реактор EPR-1600 обаче се оказа сложен, лошо проектиран и скъп, което бе показано от изграждането на третия блок на финландската АЕЦ „Олкилуото“ с този реактор. Изграждането му продължи 13 години, първоначалната цена на проекта се утрои - от 3,2 до 9 милиарда евро. В резултат на това прогнозната цена на киловат инсталиран капацитет нарасна от 2 200 до 6 000 долара за киловат. Всичко това наведнъж доведе до съдебни спорове с клиента - финландската компания Fortum, както и до фалита на Areva.\r\n„Да видим какво могат да предложат французите. Досега строежите на тези реактори при тях довеждаха до дълги забавяния на строителството в комбинация с увеличение на бюджета на проекта. Всички тези фактори, струва ми се, ще бъдат отчетени в търга, обявен от България“, казва Анпилогов.\r\nПрез 2000-те Росатом предлага на България да достави ядрен реактор ВВЕР-1000, но сега става въпрос за реактор ВВЕР-1200 от поколение 3+, който до голяма степен наследява опита на ВВЕР-1000. Това предполага още едно предимство на руската компания в този търг. „Поставянето на реактор ВВЕР-1200 върху съществуващия проект за АЕЦ„ Белене“ заедно с разбирането на това, което е проектирано миналия път, е много по-лесно от инсталирането на френски EPR, американски AP-1000 или друг реактор. Те имат съвсем различно разположение на парогенераторите и още много различни моменти“, обяснява атомният експерт.\r\nВсеки друг екип, извън „Росатом“, който спечели търга за АЕЦ „Белене“ ще се сблъска с големи трудности. С такива трудности се сблъска „Росатом“ на АЕЦ „Бушер“, която дострояваха след немците, изоставили я преди повече от 30 години., „Първото, което трябваше деа направим тогава – е да пуснем там бригада с чукове, които започнаха да свалят бетона. Нещо подобно ще бъдат приунудени да направят и в „Белене“, ако се наложи да се слага друго атомно и турбинно оборудване“, посочва Анпилогов. Това, което „Росатом“ направи в Иран – разбира се, е уникална работа, която само потвърждава световния авторитет на руската корпорация.\r\nАко България не избере „Росатом“, то всички тези проблеми ще се слеят в едно – допълнително време и разходи за АЕЦ.\r\n„Като се има предвид количеството работа, което Росатом извърши миналия път, ще бъде трудно да се инсталира друго енергийно оборудване. По политически причини можете да изградите всичко, но икономиката ще работи срещу корейци, французи, американци, срещу всеки, който се съгласи да участва в търга, с изключение на „Росатом“, уверен е експертът.\r\nВ същото време България постави доста строги условия за спечелване на търга. Основното изискване е изграждането на пазарни условия без държавни гаранции и без гаранции за придобиване на електроенергия, произведена от АЕЦ. Цената на строителството не трябва да надвишава 10 милиарда евро, а периодът на въвеждане в експлоатация е 10 години. София обаче ще даде предпочитание на по-икономичните оферти. В идеалния случай българите искат да построят атомна електроцентрала за осем години и за 9 милиарда евро.\r\nВ тази ситуация шансовете на „Росатом“ да спечели конкурса са по-големи, отколкото на неговите конкуренти.\r\nСамо китайците могат да се състезават за победа в търга. „Китайците са добри. Те взеха проектите на френски реактори от второ поколение и ги приведоха на ниво поколение 3 и 3+. Китай работи усилено с ускорени темпове.\r\nВ проекта „Белене“ китайците са почти наравно с Росатом, но все пак ще загубят, защото централата първоначално е била проектирана от руски специалисти“, смята събеседникът на „Взгляд“.\r\n„Заявката на „Росатом“ е по-привлекателна и разумна. Тя е в интерес на българската страна, ако не се намесва политиката“, обяснява Анпилогов. Да се говори за несигурността на руския реакатор, с което се заиграха предния път, няма никакви основания. „Росатом“ предлага за изграждане един от най-надеждните атомни реактори. А всички тези технически и финансови неуредици, които преследват конкурентите му, определено ще играят в полза на проекта на руската корпорация.\r\n„Опасенията от екологичен план са абсолютно безпочвени. Реакторите на „Росатом“ са преминали най-строгите експертизи на МААЕ и са признати от нея за поколение 3+, в което има пасивно охлаждане, капан за стопилката и куп допълнителни датчици. Такъв реактор спасява от авария, подобна на тази, която се случи във Фукушима. Когато системата за охлаждане е напълно изключена, самият реактор изстива, тоест настъпва планово изключване. ВВЕР-1200 е направен след Чернобил и след Фукушима и взима предвид всички опасности. България има възможност да премине към този модерен реактор - така да се каже, Ферарито в света на мирния атом“, обяснява експертът.\r\n ", "date": "2019.08.21", "title": "Дава ли Русия шанс за оцеляване на българската икономика? "}
{"url": "https://www.dnes.bg/stranata/2019/08/21/tol-sistemata-startira-na-1-fevruari-dogodina.420322", "text": "Очаква се но крайният срок е заложен за 1 март 2020 г., обясни проф. Олег Асенов от Управителния съвет на Пътната агенция. Въпреки това експертът посочи, че за момента е трудно да се говори за конкретна дата.\n\n\r\n\"Важно е добре да подготвим тол системата, за да заработи плавно и ефективно\", заяви проф. Асенов.\r\nВчера започнаха работа четирите демонстрационни центъра на Националното тол управление, в които превозвачите могат да тестват издаването на маршрутни карти за тежкотоварни автомобили.\r\nПри първоначалните разговори от страна на превозвачите е поискано допълнително оптимизиране на цените, като предстоят интензивни разговори за постигане на консенсус, обясни Асенов пред bTV.\r\n                    \n                    \n                \r\n                \r\n                \r\n                При нея се очаква приходи от системата на стойност 600 млн. лв. При 15 ст. те ще са 550 млн. лв, като към тях ще бъдат добавени 220 млн. лв. от винетки.\r\nАсенов подчерта, че в момента тестовете вървят успешно и има интерес в демо центровете, като превозвачите изказват мнение и препоръки. Най-честите притеснения са свързани с точките на интерес и изборът на маршрути.\r\nПоставени сензори на земята извършват осово претегляне на дадено превозно средство, за да се изчисли дали е претоварено, допълни експртът. При установени нарушения органите поемат съответния камион и съставят акт и административно нарушение.", "date": "2019.08.21", "title": "Тол системата стартира на 1 февруари догодина"}
{"url": "https://www.dnes.bg/stranata/2019/08/21/6-lv-za-chadyr-na-kymping-chernomorec-7-lv-v-pomorie.420410", "text": "Правителството определи концесионерите на два морски плажа.\r\n6 лв. ще бъде цената за чадър на \"Къмпинг Черноморец\" в платената зона, толкова ще струва и един шезлонг.\r\nФирмата, спечелила конкурса, ще инвестира около 570 000 лева за подобряване на достъпа до плажа.\r\nНа \"Поморие - изток\" чадър и шезлонг ще са по 7 лв. За подобряване на условията на плажа ще бъдат инвестирани над 580 000 лева.\r\nС друго решение правителството промени органа, който да упражнява правата на държавата като едноличен собственик на капитала на \"Център за отдих – КИТЕН“ ЕАД, гр. Китен. Това вече няма да е министърът на здравеопазването, а министърът на икономиката.\r\nЦелта е привличане на инвеститори чрез използване на опита, натрупан от икономическото министерство в тази област.\r\n ", "date": "2019.08.21", "title": "6 лв. за чадър на \"Къмпинг Черноморец\", 7 лв. в Поморие"}
{"url": "https://www.dnes.bg/sport/2019/08/21/aerobikata-pomaga-ne-samo-na-tialoto-no-i-na-mozyka.420397", "text": "Аеробиката, наречичана още кардио, е предпочитана тренировка от много хора. Тя помага за бързото изгаряне на калориите, подобрява сърдечното здраве и изгражда мускулите. Но, според учени, този вид упражнения помагат и за доброто състояние на мозъка. Според изследвания, аеробиката всеки ден ви прави по-продуктивни и ви позволява да мислите по-добре.\n\r\nНезависимо какво точно ще включите в програмата си, важно е да тренирате всеки ден. Учените предлагат да се правят упражнения от аеробиката за около 150 минути или 75 минути, ако са малко по-интензивни. Това ще помогне за по-доброто и бързо работене на мозъка, защото тези упражнения помагат за бързия приток на кръв в тялото. По този начин се подобрява и работата на мозъка .\n                    \n                    \n                \r\n                \r\n                \r\n                \r\nВръзката между аеробиката и мозъка се обяснява с това, че тя помага за намаляването на инфекциите в тази част на тялото. Проучване, направено през 2017-а,  доказва, че са ви нужни само 20 минути, за да се справите с този проблем. Тази форма на тренировка има и неврозащитен ефект, който може да противодейства на възпалението на хипокампата, която причинява безсъние.\r\nВижте още по темата в ", "date": "2019.08.21", "title": "Аеробиката помага, не само на тялото, но и на мозъка"}
{"url": "https://www.dnes.bg/stranata/2019/08/21/85-godishna-zagina-pri-pojar-v-s-topolchane.420393", "text": "85-годишна жена е загинала при пожар в село Тополчане, съобщиха от МВР – Сливен.\r\nСигнал за пожара е подаден в 11:11 часа на 20 август в оперативния център при РДПБЗН-Сливен. Два пожарни автомобила са се включили в потушаването на огъня.\r\n85-годишна жена е загинала вследствие на задушаване от дима.\r\nУнищожено е домашно имущество, черна и бяла техника, опушени са и стените на дома й.", "date": "2019.08.21", "title": "85-годишна загина при пожар в с. Тополчане"}
{"url": "https://www.dnes.bg/world/2019/08/21/edna-chetvyrt-ot-jitelite-na-germaniia-migranti.420420", "text": "25,5 процента от 83-милионното население на Германия е с мигрантски произход. Това съобщи  германската статистическа служба, цитирана от БТА.\r\nТова означава, че една четвърт от всички хора, живеещи в страната, са дошли от други държави. Около 20,8 милиона души, са с мигрантски корени по данни от 2018 г. Това е увеличение от 2,5 процента в сравнение с 2017 г.\r\nПо критериите на службата даден човек е с мигрантски произход, ако той или един от родителите му са имали чуждестранно гражданство при раждането си.\r\nСтатистическото ведомство уточни, че 13,5 милиона души с чуждестранни корени не са родени в Германия, а са имигрирали в нея. При проучване е установено, че близо половината анкетирани са дошли в Германия заради семейството си, около 20 процента са посочили професионални причини, а 15 процента са имали за цел да получат убежище.", "date": "2019.08.21", "title": "Една четвърт от жителите на Германия - мигранти "}
{"url": "https://www.dnes.bg/index/2019/08/21/jivotyt-v-semeistvoto-da-sviknesh-s-realniia-sviat-sled-jivot-v-kult.420229", "text": "Първите 15 години от своя живот Бен Шентън прекарва в култ, който се подготвя за край на света. Вместо края на света обаче един ден идва полицията и го изтръгва от познатото и го захвърля в един нов и непознат свят.... истинският. \n\r\nГодината е 1987 и един августовски ден животът се обръща за седем деца с изсветлени коси и съвпадащи дрешки. Далеч от чужди очи, край бреговете на австралийското езеро Еилдон, оградени с бодлива тел и предпазени от жив плет, децата приключват със сутрешната си йога. Тогава чуват шум на стълбите. \n\r\nВнезапно униформени полицаи нахлуват в стаята и събират децата. Малко по-късно седемте деца са изведени от познатия им свят в нова реалност.\n\r\n                \r\n                \r\n                \r\nНа 15-годишния Бен Шентън ще му трябват години, за да разбер новия свят. \n\r\nДо този момент неговият свят е бил изцяло оформен и осмислен от Ани Хамилтън-Бърн - великолепната и очарователна йога инструкторка, която успява да убеди десетки хора да я последват и създава култ с простичкото име \"Семейството\". Членовете на Семейството вярват, че Ани е прероденият Исус  Христос, а когато светът свърши, те ще обучат онези, които оцелеят след Армагедона. \n\r\nЗа Бен и останалите деца Ани била тяхната майка. Тя ги учела да избягват хората от външния свят и ако някой ги приближи,  например край брега на езерото, да следват мантрата \"Не чувам, не виждам, не знам\". \n\r\n\"Беше много важно да не казваме на външен човек нищо\", обяснява днес Бен. \"Ако конактувах с тях трябваше да проверя какво казвам, за да съм сигурен, че не съм разкрил нищо\", казва мъжът пред BBC. \n\r\nНай-близките до Ани били известни като \"лелите\". Те помагали в отглеждането на Бен и останалите деца и всъщност били биологичните им майки. \n\r\nВсички следвали една и съща рутина. Събуждали се в 5 часа в стаите, подобни на общежития, после денят продължавал с йога, медитация, домашни и обратно в леглото. \n\r\nКогато полицията разбива култа в края на 80-те г. в Семейството има 7 деца, но в един момент са били 28. Яли са оскъдно, основно вегетариански ястия и са били често наказвани. \n\r\nЛелите държали децата с глава под вода и ръце над свещи, до степен изгаряне. \"Любящата\" майка Ани пък биела децата с токчетата на обувките си. Разбира се, това се случвало когато не пътува. \n\r\n\"Само да го гледаш беше достатъчно да нанесе емоционална травма\", обяснява Бен. Според него атмосферата била изпълнена с откровен страх. \n\r\nЕдин от начините, по които Ани упражнявала контрол върху членовете на култа бил чрез наркотици. Децата били на седативи като Валиум. Възрастните и тийнейджърите били длъжни да взимат LSD на редовни церемонии, наречени \"пречистване\". Така Ани смятала, че подобрява връзката си с последователите. \n\r\nБен не харесвал детството си, но това било всичко, което знае. Това била неговата реалност и нямал база за сравнение. Всичко това се променило, когато полицията пристигнала. \n\r\nПървата нощ далеч от езерото Еилдон, Бен се опитвал да си спомни всичко, което е казал този ден на полицията. Навиците умират трудно - той трябвало да провери дали не е казал нещо, което би го вкарало в беда. В един момент осъзнал - та това вече няма значение. Вече нямало да се върне при Ани. Осъзнал, че е свободен. \n\r\nТогава обаче започнало да става наистина трудно. \n\r\nРазбрал, че майка му не е Ани, а една от Лелите, която той не харесвал - Джой. Другите деца не били негови братя и сестри, а деца на други членове на култа. Някои били сираци, които Ани осиновила. Бил на 15 г., а не на 14, както му казвали. И, разбира се, Ани не била прероденият Исус Христос. \n\r\nОпитвал се да разбере новият свят, в който се озовал. \"Какви са тези правила? Как функционирам, какво правя\", питал той. \n\r\nВ училище му било трудно да се впише в средата. Когато три от \"готините\" момчета се опитали да го вземат под крилото си, той ги отблъснал. Това не било изненадващ - в Семейството децата, които показвали признаци на привързаност били разделяни, така че приятелството било нещо, което не е изпитвал. Това било огромно препятствие. \n\r\n\"Често, когато създавме приятелство е на общи интереси, мнения\", казва Бен. \"Нямах нищо такова\". \n\r\nБен се борил с депресия и самоубийствени подбуди. Една нощ през 1988 г. нещата ескалирали, по време на училищна екскурзия в централна Австралия. Той бил облян в сълзи, когато учителката му се приближила към него и му напомнила, че всички други деца се познатвали от малки. \n\r\n\"Ще отнеме време. Ще трябва да се научиш как да общуваш с тях. Те са отворени за това, но е твоя работа\", казала му тя. \n\r\nБен приел съвета й присърце. Започнал да изучава как се държат останалите, анализирал до какво водят действията им и си вадел изводи. По същото време го извадили от детския дом и го настанили в приемно семейство. Почнал да ходи на църква и да се чувства у дома си в новия стар свят. \n\r\nВ крайна сметка той се оженил, имал две деца - вече на 18 и 20 г. Намерил си работа и в голяма компания, където останал 22 г. През цялото време останал близък с баба си, майката на неговата майка, и често се отбивал в къщата й. Истинската му майка, Джой, заминала отвъд океана, и също посещавала своята майка, когато си идвала. През 2006 г., съвсем случайно, Бен и Джой се срещнали на гроба на бабата на мъжа. \n\r\nНе били говорили откакто Бен разбрал, че Джой е истинската му майка преди почти 2 десетилетия. Тогава Джой му казала, че не иска да има нищо общо с него. \"Не си прави труда да чукаш на вратата ми, ще я затворя в лицето ти\", казала родната му майка. \n\r\nС времето обаче омекнала, а религията научила Бен на прошка. \n\r\n\"Тя е била обещала на Ани да не комуникира с мен. Това не значи, че н есе р притеснявала, не е имала желание за връзка или обич\", обяснява днес мъжът. Джой останала близка с Ани, но държи връзка и с Бен. \n\r\nПрез 2012 г. Джой задала неочакван въпрос на своя син - дали той би отишъл с нея да видят Ани, която живеела в дом за възрастни. Вече доста възрастната жена имала деменция. Не е прекарала и ден в затвора. Всъщност, всичко, което й се е стоварило на главата е глоба от 5 000 австралийски долара за подправяне на документите на три от децата. Нямало достатъчно доказателства, за да бъде обвинена в нещо повече. \n\r\nБен обаче бил любопитен и се съгласил. Когато отишли да видят Ани, тя разпознала Джой. Нямала обаче и представа кой е Бен. Той прелиствал фотоалбум в стаята й и разбрал, че всъщност гледа снимки от собственото си детство. \n\r\nТова било последният път, в който я видял. Ани умряла на 97 г. Бен казва, че \"няма да танцува на гроба й\", но почувствал успокоение, когато тя си отишла. Според него, тя останала оплетена в собствените си фантазии и никога не съжалила.\n\r\nДа я видя как създава и поддържа лъжата, да вреди на хората... Знаех, че е отвъд онова, което наричаме разкаяние\", казва той. \n\r\nВсички деца в Семейството са били наранени по някакъв начин, казва той. Но Бен, със стабилната си работа, съпруга и две деца се смята за късметлия. \n\r\n\"Калибрирах се към реалността\", простичко обяснява едно от Децата на Семейството.", "date": "2019.08.21", "title": "Животът в Семейството: Да свикнеш с реалния свят след живот в култ"}
{"url": "https://www.dnes.bg/notifikacii/2019/08/21/meilite-za-falshivite-bombi-sa-izprateni-ot-chujbina.420422", "text": "Мейлите за фалшивите бомби, които бяха изпратени днес до летищата в София, Варна, Бургас и Пловдив, както и до медии, е с подадел от чужбина. \n\r\nТекстът на съобщението е имал за цел създаване на затруднения в работния им процес, съобщават от отдел \"Киберпрестъпност\" на ГДБОП към МВР. \n\n\n\n\n\r\nВ спешен порядък специализирани екипи са извършили претърсвания за наличие на взривни устройства, такива не са били открити и работният процес е продължил нормално. \n\r\nВъв връзка с получените сигнали от отдел \"Киберпрестъпност\" при ГДБОП са извършени проверки и е установено, че за изпращане на заплашителните съобщения са използвани анонимизиращи интернет ресурси и услуги на доставчици на електронни съобщения извън територията на България. \r\n                \r\n                \r\n                \r\nОсъществен е контакт с международни правоохранителни власти за събиране на допълнителна информация. \n\r\nУстановено е, че вчера подобни съобщения са били разпратени по същата схема - до летища и после до медии и в други държави от ЕС.", "date": "2019.08.21", "title": "Мейлите за фалшивите бомби са изпратени от чужбина "}
{"url": "https://www.dnes.bg/muzika/2019/08/21/il-volo-razprodadoha-arena-di-verona.420384", "text": "IL Volo разпродадоха концерта си в Arena di Verona на 24 септември, който ще бъде кулминация на турнето, с което отбелязват 10 блестящи години на сцената.\r\nДни преди това очакваме младите италианци за два концерта в България – на 16 септември във Варна и на 18 септември в София. Те ще пеят със симфоничния орестър на БНР.\r\nПървата част на турнето им премина триумфално из Италия в началото на лятото – със старт от световната столица на културата Матера, през Рим, Централна Италия, родния град на Джанлука Джинобле Монтепагано, до Палермо и Таормина в горещата Сицилия.\r\n\"Джанлука е елегантността и присъствието, Иняцио е радостта и благодарността, а Пиеро - силата и енергията.\", писаха италианските медии за тях.\r\n                    \n                    \n                \r\n                \r\n                \r\n                В световната си обиколка Il Volo представят новия си албум Musica с титулната песен Musica Che Resta, която зае трето място в тазгодишното издание на Санремо. В Musica Tour освен познатите класически и оперни изпълнения, Джанлука, Пиеро и Иняцио се разхождат в диапазона между популярни евъргрийни на световната музика и кавъри на емлематични италиански мелодии от миналото.\r\nНовата им програма включва авторските парчета Fino a Quando Fa Bene и Vicinissimo. Също така триото дава нов живот на любимите на италианците и феновете на италианската култура мелодии A Chi Mi Dice, People, Arrivederci Roma, Lontano dagli Occhi, Be My Love, La Voce del Silenzio, and Meravigliosa Creatura.\r\nВидеота на A Chi Mi Dice беше заснето на о.Капри и за радост на феновете скоро се очаква премиера на неговия making.\r\nСега момчетата за кратко си почиват по плажовете на Ибиса и Сицилия. А след концерта в Арена ди Верона на 24 септември през есента ги очаква да обиколят големи градове в Латинска Америка – Сан Паоло, Буенос Айрес, Рио де Жанейро и Сан Салвадор.\r\nПреди дни Il Volo публикуваха във Facebook позицията си в подкрепа на своя ментор и вдъхновител Пласидо Доминго. \"Познаваме човека и голямата личност, напълно различен от начина, по който го представят днес. Човек изцяло отдаден на семейството си, на приятелството и на работата си, един от най-големите артисти на оперната сцена ”, написаха те. „Без да правим преценка на случващото се, заставаме близо до Пласидо и неговото семейство и се надяваме тази така невероятна история да се разреши по-скоро без прекалено страдание за нито една от страните\".\r\n Срещите на Il Volo с българската публика са на 16 септемри във Варна, ДКС и на 18 септември в София, зала Арена Армеец.", "date": "2019.08.21", "title": "IL Volo  разпродадоха Arena di Verona"}
{"url": "https://www.dnes.bg/za-da-se-razbirame/2019/08/21/zashto-priiatelstvoto-e-nai-dobrata-osnova-za-liubovna-vryzka.420290", "text": "Човек не избира как да се влюби и в кого да се влюби. Понякога се влюбваме в най-добрите си приятели и сме склонни да съжаляваме, че ще изгубим така ценното си приятелство, което ни е събрало. Ако чувствата ви са взаимни, не бързайте да се отчайвате. Приятелството ви може да е най-добрата основа, на която връзката ви да стъпи и да се развие. Вижте защо.\r\n\r\nКогато преди да станете любовници, вие и партньорът ви сте били приятели, забавленията би трябвало да са ви свързвали. Обикновено те са в основата на приятелствата. Приятелите стават такива именно по интереси, докато любовниците се привличат предимно на сексуално ниво. Ето защо, ако сте били приятели известно време преди да се влюбите, това е страхотно. Вие можете да се забавлявате заедно и това никога няма да ви държи в хватката на скуката.\r\n                    \n                    \n                \r\n                \r\n                \r\n                \r\nВсяка връзка започва с изграждането на доверие. Как иначе да продължите напред с всяка следваща крачка, ако не си вярвате взаимно. При приятелите е по-различно. При тях доверието вече е изградено. Затова, ако преди да станете двойка сте били добри приятели, вероятно сте преминали тази фаза неусетно. Освен това приятелите общуват лесно помежду си. Плавната и лесна комуникация е нещото, което ги свързва до голяма степен.\r\n", "date": "2019.08.21", "title": "Защо приятелството е най-добрата основа за любовна връзка "}
{"url": "https://www.dnes.bg/stranata/2019/08/21/da-doidat-tankovete-ilindenci-na-bunt-sreshtu-vik.420383", "text": "\"Докато няма решение, няма да си отидем. Идва полиция, да дойдат и танковете!\". Това каза пред bTV мъж от санданското село Илинденци, което днес се вдигна на бунт срещу местното ВиК, което се опита да прекъсне водата им. \r\n\r\nХората протестират от месеци заради решение на общинските съветници, които гласуваха поскъпване на питейната вода от 60 ст. на 1,5 лв. на кубик. \r\n\r\nСпоред местните жители това повишение е неоправдано, защото няма никакви нови инвестиции във ВиК мрежата в региона. \r\n\r\nКметът на селото обвини в \"наглост\" управителката на ВиК-Благоевград инж. Росица Димитрова и заяви, че областният управител Бисер Михайлов не им е обърнал внимание. \r\n\r\nПо думите му хората ще продължат да бойкотират водното дружество.\r\n\r\nВ момента в селото са изпратени много полицаи, които охраняват протеста.", "date": "2019.08.21", "title": "\"Да дойдат танковете!\". Илинденци на бунт срещу ВиК"}
{"url": "https://www.dnes.bg/kino/2019/08/21/andi-makdauyl-svekyrva-v-horyr-s-bulka-beglec.420406", "text": "Роднините са най-голямото зло, което може да ни сполети. Или поне така се случва в живота на една млада булка (Самара Уивинг). Още в първата брачна нощ, на нея ще й се наложи да се присъедини по особен начин към богатото и ексцентрично семейство на новия си съпруг (Марк О`Брайън). Като за добре дошла, тя трябва да се впусне в игра на криеница, и то каква! Необикновена, страшна, страстна, агресивна и смъртоносна. Там всеки ще се бори за оцеляване и ще бъде пионка и жертва на собствената си алчност сред правила, в които смъртта е единственият възможен изход.\r\n\"Докато смъртта ни раздели\" с оригинално заглавие Ready or not (Готов или не) би могъл да се нареди сред най-добрите класики, които да си пуснем около Хелоуин. И в този съвременен вариант на историята на семейство Адамс, фантазията на режисьорския дует Мат Бенинели-Олпин - Тайлър Жилет е развихрена с пълна сила, без да е лишена от чувство за хумор, пише БТА.\r\n                    \n                    \n                \r\n                \r\n                \r\n                Разликата е, че през 2019 г. добрите филми на ужасите стават все по-фини в своята моторика и все по-забавни през погледа на зрителя, свикнал с лошите новини в медиите и безпардонното налагане на насилието. На този фон, окървавените лица и тела изглеждат не точно нелепо, но почти бутафорно.\r\nОгромният плюс на филма е актьорският състав. Прехвърлилата 60-те Анди Макдауъл е все така съвършена, с фигура на модел и излъчване, най-голяма заслуга за което има лицето й - изразителни очи и деликатна усмивка, която пленява, дори когато е в \"полувариант\". В \"Докато смъртта ни раздели\" Анди изпълнява нетипична за нея роля, въпреки че е най-лекият вариант сред останалите хорър образи във фамилията.\r\n\"Не мисля, че Беки е зла. Тя е изцяло посветена на семейството си и на неговата същност. А огромната любов към сина й е в основата на историята\", коментира актрисата. На снимачната площадка до нея са Хенри Черни, Мелъни Скрофано, Крисчън Брун и чаровният Адам Броуди - като единственият \"положителен\" член от фамилията - Дейниъл. Марк О`Брайън влиза в ролята на годеника, най-сложният характер в историята и мъжът, който си мисли, че може да има всичко, без да жертва абсолютно нищо.\r\nСамара Уивинг - булката-беглец, която на моменти се превръща в супергърл, бърза и яростна, жена-терминатор и какво ли още не, е откритието на тази продукция. Родена е през 1992 г. в Аделаида, Австралия, но през годините е живяла в Сингапур, Фиджи и Индонезия, за да се върне отново в родината си. В досегашната си кариера е участвала в сериали и епизодични роли в киното.\r\nПрисъствието й в \"Докато смъртта ни раздели\" започва непредвидимо и необещаващо. Тя е красавица на име Грейс, със снежно бяла рокля, романтична и твърде типична. Същата тази рокля в края на филма е разкъсана, омърсена от литри кръв, кал и мръсотия. Развой, който освен качества на екшън актриса, разкрива цяла палитра от умения, с които Самара Уивинг тепърва ще завладява света на седмото изкуство.", "date": "2019.08.21", "title": "Анди Макдауъл - свекърва в хорър с булка-беглец  "}
{"url": "https://www.dnes.bg/mish-mash/2019/08/21/ruskite-vlasti-otnemat-bebeto-na-dvoika-zaveli-go-na-protest.420347", "text": "Димитрий и Олга Проказов искат промяна в Русия, за това през последните седмици често са част от протестите в страната. Заедно с тях е и малкото им дете - Артьом.\r\nДвойката е била заплашена, че детето им ще бъде отнето, след като се появило видео от протеста, на което се виждало личицето му. Според властите, родителите излагат бебето си на опасност.\r\n\"Много, много е стресиращо. И съм изключително уплашена“, казва Олга пред BBC.\r\nВидеото, на което се вижда детето й, е публикувано от опозицията. На фона на зловеща музика, камерата се фокусира върху бебето, а клипът обрисува протестите като организирано насилие.\r\nСъздателите на видеото откриват в тълпата мъж, който обявяват за лидер на „враждебната група“, а след това показват как Олга и Димитрий му дават Артьом си за да се скрие от полицията.\r\n                    \n                    \n                \r\n                \r\n                \r\n                \"Ако гледате този клип, ще видите, че няма доказателство, че нещо лошо се случва с бебето. Но то е накарало властите да започнат дело срещу нас, обикновените хора. Притеснително е, защото ще има големи последствия върху нас. Големи. Ужасяващо е, че използват децата ни, за да ни наказват. Ние сме добри родители и е много лесно това да се докаже“, възмущава се Олга.\r\nПо думите на семейството \"лидерът“ от видеото – Сергей Формин, е братовчед на Олга. Когато кадрите са заснети, всички заедно вече се били отправили към дома, а около тях нямало абсолютно никаква полиция.\r\nТази седмица Формин попадна в затвора и присъства на делото срещу себе си чрез видео връзка. Той е обвинен в организиране на масови размирици заедно с дузина други протестиращи.\r\nНякои активисти виждат в тези действия тактика за сплашване, за да бъдат изпразнени улиците.\r\n\"Като кошмар е. Тъкмо си мислиш, че всичко ще се оправи, но нещо ново се появява и ти отново си ужасен“, казва Димитрий.\r\nСледващата седмица съдът ще реши дали ще вземе бебето на семейство Проказов. Властите проверяват и други семейства, които са дръзнали да заведат децата си на протеста.", "date": "2019.08.21", "title": "Руските власти отнемат бебето на двойка, завели го на протест "}
{"url": "https://www.dnes.bg/eu/2019/08/21/polovinata-britanci-iskat-referendum-za-sdelkata-za-brexit.420425", "text": "Повече от половината британци подкрепят идеята евентуално окончателно споразумение за Brexit да бъде подложено на референдум. Това показва представено днес допитване, цитирано от Ройтерс.\n\r\n52 процента от запитаните смятат, че ако се постигне сделка, тя трябва да бъде гласувана на референдум, 29 на сто са против, а 19 процента нямат мнение, показва анкетата на социологическа агенция Кантар.\n\r\nКонсервативната партия на британския премиер Борис Джонсън постига 14 процента преднина пред Лейбъристката партия, защото по-твърдата позиция за Брекзит й е върнала подкрепата, показва анкетата.\n\n\n\n\r\nУправляващите консерватори изпреварват опозиционната Лейбъристка партия с 42 процента подкрепа на избирателите срещу 28 на сто. Това е значително увеличение за консерваторите, които при предишна анкета през май имаха подкрепа от 25 на сто и спад за лейбъристите с 34 процента през май.\n                    \n                    \n                \r\n                \r\n                \r\n                \r\nСоциологическото проучване показва, че подкрепата за Либералните демократи от 15 процента не се е променила от май насам, за Партията на Брекзита е спаднала до 5 процента в сравнение с 10 процента през май, а за Шотландската национална партия е останала непроменена - 5 процента.\n\r\n\"Има значителна промяна\", каза директорът на социологическа агенция Кантар Пъблик Крейг Уоткинс пред Ройтерс.\n\r\n\"Имаме нов консервативен премиер, който зае много ясна позиция в преговорите за Брекзит и към самия Брекзит, и посланията му изглежда стигат до обществото\", добави социологът.", "date": "2019.08.21", "title": "Половината британци искат референдум за сделката за Brexit"}
{"url": "https://www.dnes.bg/mestni-izbori-19/2019/08/21/borislav-ignatov-iska-referendum-za-pametnika-na-syvetskata-armiia.420408", "text": "Кандидатът на дясното обединение \"Демократична България\" за кмет на София Борислав Игнатов ще проведе референдум за бъдещето на Паметника на съветската армия. Това заяви самият той днес, цитиран от \"Сега\".\n\n\n\n\r\nПо думите му, съдбата на монумента трябва да бъде решена от гражданите на града. Той обеща да провери чия собственост е паметникът - на общината или на държавата. В случай, че Паметника на съветската армия е собственост на държавата, Игнатов ще поиска да бъде прехвърлен към Столична община. \n\r\n\"Ако е държавен, ще поискам да стане общински, след което ще инициирам провеждането на референдум\", категоричен е той. \n                    \n                    \n                \r\n                \r\n                \r\n                \r\nПо повод идеята му от преди време Паметника на съветската армия да бъде покрит със саркофаг или върху него да се постави герба на България, кандидатът обясни, че това е било просто \"архитектурна сатира\" и провокация. \n\r\nИгнатов призна, че личното му мнение е, че паметникът няма място на най-хубавото място в София.\n\r\n\"Като архитект смятам, че паметникът носи фалшиво послание. Той е направен от добри творци, но самите те признават, че са били под натиск при създаването му. Паметникът е израз на сервилност от страна на българските тоталитарни власи, защото е известно, че самият Съветски съюз не е държал да има такъв\", обоснова се Игнатов. \n\r\nСред другите идеи на кандидат-кмета са да прекрати обществените поръчки за закупуване на антипаркинг колчета, заради съмненията, че те се купуват на високи цени. \n\r\nОсвен това той би се отказал от практиката тротоарите да се предпазват чрез колчета от навлизане на автомобили и би натоварил Центъра за градска мобилност с повече отговорности по контрола на неправилното паркиране. \n\r\n\"Колчетата са безсмислен разход и ограничават придвижването на пешеходците. Не може на една кола своевременно да се поставя скоба, ако водачът не е платил за използването на синя и зелена зона, а да няма никакви последици, ако партира на тротоар. Контролът трябва да е еднакъв и за двата вида нарушения\", коментира Борислав Игнатов.", "date": "2019.08.21", "title": "Борислав Игнатов иска референдум за Паметника на съветската армия"}
{"url": "https://www.dnes.bg/notifikacii/2019/08/21/roskosmos-prashta-robota-fiodor-kym-mks.420411", "text": "Тържествено посрещане на робота Фьодор на Международната космическа станция (МКС) не е планирано, тъй като става въпрос за обичаен експеримент, предаде ТАСС. Това заяви изпълнителният директор на Роскосмос за пилотираните космически програми Сергей Крикальов.\n\n\r\n\n\r\n\"Това не е среща с Фьодор, а експеримент\", отбеляза Крикальов. По думите му, особено обсъждане с партньорите във връзка с експеримента не е било необходимо.\n\r\nЗа утре е планиран стартът на ракета \"Союз-2.1а\" с кораба \"Союз МС-14\". Този тип ракета-носител за пръв път ще бъде използван за извеждане на пилотиран кораб в орбита. Полетът ще е без екипаж, но на борда ще са роботът Фьодор (Skybot F-850) и товари за МКС, пише БТА. \r\n                \r\n                \r\n                \r\nЧовекоподобният робот Фьодор е създаден от компанията \"Андроидна техника\" и Фонда за перспективни изследвания. Прототип на робота бе разработен през 2016 г., като първоначално бе известен с условното название Аватар. Впоследствие роботът получи името FEDOR (Final Experimental Demonstration Object Research).\r\n", "date": "2019.08.21", "title": "Роскосмос праща робота Фьодор към МКС"}
{"url": "https://www.dnes.bg/obshtestvo/2019/08/21/ambiciozno-reciklirame-pone-50-ot-kenchetata-do-6-g.420427", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Алуминиеви опаковки, като например кенове от бира, ще трябва да се събират разделно и да се рециклират. От 0 процента в момента, през 2025 г. това трябва да се прави с 50% от отпадъка, стана ясно в предаването Директно по .\r\n\r\nПивоварният сектор заема стратегическо място в хранително-вкусовата промишленост.\r\n\r\nВъпреки отбелязания значителен технологичен напредък през последните 20 години, консумацията на вода, енергопотреблението, генерирането на отпадъчни води, твърди отпадъци, странични продукти и емисии във въздуха остават основни екологични предизвикателства за пивоварната промишленост.", "date": "2019.08.21", "title": "Амбициозно: Рециклираме поне 50% от кенчетата до 6 г."}
{"url": "https://www.dnes.bg/technology/2019/08/21/bombena-zaplaha-po-meila-ne-podceniavaite-opasnostta.420426", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Имейли с бомбени заплахи, пристигнаха в електронните пощенски кутии на летища и медии малко след обед.\n\r\nТекстовете, разпратени до всички са идентични, променени са само адресите. Според специалистите не бива да се подценяват подобни заплахи, макар че вече е изключително лесно да скриете самоличността си в мрежата. \n\r\nИма много платформи, които осигуряват анонимно изпращане на имейли. Анонимен обмен на информация, при това напълно криптиран, подчертава .\n\r\nТе се използват за различни тъмни сделки, които се извършват в мрежата. Такива са общения, като в днешния случай се изпращат от готови платформи за анонимно изпращане на мейли. \n                    \n                    \n                \r\n                \r\n                \r\n                \r\nПрез 2015 година от друг имейл, но от същата платформа бяха разпратени имейли до всички училища в Лос Анджелис. Отново заплахата беше за поставени бомби. Федералните власти тогава определиха заплахата като най- голямата, при която е използван имейл.\n\r\nОбратно у нас, за първи път бомбена заплаха е изпращана от тази платформа. Оказва се, че е доста по-безопасно за подателите на заплахата да използват имейл, вместо доскоро познатите обаждания по телефона, защото те оставят повече следи.", "date": "2019.08.21", "title": "Бомбена заплаха по мейла: Не подценявайте опасността!"}
{"url": "https://www.dnes.bg/index/2019/08/21/sled-razdialata-s-maili-liym-hemsuyrt-zariazva-los-andjelis.420357", "text": "Лиъм Хемсуърт обмисля възможността да се върне в родината си Австралия след провала на брака си с Майли Сайръс, съобщи Контактмюзик.\r\nДвадесет и девет годишният актьор живееше заедно със съпругата си, 26-годишната Майли Сайръс в Лос Анджелис до раздялата им по-рано този месец. Сега негови приятели твърдят, че той е готов да напусне Лос Анджелис и да замине за Байрън Бей в Австралия, където живее брат му Крис.\r\n\"Лиъм си взе голям отпуск и ще се върне в Байрън Бей, за да бъде заедно с брат си и приятели - каза източник от обкръжението му. - По-късно ще обмисли следващата си стъпка. Той ще пътува за Лос Анджелис, за да прави бизнес и да се снима във филми, но преживяното наистина го накара да си даде сметка, че Холувуд не е подходящ за него за продължително време.\"\r\r\n                \r\n                \r\n                Тридесет и шест годишният Крис и 43-годишната му съпруга Елза Патаки продадоха именията си в Малибу и Санта Моника, след като се преместиха в неговата родина Австралия заедно с трите си деца. Крис по-рано довери, че в Лос Анджелис никога не се е чувствал като у дома. \"Лос Анджелис предоставя страхотни възможности за работа, но там не се чувствах като у дома\", каза той, цитиран от БТА.\r\nЕлза Патаки разкри, че преместването в Австралия не било в първоначалните й планове, тъй като то ще я отдалечи от родината й Испания. \"Навремето се споразумяхме, че аз няма да го карам да живее в Испания и той няма да ме кара да живея в Австралия, защото семействата ни ще са далеч от нас\", отбеляза тя. Актрисата все пак настоя, че си е заслужавало да бъде нарушено това споразумение, защото Австралия е най-доброто място в света.\r\nВижте още за звездите в", "date": "2019.08.21", "title": "След раздялата с Майли: Лиъм Хемсуърт зарязва Лос Анджелис"}
{"url": "https://www.dnes.bg/index/2019/08/21/12-dolara-tolkova-sa-sklonni-amerikancite-da-platiat-za-grenlandiia.420275", "text": "Доналд Тръмп не се отказва от идеята си да купи Гренландия. Но докато той изглежда необичайно заинтересован от тази сделка, останалата част от Америка не изглежда особено впечатлена от острова. Оказва се, че американците са склонни Гренландия да бъде купена от САЩ само ако цената й е ниска. Доста ниска. \n\n\r\nСпоред проучване на Business Insider 61% от американците не биха дали и цент, за да се сдобият със стратегическият остров от Дания. А едва една трета от анкетираните заявяват, че са склонни да отделят около 12 долара.\r\nСамият Тръмп потвърди, че наистина е дискутирал купуването на Гренландия от Дания, тъй като островът има добро геополитическо разположение и много природни ресурси. И въпреки че политиците, както в Гренландия, така и в Дания реагираха с ужас на предложението, той продължи да е връща обратно към темата.\r\r\n                \r\n                \r\n                Запитани колко държавни средства биха похарчили, за да купят Гренландия, американците отговорят така: 69% биха дали по-малко от 100 долара от държавния бюджет за острова. 71% биха извадили от хазната около 20 хил. долара (колкото една стара кола). А ако цената на Гренландия е 220 хил. долапа, колкото нормален американски дом? Само 27% от анкетираните биха се съгласили.\r\nТова не е първият път, в който към Гренландия има такъв интерес – Хари Труман също иска да купи автономната държава, като предлага 100 милиона долара в злато, ако Дания приеме. Това са близо 1,3 милиарда в сегашни пари. 89%  от американците са на едно мнение – в никакъв случай не биха похарчили толкова много пари.\r\nТрудно е да се определи цената на острова, но според Financial Times цената му е около 1,1 трилиона долара. Едва ли американците биха го приели добре.", "date": "2019.08.21", "title": "12 долара – толкова са склонни американците да платят за Гренландия "}
{"url": "https://www.dnes.bg/world/2019/08/21/pod-zapaden-natisk-ukraina-likvidira-iadrenite-oryjiia.420374", "text": "Наследила от Съветския съюз най-голямата армия в Европа и третия по сила в света ядрен арсенал, Украйна е била принудена да се откаже от ядрените оръжия под натиска на западните страни. Това разказа пред украинската телевизия \"24 канал\" първият президент на независима Украйна Леонид Кравчук.\n\r\n\"Директно бяхме поставени пред избор - или ще предадем ядрените оръжия, или ще упражнят икономически натиск върху нас, включително чрез санкции\", заяви Кравчук в интервю, публикувано на сайта на медията.\n\r\nПо думите му това искане е било поставено, \"защото в Украйна имаше 165 ядрени балистични комплекса, насочени срещу Съединените американски щати\".\n\r\n\"Управлението (им бе разположено) в Москва, а ракетите се намираха у нас. Кой можеше да гарантира, че никой няма да натисне бутоните и да пусне ракета? А тя би попаднала в целта, предвидена в специалния шифър\", каза бившият президент. \n                    \n                    \n                \r\n                \r\n                \r\n                \r\nТой подчерта, че не съжалява, че се е съгласил ядреният арсенал на страната да бъде ликвидиран.\n\r\nПрез 1994 г. ядрените оръжия в Украйна бяха ликвидирани във връзка с присъединяването на страната към Договора за неразпространение.\n\r\nПреди време Кравчук каза, че ако не се бе отказала от ядрените оръжия, Украйна би приличала на \"маймуна с граната\", посочва по повод изявлението му ТАСС, цитирана от БТА.\n\r\n ", "date": "2019.08.21", "title": "Под западен натиск: Украйна ликвидира ядрените оръжия "}
{"url": "https://www.dnes.bg/kino/2019/08/21/imalo-edno-vreme-v-holivud-pobedi-konkurenciiata.420330", "text": "Деветият филм на Куентин Тарантино - \"Имало едно време... в Холивуд\", чиято премиера беше на тазгодишния фестивал в Кан, очаквано привлече най-много зрители в киносалоните у нас, сочат данните от миналия уикенд. Филмът за \"златните времена\" в меката на киното, в който играят Леонардо Ди Каприо, Брад Пит, Ал Пачино, Кърт Ръсел, Тим Рот, Дакота Фанинг и други, е гледан от 16 781 зрители и има 169 982 лева от билетите им.\r\nНа втора позиция е двуседмичният първенец по зрителски интерес - \"Бързи и яростни: Хобс и Шоу\". Екшънът, в който участват Дуейн Джонсън, Джейсън Стейтъм, Идрис Елба, Хелън Мирън и действието му се движи между Лос Анжелис, Лондон, Чернобил и остров Самоа, е гледан вече от 125 860 зрители и има 1 402 384 лева приходи за трите седмици у нас, пише БТА.\r\n                    \n                    \n                \r\n                \r\n                \r\n                Трета позиция е за новата версия на анимацията \"Цар Лъв\", спечелила зрителите и през 1992 година. Позната история за Симба, който от малко лъвче се превръща в основен претендент за трона на Лъвската скала, е гледана от 243 479 зрители и има 2 448 026 лева приходи за общо пет седмици на екраните у нас.\r\nЧетвърто място сред най-гледаните филми е за комедията \"Момчета за пример\". Пиперливата история, започнала с кражба на дрон за шпионирането на по-големите, с цел сексуално образование, е гледана от 3 682 зрители и има 33 774 лева приходи за премиерния си уикенд.\r\nНа пета позиция е анимацията \"Сами вкъщи 2\", продължение на филма от 2016 година. Приключенията на териера Макс с Гиджет, Рустър, Снежко и тройка тигри-албиноси са вече два месеца и половина на екраните у нас и за това време са ги гледали 91 186 зрители и отчитат 864 925 лева от билетите им.\r\nШести по ред сред най-гледаните филми е \"Спайдър-мен: Далече от дома\". Филмът за европейските приключения, направен по комиксите на Стан Лий, е вече седма седмица на екраните у нас и за това време са го гледали 72 807 зрители и има 793 640 лева приходи от билетите им.\r\nСедми в топ 10 е екшънът \"Анна\" на Люк Бесон. Заснетата във Франция, Сърбия и Италия история за красива манекенка, която се е превърнала в най-страховития руски убиец в Западна Европа, е вече месец на екраните у нас и за това време са я гледали 18 671 зрители и има 166 600 лева приходи.\r\nАнимацията \"Играта на играчките: Пътешествието\" е на осмо място. Четвъртият филм от поредицата, в който Уди тръгва на пътешествие, за да намери Бо Пийп, е вече втори месец на екраните у нас и е гледан от 36 467 зрители и има 331 112 лева приходи от билетите им.\r\nОсъвременената игрална история на анимацията от 1994 година - \"Аладин\", е на девето място по зрителски интерес след миналия уикенд. За над три месеца филмът на \"Дисни\", който е по мотиви от \"Приказки от 1001 нощ\", е гледан от 156 164 зрители и има 1 615 922 лева приходи.\r\nНа десето място е трилърът \"Анабел 3\", продължение на историята от \"Заклинанието\" на Джеймс Уан. Случващото се в злокобна стая, където между другите прокълнати предмети е и куклата Анабел, е гледано от 35 782 зрители и има 310 061 лева приходи за осемте седмици у нас", "date": "2019.08.21", "title": "\"Имало едно време... в Холивуд\" победи конкуренцията"}
{"url": "https://www.dnes.bg/index/2019/08/21/ne-spish-ne-iadesh-kolko-seriozno-e-pristrastiavaneto-kym-videoigrite.420341", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПристрастяването към видеоигри беше зачислено като болестно състояние в поредната ревизия на Международната класификация на болестите. Все повече хора търсят лекарска помощ заради пристрастеност към видеоигри. \n\n\r\n\r\n\"Родените в новия век са онлайн поколение, те изкарват повече време пред компютри и други устройства с екрани. По-опасно е пристрастяването за хора след 20-годишна възраст, защото това разбива един цял свят, създаден около теб\", каза психологът Христо Монов.\r\r\n                \r\n                \r\n                \"Нека се обърнем повече към профилактиката на нещо подобно\", призова психологът.\r\nПо думи на геймъра Красимир Петров, най-силно изразен е проблемът в Азия.\r\n\"Там  след много часове, изкарани пред мониторите с видеоигри. Да се говори за сериозна клинична пътека заради игрите обаче ми се струва преувеличено\", каза той пред .\r\n\"Стигал съм до недоспиване, което изтощава. Нормалното е да играеш колкото ти позволява свободното време\", допълни събеседникът.", "date": "2019.08.21", "title": "Не спиш, не ядеш... Колко сериозно е пристрастяването към видеоигрите?"}
{"url": "https://www.dnes.bg/sofia/2019/08/21/symnitelen-bagaj-na-letishte-sofiia-policiiata-proveriava.420371", "text": "МВР проверява на Летище София.\r\nСигналът е подаден около 9:20 ч. тази сутрин.\r\nВ момента специалисти извършват проверка на място.\r\n, нито отмяна на полети, съобщи Дарик.", "date": "2019.08.21", "title": "Съмнителен багаж на Летище София, полицията проверява"}
{"url": "https://www.dnes.bg/science/2019/08/21/ucheni-bydeshteto-veshtae-masova-gibel-za-horata.420372", "text": "Повишаването на средните глобални температури с 2 градуса Целзий в сравнение с тези през доиндустриалната епоха ще доведе до опасни и продължителни горещини, суша и проливни дъждове, съобщи Физ.орг.\n\n\r\n\n\r\nПродължителните екстремни климатични условия могат да предизвикат масова гибел на хора. До този извод стигнали учени от Хумболтовия университет в Берлин, пише БТА. \n\r\nПо думите им, глобалното затопляне ще доведе до промени в летните температури, като при това екстремните климатични условия ще станат по-устойчиви. Дори малко увеличаване на продължителността им ще има разрушителни последствия за здравето на хората, производството на хранителни продукти, биоразнообразието и икономическия растеж.\n                    \n                    \n                \r\n                \r\n                \r\n                \r\nКлиматичните модели прогнозират постоянно отслабване на лятната атмосферна циркулация, съпроводено с покачване на температурите. В резултат в определени райони ще има влажен и топъл климат за по-дълго време. Вероятността от екстремни климатични условия ще се увеличи със средно 4 процента. Най-уязвими ще са райони в Северна\r\nАмерика, Централна Европа и Северна Азия. В централната част на Северна Америка вероятността от суша с продължителност повече от 14 дни ще нарасне с 10 процента.\n\r\nИзвестно е, че големите горещини в Европа през 2018 г. доведоха до намаляване на добива на пшеница в Германия с 15 процента. Същевременно в САЩ последните 12 месеца са най-влажните в историята на наблюденията.\n\r\nПонастоящем се реализира сценарий, свързан с покачване на температурите с 3 градуса Целзий в сравнение с тези през доиндустриалната епоха. Ако през следващите няколко години парниковите емисии не бъдат максимално ограничени, този сценарий ще се окаже неизбежен. \n\r\nПарижкото споразумение за климата от 2015 г. задължава страните да ограничат повишаването на температурите до 2 или 1,5 градуса Целзий в сравнение с тези през доиндустриалната епоха.", "date": "2019.08.21", "title": "Учени: Бъдещето вещае масова гибел за хората "}
{"url": "https://www.dnes.bg/stranata/2019/08/21/ms-reshi-gabrovo-shte-ima-nova-bolnica.420381", "text": "В Габрово ще заработи първата болница, създадена с решение на Министерския съвет. \n\r\nТригодишният бизнес план за развитие на \"МБАЛ Свети Иван Рилски Габрово\" ЕООД предвижда лечебно заведение да разполага със 107 легла.\r\nТо ще изпълнява медицински дейности по вътрешни болести, пневмология и фтизиатрия, кардиология, гастроентерология, нефрология, ендокринология и болести на обмяната, нервни болести, физикална и рехабилитационна медицина и образна диагностика.\n\r\nВ мотивите е посочено, че в областта са напълно изчерпани възможностите за разкриване на нови легла по специалностите гастроентерология, ендокринология и болести на обмяната, нервни болести, а за нови легла по специалностите кардиология, нефрология, пневмология и др. са ограничени.\n                    \n                    \n                \r\n                \r\n                \r\n                \r\nСпоред НЗОК пък било нецелесъобразно увеличаване на финансирането на лечебните заведения за болнична помощ в област Габрово за заплащане на дейности, които се изпълняват от тях.\n\r\nВ срок от три месеца управителят на дружеството трябва да подаде заявление до министъра на здравеопазването за издаване на разрешение по Закона за лечебните заведения.", "date": "2019.08.21", "title": "МС реши: Габрово ще има нова болница "}
{"url": "https://www.dnes.bg/kino/2019/08/21/daniel-kreig-otnovo-e-bond-v-niama-vreme-da-umra.420327", "text": "Даниел Крейг се завръща в ролята на знаменития агент 007 Джеймс Бонд, а режисурата е поверена на нашумелия Кари Фукунага.\r\nНовият филм от историята на Джеймс Бонд се казва No Time to Die обявиха продуцентите на филма Майкъл Дж. Уилсън и Барбара Броколи. 25-ият филм от  шпионската кинопоредица излиза в кината в България на 10 април 2020 г.\r\nВ ролята на легендарния агент 007 на Иън Флеминг за пети път влиза Даниел Крейг, а режисурата е поверена на небезизвестния Кари Фукунага (Безродни зверове, ТВ сериалът Истински детектив). Сценаристи са Нийл Първис и Робърт Уейд (Спектър, 007: Координати Скайфол), Кари Фукунага, Скор З. Бърнс (Заразяване, Ултиматумът на Борн) и Фийби Уолър-Бридж (ТВ сериалите Убивайки Ийв и Fleabag). NO TIME TO DIE все още се снима, като работата по филма и началото на снимките бяха оповестени със специално събитие в имението на самия Иън Флеминг в Ямайка в края на април.\r\n                    \n                    \n                \r\n                \r\n                \r\n                В социалните мрежи вече се появиха първи кадри от работния процес, от снимачните локации в Лондон и Ямайка, както и от посещението на Даниел Крейг на състезанието от F1 на пистата Силвърстоун и на емблематичните за Бонд поредицата автомобили Ягуар. Принц Чарлз от британското кралско семейство пък посети продукцията в края на юни в Лондон.\r\nВ No Time to Die участват още Рами Малек, Леа Сейду, Лашана Линч, Бен Уишоу, Наоми Харис, Били Магнусен, Ана де Армас, Рори Киниър, Дейвид Денсик, Дали Бенсала, както и Джефри Райт и Рейф Файнс. \r\nВ No Time to Die Джеймс Бонд вече не е на активна служба и се наслаждава на спокоен живот в Ямайка. Спокойствието му скоро е нарушено от стария му приятел от ЦРУ Феликс Лайтър, който търси помощта му. Мисията да спасят отвлечен учен се оказва доста по-коварна от очакваното, хвърляйки Бонд по следите на мистериозен злодей, който държи в ръцете си опасна нова технология. \r\nКазино Роял, Спектър на утехата, 007: Координати Скайфол и Спектър заедно натрупаха международен боксофис от 3.1 млрд. щ.д. 007: Координати Скайфол (1.1 млрд. щ.д.) и  Спектър (880 млн. щ.д. ) са двата най-касови филма от поредицата за Джеймс Бонд.\r\n\r\n \r\n", "date": "2019.08.21", "title": "Даниел Крейг отново е Бонд в \"Няма време да умра\""}
{"url": "https://www.dnes.bg/mestni-izbori-19/2019/08/21/zaplatata-v-obshtinskite-izbiratelni-komisii-stiga-1400-lv.420345", "text": "Заплата в общинските избирателни комисии за местния вот през октомври ще стига до 1400 лева, като минимумът ще е приблизително 1000 лева. Това става ясно от решение на ЦИК за възнагражденията на председателите и членовете на ОИК.\n\r\nТака най-много ще взима шефът на общинската избирателна комисия в София – 1400 лева, а неговият заместник 1330 лева, съобщава \"Монитор\". Също толкова ще взима секретарят на ОИК в столицата, а обикновените членове по 1270 лева. Сумите за останалите общински избирателни комисии варират в зависимост от това за колко секции попадат в техния район. В по-малките общини - с до 350 секции, председателя ще взима по 1060 лева.\r\nЗаплатата скача до 1175 за председател на общинска избирателна комисия с до 1000 секции. Най-ниското възнаграждение за обикновен член е 960 лева. Сметките показват, че сумите са увеличени от 110 до 300 лева за различните позиции в комисиите, спрямо местните избори през 2015-та година, когато шефовете на ОИК са взимали между 810 до 1100 лева.\r\n                    \n                    \n                \r\n                \r\n                \r\n                Всяка ОИК ще има право да наеме допълнителни експерти и технически сътрудници, които да подпомагат тяхната работа през месеците до изборите, които пък ще взимат заплата съответно по 780 и 560 лева. Наред с това ще бъдат назначени и допълнителни сътрудници, за да борят опашките при предаване на протоколите и книжата в изборния ден от страна на секциите. За целта на тях ще им се отпуска еднократно възнаграждение в размер на 100 лева.\n\r\nБроят на сътрудниците се определя с решение на ОИК, като за всеки 100 секции ще има по един помощник. На последните местни избори през 2015 година при предаването на бюлетините и книжата в зала „Арена Армеец“ в столицата се стигна дори за „заложническа драма“.\r\nТогава над 5000 човека стояха почти две денонощия в залата, заради липсата на достатъчно добра организация при предаването на изборните протоколи. Заради нечовешките условия към залата непрекъснато хвърчаха линейки. 117 души бяха прегледани от медицински екипи, 12 души бяха приети в болница. Заключените писаха апели за помощ по прозорците и се оплакваха, че нямат възможност да излязат. ЦИК тогава се опита да тушира проблема, като изпрати 50 походни легла и храна.\r\nПартии и коалициите трябва да се регистрират в ЦИК до 11 септември, а в ОИК – до 16-ти, показва пък хронограмата за местния вот на сайта на ЦИК. Крайният срок за регистрация на кандидатските листи за общинските съветници в ОИК пък изтича на 24 септември.\r\nСамо ден по-късно ОИК трябва да предостави на ЦИК пълния списък с кандидатите, които ще се борят за вота на гражданите за местен парламент. Самата кампания за вота пък започва на 27 септември. Най-късно до 12 октомври гражданите трябва да подадат заявление до общината, ако искат да гласуват по настоящ адрес, ако той се разминава с постоянния им.\r\n ", "date": "2019.08.21", "title": "Заплатата в общинските избирателни комисии стига 1400 лв."}
{"url": "https://www.dnes.bg/crime/2019/08/21/signal-za-bomba-i-na-letishteto-v-plovdiv.420390", "text": "Сигнал за бомба беше подаден и на летището в Пловдив, съобщиха от полицията в града. \r\n\r\nСигналът за поставено взривно устройство на летището е получен към 11.00 часа днес в дежурната част на Областната дирекция на МВР. \n\n\r\n\r\nНезабавно са предприети необходимите действия за обезопасяване на района. \r\n\r\nСлед щателната проверка е установено, че сигналът е фалшив.", "date": "2019.08.21", "title": "Сигнал за бомба и на летището в Пловдив"}
{"url": "https://www.dnes.bg/mish-mash/2019/08/21/marvel-izrita-spaidyrmen-ot-filmovata-si-vselena.420353", "text": "Приказката за Том Холанд като Спайдърмен може би приключи след като Sony развали договора си с Disney.\r\n\"Много сме разочаровани, че няма да работим с Disney по следващите филми за \"Спайдърмен\", написа в свое изявление Sony. Преговорите между двете компании продължават вече месец, а когато Marvel обяви бъдещите си проекти за следващите няколко години, те не включваха \"Спайдърмен\". Проблемът идва от факта, че нито Disney, които притежават Marvel, нито Sony могат да се разберат, кой ще финансира филма и при кого ще отиват приходите.\r\nНеразбирателството идва само дни, след като стана ясно, че последният филм Spiderman: Far from home е най-печелившият в историята на Sony.\r\n                    \n                    \n                \r\n                \r\n                \r\n                Ситуацията относно героя всъщност е доста сложна.\r\nСпайдърмен е комикс герой на Marvel, но когато през 1999 година компанията изпитва финансови затруднения, тя продава филмовите права за него на Sony. След това се появиха общо пет филма със супергероя - три с Тоби Магуайър и два с Андрю Гарфийлд.\r\nПрез 2015 г., когато Marvel беше започнал възхода си, нова сделка бе направена между двете компании. Това позволи да видим новия \"Спайдърмен\", брилятно изигран от младия Том Холанд, във филми като Captain America: Civil War, Avengers: Infinity War, Avengers: Endgame и, разбира се, двете самостоятелни ленти Spider-Man: Homecoming и  Spider-Man: Far From Home.\r\nПроблемът очевидно са парите. Двете компании си поделят приходите, но всяка от тях иска повече. Disney и в частност Marvel, са отговорни за това, филмът да е така добре възприет от публиката, за разлика от Sony, които винаги се провалят, както се провалиха с последния X-men.\r\nFar From Home наскоро задмина Skyfall като най-печелившият филм за Sony печелейки 1,1 милиарда долара. Но... Far From Home се оказа и първият блокбастър тази година, който не е напълно финансиран от Disney.  За това от компанията поискали нова сделка - разходите и приходите по лентите да се делят 50/50. Sony отказали. А Disney, в типичният си стил, казали \"Добре\" и изритали героя от вселената на Marvel.\r\n \r\n\r\n ", "date": "2019.08.21", "title": "Marvel изрита \"Спайдърмен\" от филмовата си вселена "}
{"url": "https://www.dnes.bg/stranata/2019/08/21/devetoklasnik-se-udavi-v-reka-iantra-pri-polski-trymbesh.420385", "text": "Ученик от девети клас се удави във водите на река Янтра.\r\nИнцидентът е станал в късния следобед във вторник край тръмбешкото село Раданово. Тийнейджърът решил да се разхлади в горещия ден и влязъл да се къпе в една от корекциите. Погълнал го дълбок вир, от който не успял да изплува.\r\nБлизки на момчето подали сигнал около 19:00 часа на телефон 112. Незабавно на мястото на инцидента били изпратени спасителни екипи, но спусналият се мрак спрял издирването.\r\nТърсенето било подновено сутринта в сряда и около 9:00 часа водолазите открили тялото на удавеното дете, съобщи .\r\nТрупът е изпратен за аутопсия във Великотърновската болница.", "date": "2019.08.21", "title": "Деветокласник се удави в река Янтра при Полски Тръмбеш "}
{"url": "https://www.dnes.bg/stranata/2019/08/21/boi-po-selski-dyrven-kol-vyrhu-sysedskata-glava.420380", "text": "55-годишен мъж е задържан за нападение с дървен кол на жител на село Видраре. Това съобщи полицията в София. \n\r\n\r\n\r\nСигналът е подаден от жител на софийското село Бистрица около 15.00 часа. Той съобщил за скандал между него и мъж от селото, който му е нанесъл удари с дървен кол по главата.\r\n\r\nВеднага след получаването на сигнала служители на РУ - Правец установили и задържали 55-годишния извършител. Пострадалият е откаран за медицински преглед и освободен за домашно лечение.\r\n\r\nПълното изясняване на фактите и обстоятелствата по случая продължава.", "date": "2019.08.21", "title": "Бой по селски: Дървен кол върху съседската глава "}
{"url": "https://www.dnes.bg/index/2019/08/21/martin-ot-s-sotiria-v-bolnica-oshte-sedmica-pod-zasilena-ohrana.420396", "text": "21-годишният Мартин Трифонов от с. Сотиря, който е обвинен за убийството на 7-годишната Кристин, продължава да се лекува в областната болница на Сливен. Той бе заловен след преследване, при което бе ранен на две места в единия крак и бе получил фрактура на другия. \n\r\nПрестоят му ще бъде удължен още седмица, след като бе опериран.\n\r\n\"В добро състояние е\", каза зам.-директорът на лечебното заведение д-р Хрисант Хрисантов, цитиран от \"Труд\". На изнесено съдебно заседание в болницата съдът му наложи най-тежката мярка за неотклонение \"задържане под стража\".\n\n\n\n\nТрифонов се сдоби с три обвинения - за убийство на малолетно дете, извършено с особена жестокост и по особено мъчителен начин, за изнасилване и за блудство.\r\n                \r\n                \r\n                \r\nЗасега подробности за съдебно-медицинската, както и за другите назначени експертизи по случая, не се огласяват. От обвинението още преди дни подчертаха, че няма данни обвиняемият Трифонов да е психично болен и да не може да носи наказателна отговорност.\n\r\nСлужебният му адвокат заяви, че Мартин Трифонов е признал за убийството пред него, но не иска да се впуска в подробности. Стана ясно, че е извършил деянието след употреба на алкохол.\n\r\nНаложеният му постоянен арест няма да бъде обжалван пред Бургаския апелативен съд. До края на престоя му в болницата Трифонов ще е под засилена полицейска охрана.\n\r\nМеждувременно стана ясно, че директорът на Центъра за спешна медицинска помощ в Сливен подготвя становище за действията на екипа, изпратен след получения сигнал на тел. 112 за намереното тежко пострадало дете в село Сотиря.\n\r\n\"Становището ще бъде предоставено на Регионалната здравна инспекция. Предстои проверка от Изпълнителна агенция \"Медицински одит\", след което ще бъде изготвено официално заключение\", уточни д-р Мариета Божидарова, завеждаща Филиала за спешна медицинска помощ в Сливен. Уточнени са всички факти и обстоятелства, дадени са писмени обяснения от реанимационния екип, реагирал на спешното повикване.\n\r\n ", "date": "2019.08.21", "title": "Мартин от с. Сотиря в болница още седмица под засилена охрана"}
{"url": "https://www.dnes.bg/politika/2019/08/21/martin-dimitrov-aec-belene-shte-ni-struva-10-mlrd-evro.420391", "text": "В спор за очакваната цена на електроенергията от евентуалното строителство на АЕЦ \"Белене\" влязоха икономистът и бивш председател на СДС Мартин Димитров и изпълнителният секретар на българския атомен форум \"Булатом\" Станислав Георгиев по време на участието им в предаването „Бизнес старт“ с водещ Живка Попатанасова, след като енергийният министър Теменужка Петкова потвърди заявеното желание за участие на 13 компании в строежа на електроцентралата.\n\n\n\r\n„Несериозно е да се говори, че проектът трябва да бъде завършен, защото вече са инвестирани много средства в него. Минималната цена за завършването на „Белене“ ще бъде 10 млрд. евро. Цената на тока ще бъде поне два пъти по-висока от сегашната средна цена на енергийния микс. Дори доклада на БАН не успя да ни убеди, че България има нужда от нови мощности, след като стана ясно, че животът на АЕЦ „Козлодуй“ бе удължен до 2040 г“, каза Димитров пред \n                    \n                    \n                \r\n                \r\n                \r\n                \r\nВ отговор Георгиев отвърна, че при настоящия формат на процедурата много ясно е посочено, че държавни гаранции и дългосрочни договори за изкупуване на електроенергията няма. Така се гарантира сигурността, че българският потребител няма да бъде натоварен и енергията ще бъде търгувана на борсови цени. И все пак експертът се съгласи, че изменения „през задната врата“, както се изрази икономистът, биха навредили сериозно на пазара.\n\r\nВсе още сме в първия етап на преговорите за инвеститори в АЕЦ „Белене“ потвърдиха и двамата гости в предаването. От тук насетне има още осем стъпки в период от една година, в който да се изгладят всички подробности преди подписването на договора за строежа на електроцентралата.\n\r\n„Очаквам една конфигурация между инвеститорите от руска страна, китайска или корейска страна и за мен е задължително участието на българските фирми в строежа на АЕЦ „Белене“, коментира Станислав Георгиев.\r\n", "date": "2019.08.21", "title": "Мартин Димитров: АЕЦ \"Белене\" ще ни струва 10 млрд. евро"}
{"url": "https://www.dnes.bg/football/2019/08/21/prebitiiat-shef-v-levski-vylchev-e-s-opasnost-za-jivota.420394", "text": "Жестоко пребитият маркетинг директор на футболния клуб \"Левски\" Цветан Вълчев е с опасност за живота. \n\r\nПострадалият е откаран в ИСУЛ в безсъзнание. Той е с множество травми и с риск за живота, съобщиха от лечебното заведение. Има и фрактура на тилната кост, което е изключително опасно за живота му. \n\n\r\n\"Не е в добро състояние човекът, дано да се оправи бързо. Разговаряхме с колеги, никой няма обяснение за случая. Той е тих и спокоен човек, не се е забърквал в някакви неща\", коментира колегата на пострадалия Иво Николов пред  \r\nНападението е станало на паркинга до стадиона, който е неохраняем. Има обаче видеонаблюдение, което може би ще помогне на полцията да издири извършителите.\n                    \n                    \n                \r\n                \r\n                \r\n                \r\nСигналът за бруталното посегателство е подаден около 9:30 часа сутринта. \n\r\nДвама непознати са нападнали Вълчев, а по първоначална информация атаката е извършена с бухалки.\n\r\nНамесва се случаен минувач, който станал свидетел на побоя, докато разхождал кучето си. \n\r\nИзвършителите бягат в неизвестна посока, полицията все още ги издирва.\n\r\nЦветан Вълчев е в клуба от 10 години, като е заемал различни длъжности на Герена.", "date": "2019.08.21", "title": "Пребитият шеф в \"Левски\" Вълчев е с опасност за живота "}
{"url": "https://www.dnes.bg/stranata/2019/08/21/otchujdavat-chastni-imoti-za-stroitelstvoto-na-hemus.420392", "text": "По решение на правителството се отчуждават частни имоти за изграждане на около 17 километра от автомагистрала \"Хемус\", включително пътен възел \"Плевен\".\r\nИмотите се намират в землищата на селата Каленик в община Угърчин, Лисец, Баховица и Славяни в община Ловеч, както и Николаево и Бохот в община Плевен.\r\nСредствата за обезщетяване на собствениците са за сметка на Агенция \"Пътна инфраструктура\".\r\nРешението може да се обжалва пред административния съд по местонахождението на имотите в 14-дневен срок от съобщаването му на заинтересованите.\r\n\r\nС друго решение на правителството ще се направи разширение на съществуващия пристан за кораби за сезонен превоз на пътници на остров Света Анастасия, ще се изгради убежище за малки плавателни съдове в акваторията на острова, както и защита на брега от вълните.\r\n ", "date": "2019.08.21", "title": "Отчуждават частни имоти за строителството на \"Хемус\""}
{"url": "https://www.dnes.bg/zvezdi/2019/08/21/shte-operirat-stefan-danailov-do-niakolko-dni.420389", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n в апартамента на Стефан Данаилов в Приморско в неделя, разказа неговата племенница. \n\n\n\r\nВчера са му направени всички необходими изследвания, за да бъде подготвен за операция на тазобедрената става, но предстоят още консултации.\r\n Според управителя на болницата д-р Стоил Апостолов, операцията не е спешна. Затова избират момента, който е най-подходящ за оперативно лечение. По всяка вероятност Стефан Данаилов ще бъде опериран в Бургас.\r\nБлизките му казват, че въпреки инцидента актьорът не е загубил чувството си за хумор. Те са убедени, че той ще се възстанови бързо и ще се върне на сцената, предаде .", "date": "2019.08.21", "title": "Ще оперират Стефан Данаилов до няколко дни"}
{"url": "https://www.dnes.bg/index/2019/08/21/i-adidas-si-ima-tymno-minalo-praveli-oryjie-za-hitler.420212", "text": "Навършиха се 70 години от създаването на прочутата фирма \"Адидас\". По този повод  припомня една тъмна страница от историята ѝ: Адолф Даслер, основателят на \"Адидас\", е произвеждал и гранатомети. Гранатомети за Хитлер.\n\r\n\r\nЕдва ли има някой, който да не познава емблемата на \"Адидас\". Тя е символ на прочутата германска марка-производител на спортни стоки, която е прославила Германия не по-малко от \"Мерцедес\" например. \n\r\nНа 18 август \"Адидас\" отбеляза 70-годишнината от създаването си: именно на този ден през 1949 година е направена регистрацията на фирмата, чието име се образува от началните букви на името и фамилията на нейния основател - германския предприемач Адолф (Ади) Даслер. Но всичко започва много по-рано - повече от 20 години преди тази дата.\r\n\r\n                \r\n                \r\n                \r\nБерлин, август 1936 година. В нацистка Германия Летните олимпийски игри са в разгара си. На столичния олимпийски стадион текат състезанията по лека атлетика. Спортистите-спринтьори са на пистата и след стартовия сигнал се втурват към заветната победа.\n\r\nШампион става тъмнокожият атлет от САЩ Джеси Оуенс. Той печели цели четири златни медала и влиза в историята като най-забележителния участник в игрите. \n\r\nТриумфът на афроамериканеца нанася символичен удар на расовата теория на нацистка Германия. А най-пикантното е това, че Оуенс грабва победата с маратонки, произведени от специализираната фабрика за спортни обувки \"Братя Даслер\", която е основана през 1924 в Херцогенаурах в Бавария от братята Адолф и Рудолф Даслер. След победата на Оуенс за братята Даслер и техните маратонки се разчува из целия свят.\r\n\r\nБратята Даслер обаче са произвеждали не само спортни стоки. След като нацистите идват на власт, двамата се присъединяват към Националсоциалистическата германска работническа партия (НСДАП), а по време на Втората световната война фабриката им прекратява изработката на обувки и преминава към производството на противотанкови оръжия, станали известни под името \"Панцершрек\". \n\r\nТези противотанкови оръжия са можели да стрелят на 180 метра дистанция и да пробият 20-сантиметрова броня. В преоборудвания завод се използвал принудителен труд: на конвейера работели както шивачки, които набързо трябвало да се преквалифицират, така и френски военнопленници.\r\n\n\r\nКогато през април 1945 американските войски влизат в Херцогенаурах, първата им работа е да насочат танковете си към фабриката на Даслер. Но в този момент от къщата излязла жената на Ади - красавицата Кете Даслер. Използвайки целия си чар, тя се заговорила с войниците и в крайна сметка успяла да ги убеди, че семейството ѝ винаги е искало само едно - да произвежда спортни обувки. Но нацистите ги били принудили да се занимават с оръжия.\n\r\nА когато разбрали, че самият Джеси Оуенс е побеждавал с маратонки \"Адидас\", американците изпаднали във възторг. Така фабриката била спасена. А малко по-късно Даслер били засипани с поръчки от Америка - за баскетболни и бейзболни обувки, както и за спортни обувки с хокейни кънки.\r\n\n\r\nСемейното предприятие се възстановява, но завърналият се у дома Рудолф, който бил призован в армията в рамките на \"тоталната мобилизация\" през 1943 година, а след това бил арестуван от Гестапо за дезертьорство, се скарал с Ади - при това завинаги. Братята и преди са имали сериозни спорове, но и до днес не се знае каква е била причината за последния им конфликт. Вероятно нещо твърде лично. В резултат семейното предприятие са разделя на две: Ади създава марката \"Адидас\", а брат му Рудолф - концерна \"Пума\".\n\r\nДнес \"Адидас\" и \"Пума\" са големи холдинги, които се конкурират. Централите им и до ден-днешен се намират в Херцогенаурах - родния град на братята Даслер. Но са разположени на двата бряга на реката, която минава през града.\r\n   ", "date": "2019.08.21", "title": "И \"Адидас\" си има тъмно минало: Правели оръжие за Хитлер "}
{"url": "https://www.dnes.bg/health/2019/08/21/lekar-alarmira-zdravnata-kasa-se-upravliava-ot-amatiori.420326", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Здравното министерство ще забрани плащането на медицински услуги от здравноосигурени, за които НЗОК обещава помощ. През септември законовата поправка ще бъде подложена на обществено обсъждане. Регламентират се обаче възможности, при които на пациентите може да бъдат поискани пари в болниците. \n\n\r\n\n\r\n\"Съществена промяна от това няма да настъпи, те и сега действат тези текстове. Тази поправка почти не засяга темата със заплащането\", заяви председателят на Центъра за защита на правата в здравеопазването д-р Стойчо Кацаров.\n                    \n                    \n                \r\n                \r\n                \r\n                \r\nПред  той посочи, че проблемът е изключително неравномерното доплащане. По думите му има хора, които доплащат по няколко хиляди лева, а други - почти нищо.\n\r\nСпоред д-р Кацаров има неправилно формиране на цените на медицинските услуги, за които той смята, че в повечето случаи са определяни лобистки. \n\r\n\"Трябва да нормализират тези цени. Здравната каса се управлява от аматьори! Тези хора не могат да решат тези проблеми\", настоя д-р Кацаров.\n\r\nБившият директор на \"Пирогов\" доц. д-р Спас Спасков се съгласи с голяма част от твърденията на д-р Стойчо Кацаров и на свой ред отбеляза, че Здравната каса е социален инструмент, който изравнява възможностите на пациентите, плащайки минимален пакет.\n\r\n\"При всяко положение, за нещо повече някой трябва да плати. Няма лошо ако бъде регламентирано\", коментира доц. д-р Спасков в \"България сутрин\".\n\r\nТой е на мнение, че при вкарването на актюери в НЗОК, ще се определят реални цени на медицинските услуги, тъй като в момента цените в Касата се определят по възможности.\n\r\nПромените предвиждат още акушерите и медицинските сестри да имат възможността да разкриват свои практики.\n\r\n\"Това е стъпка в правилната посока. Изрично е отбелязано, че тази дейност няма да се заплаща от НЗОК. Защо не се финансира от НЗОК? Значи хората сами трябва да плащат\", коментира д-р Стойчо Кацаров.\n\r\nД-р Спасков пък попита каква е причината да се създадат тези нови структури, след като и сега сестрите могат да работят под контрола на лекарите. И призна, че не може да разбере идеята те да работят свръхсамостоятелно.\n\r\nД-р Кацаров е категоричен, че от текстовете за доплащане и тези за лекарствата няма да има никакъв ефект. На мнение е, че няма да се получи голям ефект и от текстовете за акушерите и медицинските сестри.\n\r\nПоправките, регламентиращи плащанията, носят положителен ефект, защото хората ще знаят за какво дават парите си, смята обаче доц. д-р Спасков.", "date": "2019.08.21", "title": "Лекар алармира: Здравната каса се управлява от аматьори"}
{"url": "https://www.dnes.bg/stranata/2019/08/21/pojar-izpepeli-pokriva-na-restorant-v-pavel-bania.420335", "text": "Вчера пожар в най-големия център за рехабилитация в курортния град Павел баня изпепели покрива на ресторант \"България\". Бързата намеса на пожарникарите обаче е успяла да спаси комплекса и разрастване на огъня.\n\r\n„В момента в нашия хотел са настанени около 500 души. Изгоряла е покривната част на самата кухня, a вътре в нея няма поражения. Пожарът е започнал, когато ”, каза директорът на ПРО Павел баня Христо Чаушев.\r\nСамо бързата реакция на пожарникарите е предотвратила по-сериозни щети. Гасенето на пожара е продължило приблизително 40 минути.\r\n                    \n                    \n                \r\n                \r\n                \r\n                „Екипът ни пристигна за 4 минути, след подаването на сигнала. Обектът има изготвен план, по който действахме. Бяха повикани и подкрепителни сили от най-близката пожарна служба в Казанлък.  Служителите са действали бързо и правилно в овладяването на стихията”, коментира главен инспектор Минчо Минчев от РСПАБ - Павел баня пред Нова.\r\n", "date": "2019.08.21", "title": "Пожар изпепели покрива на ресторант в Павел баня"}
{"url": "https://www.dnes.bg/kino/2019/08/21/neo-se-zavryshta-kianu-riivs-snima-matricata-4.420337", "text": "20 години след излизането на \"Матрицата“, Warner Bros. Pictures обяви, че работят по четвъртия филм от франчайза. И въпреки че Нео и Тринити загинаха в края на третата лента, любимият на всички Киану Рийвс и Кери-Ан Мос ще се завърнат в ролите на обичаните герои.\r\nКъм екипа се присъединява и един от режисьорите на първите филми - Лана Уашовски.\r\n\"Много сме горди че отново влизаме в света на \"Матрицата“ заедно с Лана. Тя е истински визионер – единствена, оригинална, креативна, и ние сме развълнувани, че тя ще напише сценария, ще режисира и ще продуцира новата глава във вселената на \"Матрицата“, каза председателят на Warner Bros. Pictures Тоби Емърик.\r\n                    \n                    \n                \r\n                \r\n                \r\n                През последните години, студиото многократно се опитва да намери начин да се върне обратно към \"Матрицата“, но проблеми с правата върху филма не му позволяваха. Слънцето изгря и на тяхната улица, когато не само Киану Рийвс имаше страхотна година начело на боксофис класациите, но и Лана Уашовски предложила на компанията сценарий.\r\nДетайли около филма все още няма. Предполага се, че той трябва да види бял свят през 2020 година.", "date": "2019.08.21", "title": "Нео се завръща - Киану Рийвс снима \"Матрицата\" 4 "}
{"url": "https://www.dnes.bg/stranata/2019/08/21/do-2022-g-vsichki-sgradi-s-tehnicheski-pasport.420324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзготвянето на технически паспорт на жилището ни ще струва между 100 и 500 лв. До 2022 г. всички сгради трябва да имат документ дали са изправни и да си платят за това.\r\nОбщо 4 милиона жилища има в България. Над 20 хиляди от тях са в сгради, които са стари и зле поддържани. Затова трябва да се направи обследване, което да покаже какво по сградите се е амортизирало.\r\n\"Темата не е нова. Тези досиета на сградите се правят, за да има максимален експлоатационен срок\", каза адвокат Иван Марчев.\r\nОколо 5 лв. на квадратен метър ще струва изготвянето на паспортите, обясни Марчев. Добре е всеки да се предвиди и да задели пари отсега.\r\n                    \n                    \n                \r\n                \r\n                \r\n                \"Нека на тези паспорти по-скоро да се гледа като плащане, което ще отнеме около година\", коментира той и посочи, че някои сгради вече имат такива технически паспорти.\r\n\"Това е процес на обследване от инженери - колко е здрава сградата, покрив, основи, асансьори и други инсталации\", обясни още той пред .\r\nСлед обследването трябва да стане ясно дали в блока са бутани носещи стени, трегери или колони и дали има опасност от срутване при земетресение.\r\nЕкспертите съветват домоуправителите да започнат да събират пари отрано.", "date": "2019.08.21", "title": "До 2022 г.: Всички сгради с технически паспорт"}
{"url": "https://www.dnes.bg/sport/2019/08/21/bylgarski-boksiorki-goniat-medali-v-madrid.420348", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Шест родни боксьорки ще гонят медалите на предстоящото Европейско първенство в Мадрид. То стартира на 24 август, като всички в щаба се надяват на минимум една титла, предаде Bulgaria ON AIR. \r\n\r\nНай-опитната ни състезателка безспорно е Станимира Петрова в категория до 57 килограма. Тя предпочете да не обещава медали, а да разкрие целия си потенциал.\r\n\r\nПри най-тежките България ще бъде представена от Деница Елисеева в категория до 64 килограма и Мелис Йонузова при до 69-килограмовите.", "date": "2019.08.21", "title": "Български боксьорки гонят медали в Мадрид"}
{"url": "https://www.dnes.bg/politika/2019/08/21/petkova-iznenadana-ot-bylgarskite-kandidati-za-aec-belene.420339", "text": "Изненада е, че сред кандидатите за изграждането на проекта АЕЦ \"Белене\" има български компании. Това каза пред bTV министърът на енергетиката Теменужка Петкова по повод вчерашната информация, че 13 компании от различни държави са подали документи за участие в изграждането на проекта за нова атомна електроцентрала АЕЦ \"Белене\". \n\r\nВ надпреварата се включват китайски, корейски, руски, български и немски участници, а заявленията се разделят на три категории - стратегически инвеститори, участие чрез закупуване на оборудване и изкупуване на електроенергия. \n\n\n\n\r\nВ най-важната част от проекта - стратегически инвеститор или компанията, която на практика ще изгради централата, кандидатите са 7. До момента известни са китайската и корейската държавни ядрени компании, както и руската \"Росатом\".\n                    \n                    \n                \r\n                \r\n                \r\n                \r\n\"Процедурата за избор на стратегически инвеститор беше разработена в дълъг период. Ние много обмисляхме етапите, тъй като според решението на парламента проектът трябва да се реализира на пазарен принцип, без предоставяне на държавна гаранция и без сключване на дългосрочни договори за изкупуване на електрическа енергия\", обясни Петкова. \n\r\nТова е и причината, по думите на министъра, поради която се е наложило да се даде възможност да участват и компании, които да придобият миноритарен дял и да сключат договори за изкупуване на електрическа енергия. \n\r\n\"13-те заявления включват кандидати от всеки един спектър на процедурата\", доволна е Петкова. \n\r\nВажно е да се знае, че кандидатите засега са изпратили само заявления, а конкретните оферти предстоят. До 90 дни комисията, която ще пресява фирмите, трябва да избере няколко, с които да води преговори на база реалните им оферти. \n\r\nБългария ще участва в проекта със своята Национална електрическа компания и нейните собствени активи. Към момента страната ни е дала малко над 3 млрд. лева по изграждането на централата. \n\r\nСпоред Петкова, компаниите, които са дали заявка за участие в проекта са световни лидери в енергетиката и тя е категорична, че не приема критиките, че това са само непознати или държавни фирми. \n\r\n\"Това е една много сериозна заявка\", убедена е Петкова.\n\r\nНакрая министърът на енергетика заяви убедено, че твърденията, че площадката на проекта е в сеизмична зона, са неверни. \n\r\n\"Такова нещо като сеизмичен риск не съществува в анализите и документите и хората трябва да бъдат спокойни\", категорична е Теменужка Петкова. \n\r\n ", "date": "2019.08.21", "title": "Петкова изненадана от българските кандидати за АЕЦ \"Белене\""}
{"url": "https://www.dnes.bg/stranata/2019/08/21/10-oblasti-v-stranata-s-goliama-opasnost-ot-pojari.420331", "text": "Места в десет области в страната са с екстремален индекс за пожароопасност, сочи справка на сайта на Националния институт по метеорология и хидрология (НИМХ).\r\nИндексът обхваща територии от областите.\r\nЕкстремалният индекс означава, че са възможни бързо разпространяващи се много силни пожари с въвличане на дървесните корони.\r\nВ почти цялата страна има много.", "date": "2019.08.21", "title": "10 области в страната с голяма опасност от пожари"}
{"url": "https://www.dnes.bg/stranata/2019/08/21/zaloviha-gligan-v-kapan-na-vitosha-bolen-e-ot-chuma.420349", "text": "Нов случай на африканска чума е регистриран в Държавно ловно стопанство „Витошко-Студена“. Това съобщи инж. Дамян Дамянов, директор на Югозападно държавно предприятие, цитиран от агенция „Фокус“. \n\r\n\n\r\nПо думите му така случаите на територията на предприятието стават общо 4: новият случай и старите в ДЛС „Искър“, ДГС „София“ и ДГС „Елин Пелин“.\n\r\n„Няма намерени трупове, а въпросното диво прасе е открито в капан и пробата е положителна. Тъй като пробата е излязла вчера, днес трябва да излезе заповед от БАБХ и респективно веднага след това ще има заповеди от Изпълнителната агенция по горите, която ще определи инфектираната зона в рамките на 200 кв. км., за да се види къде ще бъде забранен лова и къде ще бъде ограничен достъпа за посещение в горските територии, доколкото е възможно“, посочи той. \n                    \n                    \n                \r\n                \r\n                \r\n                \r\nИнж Дамянов допълни, че за периода от началото на август в държавните райони на територията на Югозападно държавно предприятие са отстреляни 136 диви свине, а в районите на ловните сдружения са около 52-53 диви свине.\n\r\nТой добави, че ловците са направили над 500 претърсвания в техните ловно-стопански райони за трупове на диви свине, а в държавните ловно-стопански райони претърсванията са 230. Директорът на ЮЗДП каза още, че при ловците работят 50 капани за улов на дива свиня, а в държавните райони капаните са 90.", "date": "2019.08.21", "title": "Заловиха глиган в капан на Витоша – болен е от чума "}
{"url": "https://www.dnes.bg/notifikacii/2019/08/21/prodavat-smyrtonosen-himikal-za-lekarstvo-sreshtu-rak-i-autizym.420344", "text": "Полиция и прокуратура затвориха лабораторията за белина „чудо”, предлагана като лекарство срещу рак и аутизъм. \n\r\nMiracle Mineral Solution (MMS) е опасен химикал, чието действие е сходно, но дори по-опасно от това на белината. \r\nГлавният държавен здравен инспектор д-р Ангел Кунчев обясни пред bTV, че продуктът е незаконен и няма произход, а човекът, който го продава, няма никаква лекарска квалификация.\n\r\nЕкспертът заяви, че себестойността на продукта е равна на стотинки, а в уеб страницата той се продава за над 70 лв.\n\r\nСлед акция на РЗИ - Бургас и полицията са иззети опасните препарати от лабораторията в Бургас.\n\r\nПо думите на лекаря само в САЩ са починали 7 души от подобни препарати, а стотици други изпитват сериозни здравни проблеми. Освен това много хора отказват да подадат сигнал след употреба на подобни химикали, защото или се срамуват или не вярват на традиционната медицина. \r\n                \r\n                \r\n                \r\nЕкспертът по обща и неорганична химия към БАН Нина Нанкова обясни, че въпросният продукт е по-опасен от белина.\n\r\nСпоред нея той е силен окислител, който при взаимодействие с вода образува киселини. Може да предизвика сериозни раздразнения, изгаряния на очите и носната лигавица. Зависи от приетата доза и разреждане.\n\r\nНанкова посочи, че в зависимост от погълнатото количество - продуктът може да бъде смъртоносен.\n\r\nСъщо така MMS не е селективен дезинфектант – т.е не убива само вредните бактерии, а дори и тези, които са полезни за тялото. \n\r\nСветослав Стаматов е човекът, който разпространява вредния продукт. Пред bTV той заяви, че „лекарството” не се използва за болести. \n\r\nВъпреки това на уеб страницата става ясно, че те лекуват заболявания, с които дори модерната медицина има все още трудности. \n\r\nПо указание - течността трябва да се приема по 8 пъти на ден, както и да се впръсква 2-3 пъти.\n\r\nОсвен в България, MMS е търсен продукт в редица страни, включително и в САЩ. Миналата седмица той беше определен от американската здравна администрация (FDA) като опасен за здравето продукт.", "date": "2019.08.21", "title": "Продават смъртоносен химикал за лекарство срещу рак и аутизъм "}
{"url": "https://www.dnes.bg/zvezdi/2019/08/21/sled-22-godini-brak-lari-king-se-razvejda-za-sedmi-pyt.420343", "text": "Лари Кинг подаде документи за развод със  седмата си съпруга Шон Кинг след 22-годишен брак, съобщи Асошиейтед прес.\r\nТелевизионният водещ, който е на 85 години, има осем брака със седем  жени. Той се жени два пъти за Ейлин Акинс. Шон е с 26 години по-млада  от него.\r\nШон е певица и телевизионна водеща, когато се омъжва за Лари Кинг  през 1997 г. Ражда му двама сина - Чанс иКенън, които вече са големи.  Връзката им е бурна.\r\nПрез 2010 г. и двамата подават документи за развод,  но се сдобряват, припомня БТА  Лари Кинг напоследък имаше серия от здравословни проблеми. Преди две години той се разболя от рак на белите дробове.\r\nВ молбата за развода, подадена в съд в Лос Анджелис,  Лари Кинг  посочва като причина непреодолими различия. Според американските медии  обаче причината е изневяра на Шон отпреди три години - с треньора по  бейзбол на сина им, която Лари Кинг така и не успява да преодолее, пише  в. \"Mirror\".\r\n                    \n                    \n                \r\n                \r\n                \r\n                През 2016 г. близък на двойката казва пред сп.  \"People\", че  Лари Кинг е много разстроен от едногодишната връзка на съпругата му и  не знае какво да прави. По същото време Шон казва, че бракът й с него е  приключил.\r\nПрез август 2016 г. обаче двамата заявяват, че приказките за  изневяра са само слухове.  Лари Кинг има пет деца. Бракът с Лари Кинг е четвърти за Шон.\r\nОще новини за звездите, четете в ", "date": "2019.08.21", "title": "След 22 години брак: Лари Кинг се развежда за седми път"}
{"url": "https://www.dnes.bg/obrazovanie/2019/08/21/uchebnata-godina-chuka-na-vratata-no-uchitelite-ne-dostigat-tyrsiat-se-1000.420351", "text": "Около 1000 са обявените свободни работни места за учители преди началото на новата учебна година в трите най-големи града на страната – София, Пловдив и Варна. \n\r\nСвободните работни места за учители в София към момента са над 600, обясни пред БНР началникът на регионалното управление по образованието Ваня Кастрева в София. \n\n Например само на 19 август са обявени 50 работни места в системата. Най-голям дефицит има на начални учители, след тях се нареждат детските учители, следват учителите по чужди езици, след тях са учители по български език и литература, по математика, по информационни технологии\", каза тя.\n\r\nВ Пловдив свободните работни места за учители са близо 300, а във Варна – над 110. \n                    \n                    \n                \r\n                \r\n                \r\n                \r\nНезаети педагогически позиции са обявени на интернет страниците и на останалите регионални управления по образованието в страната.\n\r\nНатовареността на учителите с административни задължения и агресията сред децата са част от причините за отлива на педагози, коментира пред Радио Кърджали Румяна Профирова – председател на Регионалната синдикална организация \"Подкрепа\".\n\r\n\"Учителите са натоварени с много бумащина. Децата са изключително агресивни. Децата не са мотивирани да учат, трудно се работи\", призна тя.", "date": "2019.08.21", "title": "Учебната година чука на вратата, но учителите не достигат. Търсят се 1000!"}
{"url": "https://www.dnes.bg/obshtestvo/2019/08/21/za-edna-sedmica-sa-vyzniknali-1200-pojara-u-nas.420333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поради високите температури опасността от пожари остава. От началото на годината са подадени над 36 000 сигнала за произшествия, свързани с възникнали пожари и са били спасени почти 450 души. Само за последната седмица са възникнали над 1200 пожара. \n\n\r\n\n\r\nДиректорът на Главна дирекция \"Пожарна безопасност и защита на населението\" - гл. комисар Николай Николов, допълни в \"България сутрин\", че само за последното денонощие пожарите, по които колегите му са работили, са 180.\n                    \n                    \n                \r\n                \r\n                \r\n                \r\nПо думите му се откроява един, възникнал в Пловдивско, който вече е потушен, но е нанесъл сериозни материални щети. Като критични райони, застрашени от запалване, той посочи Велико Търново, Плевен и Свищов.\n\r\n\"Нямаме голямо действащо огнище, което да ни притеснява към момента\", уточни гл. ком. Николов пред \n\r\nТой коментира, че сметищата се явяват особено голяма трудност за пожарникарите, тъй като виждат горящата територия и мислят, че могат да реагират, но никога не са сигурни върху какво стъпват.\n\r\n\"Контролните органи, които ги има в държавата, трябва и ще решат този проблем\", категоричен бе той. \n\r\nСлед експлозията на военен полигон в Русия се появиха въпроси дали радиация е достигнала и до България.\n\r\nГлавният комисар категорично заяви, че не е имало никакво повишение на естествения радационен гамафон в страната ни през последните дни и уточни, че всяка сутрин Агенцията за ядрено регулиране изпраща информация у нас. \n\r\nСпоред Николов въпреки трудностите и риска, професията пожарникар остава атрактивна.\n\r\n\"Хората не се притесняват от това да свършат нещо, по-скоро търсят признанието на обществото, а ние го имаме. Атрактивно е и работното време\", сподели той.", "date": "2019.08.21", "title": "За една седмица са възникнали 1200 пожара у нас "}
{"url": "https://www.dnes.bg/politika/2019/08/21/krai-na-monopola-pacientite-s-dopylnitelni-proceduri.420334", "text": "Допълнителните разпоредби към закона за задължителното здравно осигуряване е стъпка към демонопололизирането на Националната здравно-осигурителна каса в т.нар. втори пакет, който не е задължителен. Това каза пред bTV директорът на \"Пирогов\" проф. Асен Балтов по повод готвените промени в закона за здравното осигуряване. \n\r\nЗдравният министър Кирил Ананиев представи преди време своя проект за реформа в системата - той предвижда частична демонополизация на Здравната каса и възможност на здравноосигурените лица да избират осигуряване в частни фондовелл Те от своя страна трябва да са набрали един милион лица, за да стартират. Лицата, които не са избрали фонд, остават осигурени в НЗОК.\n\n\n\n                    \n                    \n                \r\n                \r\n                \r\n                \r\nЗастрахователните дружества, които искат да работят в основния здравен пакет, ще трябва да се прелицензират в основния здравен модел.\n\r\nЧастните здравни фондове са задължени да записват всички желаещи лица.\n\r\nПрофесор Балтов обясни, че в предложените промени пациентите ще имат възможност да изискват допълнителни процедури при тяхното лечение. Те ще включват три опции - по-добри условия, допълнителни грижи от страна на лекарския екип, както и избор на екип и лекар. \n\r\nПо думите му, в момента частните болници у нас се опитват да направят допълнителни здравни пакети, които да компенсират недостатъчното финансиране на клинични пътеки. \n\r\nДържавните болници обаче са против тези мерки и смятат, че всичко трябва да е регламентирано и урегулирано.\n\r\n\"Проблем е когато влезеш в частна болница и ти поискат 200 лв. В \"Пирогов\" сумата е 0 лв.\", категоричен е той.\n\r\nСпоред експерта, когато се остойности трудът на хората, процентите на доплащане ще намалеят. Той очаква увеличение на финансирането към клиничните пътеки. \n\r\nПрофесор Балтов коментира и случаят с убийството на 7-годишното момиченце в Сотиря. Лекарят от Спешна помощ, който е пристигнал на място, беше обвинен от роднините на детето, че не е направил нищо за спасяването му. Той от своя страна твърди, че бабата му е попречила да има достъп до момичето. \n\r\n\"Екипът е направил всичко възможно на място. Прехвърлянето на фокуса към лекарския екип не е правилно. Говорим за тежко престъпление, а фокуса се измества върху спешния екип\", обясни Балтов. \n\r\nДиректорът на \"Пирогов\" изтъкна, че мястото на близките не е в линейка и е грешка, че спешният екип е допуснал близките да пътуват с малкото момиче. ", "date": "2019.08.21", "title": "Край на монопола, пациентите - с  допълнителни процедури"}
{"url": "https://www.dnes.bg/stranata/2019/08/21/priiutyt-v-plovdiv-3-godini-hrani-40-putbula-spaseni-ot-boeve.420336", "text": "Три години близо 40 питбула, тренирани за кучешки боеве, се отглеждат в общинския приют на Пловдив. \n\r\nЖивотните бяха настанени там след като полицията залови собствениците им, които вече са с условни присъди и глоби.\n\r\nПоследната съдебна инстанция обаче реши конфискуваните кучета да бъдат предадени на Агенцията за безопасност на храните, съобщава БНТ.\n\r\nОказва се обаче, че тя няма правомощията да осъществява такава дейност.\n\r\nПредложението на Областната дирекция за безопасност на храните е кучетата да бъдат оставени, както и досега на грижите на общината.\n\r\nКамен Янков, директор БАБХ-Пловдив обясни, че Агенцията по закон няма право на такава дейност, защото тя е стопанска.\n                    \n                    \n                \r\n                \r\n                \r\n                \r\n\"Ние нямаме право като организация, като държавна структура да имаме животновъден обект“, каза той и призна,че БАБХ няма и бюджет за изхранването на кучетата. \n\r\nГеорги Божев, директор Зооветеринарен комплекс-Пловдив съобщи, че продължават усилията да се намерят стопани на кучетата. \n\r\n\"Животните ще бъдат отглеждани в Зооветеринарния комплекс докато бъде намерено решение\", увери той.\r\nРазходът за отглеждане на едно животно е 6 лева дневно.\n\r\n\"Принципно е възможно кучетата да бъдат осиновени, но трябва да се има предвид, че питбулите са мускулести и енергични и изискват силна ръка. Няма проблем да бъдат осиновени, но трябва да са с намордник, защото не могат да се отучат да хапят\", каза д-р Веселин Бекирски, управител на общинския приют.", "date": "2019.08.21", "title": "Приютът в Пловдив 3 години храни 40 путбула, спасени от боеве "}
{"url": "https://www.dnes.bg/football/2019/08/21/biha-shef-v-levski-s-jeleza-pred-ofisite-na-kluba.420364", "text": "Грозни сцени се случиха на \"Герена\" днес, след като маркетинг директора на отбора Цветан Вълчев е бил нападнат от двама непознати с железа, съобщи .\r\n\r\nЕдинствено бързата намеса на случаен минувач е предотвратила доста по-лошо стечение на обстоятелствата, а един от шефовете на \"синия\" клуб е бил пребит.\r\n\r\nВълчев работи в Левски от над 10 години и нападението върху него е истински шок за \"синята\" общественост.\r\n\r\nТой е бил откаран с линейка до ИСУЛ, а още по-шокиращото е, че нападението се е случило пред офисите на клуба на улица \"Тодорини кукли\".\r\n ", "date": "2019.08.21", "title": "Биха шеф в \"Левски\" с железа пред офисите на клуба"}
{"url": "https://www.dnes.bg/science/2019/08/21/hora-pyteshestvali-iz-evroaziatskite-stepi-predi-45-000-g.420360", "text": "Международна група учени откри в Монголия каменни сечива, които свидетелстват, че хора са пътешествали из евроазиатските степи 10 000 години по-рано, отколкото се смяташе досега, съобщи Физ.орг.\n\r\nАртефактите, открити при разкопки край река Толбор между 2011 г. и 2016 г., са на 45 000 години. \n\r\nСпециалистите попаднали на няколко хиляди каменни сечива, като 825 от тях се оказали свързани с древни места за лагеруване. Сечивата с издължени лезвиета са аналогични на онези, които бяха открити при разкопки на обекти в Сибир и Северозападен Китай. Това навежда на мисълта за голямо разселване на хора в региона.\n\r\nВъпреки че не открили човешки тленни останки, учените са уверени, че сечивата са създадени именно от съвременни хора, а не от неандерталци или денисовци, които не владеели необходимата за целта технология. \n                    \n                    \n                \r\n                \r\n                \r\n                \r\nОсвен това въз основа на органични останки бе констатирано, че климатът по онова време бил по-влажен, по-топъл и следователно по-благоприятен за пасенето на добитъка.\n\r\nСечивата датират от епоха, през която съвременни хора са имали контакти с денисовци. Смята се, че денисовци са предали на Хомо сапиенс гени, които правят организма по-устойчив към хипоксия и улесняват заселването на места с относително разреден въздух като Тибетското плато.\n\r\nЗа денисовците - изчезнал от лицето на планетата вид или подвид древни хора, се знае въз основа на вкаменелости, които бяха открити в Денисовата пещера в Алтай. Наскоро бе установено, че денисовци и неандерталци вероятно са се кръстосвали помежду си и са имали общо потомство.\n\r\nИзвестно е, че представители на Хомо сапиенс са напуснали Африка преди по-малко от 100 000 години и се разселили в Евразия, като понякога се кръстосвали с други видове от рода Хомо - неандерталци и денисовци. \r\n \r\n/БТА/\r\n ", "date": "2019.08.21", "title": "Хора пътешествали из евроазиатските степи преди 45 000 г."}
{"url": "https://www.dnes.bg/obshtestvo/2019/08/21/promiana-bez-dds-za-bylgarskite-zelenchuci-i-plodove.420310", "text": "Министерство на земеделието настоява плодовете, зеленчуците и суровото мляко, произведени у нас, да се облагат с нулева ставка на ДДС. Това заяви ресорният министър Десислава Танева за „Труд“. \n\r\nВече е изпратено официално искане за обратното начисление на ДДС на тези продукти до Министерство на финансите, което от своя страна да договори данъчното изключение в ЕС. Водени са и предварителни разговори, за да се намери административно решение.\n\r\nИдеята е да се подкрепят секторите, в които продукцията се произвежда основно от малки стопани. \n\r\nЗа промяната от години настояват и самите фермери, за да са конкуренти спрямо чуждите компании, тъй като вътрешната търговия в еврообщността е освободена от облагане, обясни министърът.\n                    \n                    \n                \r\n                \r\n                \r\n                \r\nБлизо 30-40 на сто от производителите на плодове, зеленчуци и сурово мляко у нас и сега не са регистрирани по ДДС заради обема на тяхната дейност, уточни Танева.\n\r\nСпоред нея с нулевата ставка освен че ще се стимулират българските производители, ще се решат и други проблеми. Като опитите за укриване на данъци чрез предоставяне на фактури с вписани прекалено ниски, непазарни цени. Което би бил проблем и за самите фермери по време на данъчни проверки. Така че мярката ще помогне и за пълното изсветляване на пазара, въпреки че и сега се работи в тази насока чрез целенасоченото субсидиране.\n\r\nВместо да изгуби фиска, ще се увеличи приходът в бюджета, категорична е Танева. Тя се надява на съдействие от страна на финансовото ведомство. И припомни,че именно след такава промяна, инициирана от нея като депутат и подкрепена от финансовия министър Владислав Горанов, данъкът върху зърното бе намален на 0%. Това спряло различните схеми за източване на ДДС и опити за измама, както и ощетяването на хазната. И в резултат държавата спечелила.\r\n ", "date": "2019.08.21", "title": "Промяна: Без ДДС за българските зеленчуци и плодове"}
{"url": "https://www.dnes.bg/eu/2019/08/21/na-31-oktomvri-london-shte-spre-svobodnoto-dvijenie-na-hora-kym-ostrova.420311", "text": "На 31 октомври Лондон ще отмени правото на свободно придвижване към Великобритания, ако не бъде сключена сделка за Brexit. Новите идеи на Борис Джонсън ще засегнат редица европейски граждани.  разказва какво е предвидено.\n\r\nАко вече живееш във Великобритания като гражданин на ЕС, до края на 2020 година трябва да си извадиш виза. А ако не живееш там и искаш да работиш в страната - ще се състезаваш наравно с всички останали.\n\r\nБританското правителство обяви какви ще бъдат правилата за гражданите на държави от ЕС в Обединеното кралство, ако страната напусне ЕС без договор. Първата мярка, оповестена от правителствена говорителка в Лондон: от 31 октомври тази година (датата за излизане от ЕС) гражданите на ЕС вече няма да се ползват от свободата на придвижване по отношение на Великобритания. Онези граждани от ЕС, които вече живеят във Великобритания, няма да бъдат засегнати от това ограничение.\n                    \n                    \n                \r\n                \r\n                \r\n                \r\nСпоред критиците обаче тогава ще възникне много трудният за решаване въпрос: Кой пребивава правомерно в страната и кой - не? Говорителката поясни, че в момента се разработват правилата за режима, при който граждани на ЕС ще влизат в Обединеното кралство след 31 октомври. „Например, веднага ще въведем много по-строги правила за ограничаване на престъпността по отношение на хората, пристигащи във Великобритания\", каза тя.\n\r\n\n\r\nПремиерът Борис Джонсън обясни, че онези граждани на ЕС, които искат да живеят в страната му, в бъдеще ще бъдат селекционирани чрез точкова система по австралийски образец. А онези, които вече пребивават в страната, ще имат право да останат.\n\n\n\n\r\nСпоред Министерството на вътрешните работи тази точкова система ще бъде много по-честна, защото ще поставя акцента не върху произхода на кандидатите за британска виза (тоест - дали са граждани на ЕС или не), а върху това какво могат да допринесат за страната.\n\r\nНе е ясно обаче как в бъдеще британските гранични власти ще отличават гражданите на ЕС с право на престой във Великобритания от онези, които още (или вече) нямат такова. В страната не съществува задължителна адресна регистрация. Досега доброволно са се регистрирали едва 1 милион от общо 3,5 милиона граждани на ЕС, които трайно са се заселили във Великобритания. Срокът за такава регистрация, тоест за подаване на молба за британска виза, изтича в края на 2020 година, като според британското Министерство на вътрешните работи в това отношение промени няма да има.\n\r\nИнициативата „Трите милиона\", която защитава правата на гражданите на ЕС, живеещи във Великобритания, с тревога посочва, че ако страната излезе без договор от ЕС, нерегистрираните европейски граждани ще се натъкнат на трудности. Например защото няма да могат да докажат на своя работодател, наемодател или на здравните власти, че пребивават законно във Великобритания.\r\n\n\r\nКакви ще бъдат трудовите права и правото за пребиваване на милионите граждани от ЕС – този въпрос живо вълнува и британските предприемачи. \n\r\nГенералният директор на Британската търговска камара Адам Маршал също отправи критики към оповестените правила. Той обясни, че британските предприемачи са се подготвили за онзи вариант на Brexit без договор, който беше оповестен от предишното правителство преди седем месеца. „Сега, само седмици преди датата, всичко това увисва\", писа Маршал в Тwitter. „Фирмите имат нужда от яснота и последователност, за да се подготвят за промените.\"\n\r\nРаботата е в това, че досега гражданите на държави от ЕС имаха право да усядат във Великобритания без никакви ограничения. В споразумението за излизане на Великобритания от ЕС, което беше договорено от предишната премиерка Тереза Мей с Брюксел, пише, че тази свобода остава в сила без промени до края на 2020 година. \n\r\nНо британският парламент на няколко пъти отхвърли това споразумение. Негов противник е и сегашният премиер Борис Джонсън. \n\r\nДжонсън настоява за промени в споразумението, но ЕС категорично отхвърля това искане. Говорителка на Еврокомисията каза, че ЕС е подготвен за всевъзможни варианти, но излизането на Великобритания без споразумение ще предизвика сериозни проблеми както за гражданите, така и за фирмите. Тези проблеми обаче ще бъдат много по-тежки за Великобритания, отколкото за 27-те държави в ЕС, уточни тя.\r\n \r\n   ", "date": "2019.08.21", "title": "На 31 октомври: Лондон ще спре свободното движение на хора към Острова"}
{"url": "https://www.dnes.bg/eu/2019/08/21/ne-prodavat-grenlandiia-trymp-otmeni-vizitata-si-v-daniia.420312", "text": "Американският президент Доналд Тръмп съобщи в Тwitter, че отлага планирана среща с премиерката на Дания Мете Фредериксен заради липсата на интерес от нейна страна към офертата му за покупка на Гренландия.\n\r\nДания е много специална страна с невероятни хора, но въз основа на коментара на премиера Мете Фредериксен, че тя не проявява интерес към обсъждане на продажбата на Гренландия, аз ще отложа нашата среща, планирана след две седмици, за друго време, написа Тръмп в Тwitter.\n\n\r\nАмериканският президент трябваше да посети Дания в началото на следващия месец. Представител на Белия дом съобщи, че Тръмп е отменил визитата, съобщава Ройтерс, цитирана от БТА.\n                    \n                    \n                \r\n                \r\n                \r\n                \r\nОстров Гренландия, разположен между северния Атлантически и Северния ледовит океан, е автономна територия с население от 56 000 души, но Дания държи контрола над външните отношения, отбраната и валутната политика.\n\r\nПремиерът на Гренландия Ким Килсен и датската премиерка Мете Фредериксен заявиха, че островът не е за продан.\r\n ", "date": "2019.08.21", "title": "Не продават Гренландия? Тръмп отмени визитата си в Дания"}
{"url": "https://www.dnes.bg/technology/2019/08/21/roskosmos-planira-misii-do-mars-v-bydeshte.420313", "text": "Срокът за ползване на Международната космическа станция (МКС) може да бъде удължен до 2030 г., предаде ТАСС. Това заяви на форума \"Машук\" в Пятигорск изпълнителният директор на Роскосмос за пилотираните космически програми Сергей Крикальов.\n\r\n\"В момента срокът за ползване на станцията е до 2020 г., а с партньорите си се договорихме за удължаване до 2024 г. - каза той. - Сега партньорите обсъждат възможността за ползване на МКС до 2028 г., а може би и до 2030 г. За целта е нужно да се потвърди възможността конструкцията и системите на станцията да функционират по-дълго.\"\n\r\nПо думите му първоначално било планирано МКС да функционира 15 години. Той припомни, че руската станция \"Мир\" също е функционирала 3 пъти по-дълго от първоначално обявения срок.\n                    \n                    \n                \r\n                \r\n                \r\n                \r\nКрикальов освен това отбеляза, че Роскосмос разглежда възможността за бъдещи мисии до Марс, но тя засега е неприемлива, като се имат предвид съществуващите в момента срокове за полет до Червената планета. \n\r\n\"Планирайки бъдещи марсиански мисии, си даваме сметка, че дозата радиация, която може да получи космонавт при пътуването му до планетата Марс или луните й при съществуващите срокове за полет и сегашните средства за защита всъщност е неприемлива за човека\", каза той. \n\r\nПо думите му този въпрос може да бъде решен или чрез увеличаване на защитата, или чрез ускоряване на полета. \"Нови двигатели ще позволят да се стигне по-бързо до дестинацията\", поясни Крикальов.\r\n \r\n/БТА/\n\r\n\r\n ", "date": "2019.08.21", "title": "Роскосмос планира мисии до Марс в бъдеще"}
{"url": "https://www.dnes.bg/eu/2019/08/21/sasht-gotovi-da-uvelichat-voennoto-si-prisystvie-v-rumyniia.420314", "text": "САЩ са готови да обсъждат с Румъния възможността за усилване на американското военно присъствие в страната. Това заяви президентът на САЩ Доналд Тръмп на среща в Белия дом с румънския си колега Клаус Йоханис, предаде агенция ТАСС.\n\r\n\"Това е една от темите, по които ще говорим днес\", заяви американският президент, отговаряйки на въпрос дали Вашингтон е готов да разгледа вариант за увеличаване на американското военно присъствие в Румъния.\n\r\n\"Предполагам, че ще засегнете този въпрос\", каза Тръмп на Йоханис, който е на посещение във Вашингтон. \"Ние ще говорим за това\", повтори американският президент.\n\r\nДруги изявления по тази тема не бяха направени, отбелязва ТАСС.\n                    \n                    \n                \r\n                \r\n                \r\n                \r\nНа територията на Румъния е разположен комплекс \"Иджис ъшор\" от американската система за противоракетна отбрана. Неотдавна властите в Букурещ се обявиха за създаване на постоянна американска военна база в Румъния, припомня ТАСС, цитирана от БТА.\n\r\nСлед като прие Клаус Йоханис в Белия дом, американският президент Доналд Тръмп заяви, че САЩ имат много добри отношения с Румъния, допълва информационният сайт Зиаре. Тръмп отбеляза, че в Америка живее голяма румънска общност, която е уважавана.\n\r\nАмериканският президент бе попитан дали ще посети Румъния, на което той отговори, че \"би му харесало\", но не посочи времеви срок за евентуалната визита, а само каза, че темата ще бъде обсъдена.\n\r\nАмериканският президент бе попитан и за визите за румънски граждани, пътуващи до САЩ, но не даде отговор, отбелязва Зиаре.\n\r\nВ прессъобщение на администрацията на президента на САЩ, разпространено във вторник вечерта, се казва, че Тръмп е обсъдил с румънския си колега укрепването на партньорството между двете страни чрез засилване на двустранните търговски и военни отношения, както и чрез подкрепа на усилията за премахване на визите за румънци, информира Зиаре.\n\r\nДвете страни ще продължат да си сътрудничат, за да се справят с общите предизвикателства в сферата на сигурността и за да засилят икономическото и енергийното партньорство, посочва Белият дом. \n\r\nПрезидентът на САЩ възнамерява да засили двустранните връзки чрез подкрепа на усилията на Румъния за включване в програмата за премахване на визите съгласно изискванията на американското законодателство, се казва още в прессъобщението на администрацията на Тръмп, цитирано от Зиаре. \r\n ", "date": "2019.08.21", "title": "САЩ готови да увеличат военното си присъствие в Румъния"}
{"url": "https://www.dnes.bg/politika/2019/08/21/ns-dava-115-hil-lv-za-da-uchat-deputatite-chujdi-ezici.420315", "text": "Народни представители и служители на парламента ще изучават английски, немски и френски език. Това става ясно от обществена поръчка за чуждоезиково обучение, публикувана от Народното събрание в понеделник. Поръчката е с прогнозна стойност 115 хил. лв. без ДДС и е само за учебната 2019/2020 година.  \n\r\nДепутатите и служителите в парламента ще могат да изучават общ английски, немски и френски език, специализиран английски език за юристи и специализиран английски, немски и френски език за работа с институциите на Европейския съюз, пише . \n\r\nСпоред обявлението на парламента курсовете ще се провеждат в групи от най-малко 5-има и максимум 9-има души по два пъти седмично. Часовете обаче задължително трябва да са съобразени с работното време на Народното събрание.\n                    \n                    \n                \r\n                \r\n                \r\n                \r\nКъм чуждоезиковото обучение ще могат да се включат и служителите с никакво или слабо ниво на познаване на езика, тъй като са планирани уроци за придобиване на основно ниво - A1. Най-високата езикова степен, която ще могат да вземат депутати и служители, е C1. За целта общият брой на учебните часове е 150.\r\n ", "date": "2019.08.21", "title": "НС дава 115 хил. лв., за да учат депутатите чужди езици "}
{"url": "https://www.dnes.bg/eu/2019/08/21/pyrvi-sme-v-es-po-zaginali-pri-katastrofi-s-koli.420316", "text": "България е на първо място в ЕС по брой загинали при катастрофи с леки автомобили на 1 милион жители според анализ на Евростат за тенденцията със злополуките на пътя с фатален край през 2017 г.\n\r\nХарактеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили с 64 смъртни случая на милион жители. \n\r\nТова е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили.\n\r\nСпоред данните на Евростат при катастрофи с леки автомобили у нас са загинали 456 души, при катастрофи с пътнически автобуси - 5 души, при фатални инциденти с велосипедисти - 35 души, загиналите пешеходци са 118, като общия сбор на загиналите при пътни инциденти у нас надхвърля 700 души.\n                    \n                    \n                \r\n                \r\n                \r\n                \r\nДанни от доклад на МВР показват, че най-висок дял смъртност има при катастрофите с челен сблъсък между автомобили - близо половината от фаталните инциденти се дължат на подобен вид ПТП.\n\r\nМВР отчита също, че най-тежките последствия при ПТП с челен сблъсък се дължат на навлизане по някаква причина в лентата за насрещно движение, неправилно изпреварване, разсейване, задрямване и др.\n\r\nПак по данни на МВР за периода 2011-2017 г. при ПТП с челен сблъсък са загинали 910 души, а ранените са 6 995, като по-голямата част от пострадалите нямат никаква вина за катастрофата.\n\r\nЧерната статистика на пътните инциденти с фатален край само за първите 6 месеца на тази година показва нелицеприятни факти: 254 загинали и 3 653 ранени при близо 3 000 пътнотранспортни инцидента. Това означава по около 250 инцидента всеки месец и 42 убити българи средно на месец при автомобилни инциденти.\n\r\n\n\r\nПрез 2017 г. на територията на ЕС при пътни инциденти са загинали около 25 хиляди души или около 50 смъртни случая на 1 милион жители, показват данните от анализа на Евростат, цитирани от БТА.\n\r\nРазликите между държавите-членки за броя на загиналите при ПТП варират от 30 смъртни случая на милион жители във Великобритания и Швеция - до над 90 в България и Румъния, като тук статистиката обхваща всички по вид фатални инциденти на пътя.\n\r\nСпоред Евростат Румъния държи лидерството по няколко вида категории смърт на пътя: по общ брой фатални инциденти - 99 на 1 милион, по смърт на пешеходци - 37 на 1 милион и по смърт на велосипедисти - 30 на 1 милион.\n\r\nВ Малта има най-малко инциденти с фатален край при автокатастрофи - 11 на 1 милион. В Дания има най-малко инциденти с пешеходци - 3 на 1 милион. В Естония няма регистрирана смърт на мотоциклетисти, а в Люксембург и Кипър няма загинали велосипедисти, показват данните на Евростат.\n\r\nКоефициентът на смъртност при ПТП показва доста отчетлива разлика в ЕС между страните с ниски и средни доходи, от една страна, и страните с висок доход, от друга, като позитивите, разбира се, са в полза на по-богатите страни, в които има по-малко инциденти с фатален край на пътя.\n\r\nАнализът отчита също, че Европейската комисията има амбициозна програма за пътна безопасност, като крайната цел е да се намали наполовина смъртта на пътищата в Европа до 2020 г.\n\r\nПрограмата определя комбинация от инициативи на европейско и национално равнище, като се фокусира върху подобряване на безопасността на превозните средства, безопасността на инфраструктурата и поведението на участниците в движението. \r\n ", "date": "2019.08.21", "title": "Първи сме в ЕС по загинали при катастрофи с коли"}
{"url": "https://www.dnes.bg/obshtestvo/2019/08/21/pone-200-leva-triabvat-za-stiaganeto-na-pyrvolak.420317", "text": "Най-малко 200 лева ще похарчат родителите на първолаците, като цените до 1 септември са по-ниски и така родителите може да спестят някои лев.\n\r\nТака преди края на август моливите, тетрадките и дори раниците могат да излязат два пъти по-евтино. Родителите на ученици с училищни униформи обаче трябва да заделят допълнително средства, пише „Монитор“.\n\r\nНеобходимата сума от двеста лева включва всичко - от раницата, несесер и тетрадките до моливите, острилките и материалите за часовете по физкултура и изобразително изкуство. \n\r\nСамо за да напълним несесера на детето, ще отделим близо 30 лв. За химикалки ще дадем 3 лв., а 3 обикновени молива излизат дори една идея по-скъпо в зависимост от това на коя марка са и могат да стигнат 5 лв. 24 броя пък са 30 лв. \n                    \n                    \n                \r\n                \r\n                \r\n                \r\nАко излезем на пазар преди края на август, то разходите могат да намалеят наполовина.\n\r\nПричина за това е, че голяма част от супермаркетите у нас пускат добри промоции, с които можем да закупим въпросните материали пъти по-евтино и в по-големи количества. Така например пълен несесер с флумастри, моливи, линийки, гума и острилка излиза 10 лв., вместо да даваме 30 или дори 50 лв., като купуваме нещата поотделно. Вместо 3 гумички за 1 лв. можем да купим 5 за 2 лв. Най-обикновен несесер с едно разделение е 4 лв., но ако е под формата на кактус или на животно, то той ще бръкне повече в джоба ни. \n\r\nНе всеки обаче има времето да пазарува по-рано, за да напълни несесера, и затова някои купуват несесери от по 20 лв. с три разделения. В тях има 2 химикалки, един обикновен молив, острилка, линийка, ножица, 18 цветни молива и 18 флумастера. Така само за малките материали може да отделим близо 50 лв., ако решим да се разходим по магазините след началото на септември.\n\r\nПо-големите тетрадки излизат над левче, а в някои магазини и над 2 лв. Хит сред бъдещите ученици са тефтерите с пух или пайети, които при разресване променят цвета на тетрадката. За един такъв тефтер ще трябва да дадем 4 лв., което е двойно по-скъпо от сумата, която иначе бихме платили за 5 обикновени тетрадки в супермаркет. Важно е да се отбележи, че повечето родителски срещи за децата са във втората седмица на септември и едва тогава става ясно от колко точно тетрадки се нуждаят те.\n\r\nБлокчетата гонят същата цена в зависимост от размера, но купени по-рано, излизат по левче. Заедно с престилката за часовете по изобразително изкуство, която е 6 лв., и боичките сумата става 11 лв. Към тях трябва да добавим още десетарка за пластелина, който върви с 3 формички.\n\r\nПри раниците се запазва модата те да са илюстрирани с любимите герои на децата. Момичетата търсят розови нюанси и принцеси, а момчетата искат да видят най-смелите си герои, които да носят на гърба си. Други пък предпочитат футболните легенди като Роналдо или Меси. \n\r\nРаниците с 3D изображения и тази година също са хит заедно с тези с USB вход за телефона, през който можем да зареждаме по-малките смарт устройства. За една такава раница бихме дали 60 лв., а в интернет цената й може да бъде дори над 100 лв. Средно ще дадем 80 лв. за раничка, но разбира се, има и по-евтин вариант от 8 лв. При него обаче няма вътрешни разделения, колелца или любими герои, а само един по-малък джоб отпред.\n\r\nРодителски асоциации препоръчват при избора да търсим по-здрави раници, защото децата ги носят всеки ден. Освен това трябва да съчетаем удобството и с функционалността, за да може раничката да побере всичко. „Разбира се, трябва да бъде съобразена и с вкуса и желанията на детето, но най-важно е да не застрашава неговото здраве“, съветват още запознати.\n\r\nТеглото не бива да е повече от 10-15% от това на детето. Тежи ли то около 25 кг, раницата с всичко в нея не бива да надхвърля 3-4 кг. Трябва да се създадат навици на първолака да не слага излишни неща в чантата, а самата тя трябва да има поне две отделения - за учебниците и за всичко останало. \"В началото е препоръчително да подреждате заедно с първолака раницата или да я проверявате, след като е готова“, коментират още от неправителствената организация.\n\r\nДецата, записани в училище, където се изисква носенето на униформи, може да струват почти двойно по-скъпо на своите родители.\n\r\nРазбира се, цената зависи от това колко елемента на училищната униформа трябва да се закупят, тъй като на места тя е само тениска с лого на училището. В други учебни заведения обаче трябва да се вземе цял комплект от дрехи, включващ ризки, панталони или поли, пуловери с дълъг или къс ръкав. В някои столични училища има не само зимни, но и летни униформи, за които също трябва да отделим средства. Бялата риза струва около 20 лв., панталонът също гони тази цена, а ако вземем по повече от една бройка, то оскъпяването е сигурно.\n\r\n ", "date": "2019.08.21", "title": "Поне 200 лева трябват за стягането на първолак "}
{"url": "https://www.dnes.bg/stranata/2019/08/21/akciia-na-policiiata-za-nezakonnite-gonki-v-plovdiv.420321", "text": "Полицията започва масови проверки в област Пловдив заради незаконни гонки. Традиционно шофьорите се събират в късните часове на паркинги. Арена на гонките често стават правите отсечки на булевардите в Пловдив. .\r\n„С особено внимание приемаме всяка информация, придобита по различни начини и способи и когато е констатирана конкретна информация за наличието или подготовката на подобни нерегламентирани състезания, реагираме незабавно”, обясни инспектор Ботьо Гиргинов пред Нова тв.\r\nЧесто за установяване на нарушителите разследващите използват любителски кадри и преглеждат записите на камерите за видеонаблюдение в града.\r\n                    \n                    \n                \r\n                \r\n                \r\n                Предвидените от закона глоби за нерегламентирани състезания са сериозни.\r\n„, при повторност - 3 години и 5000 лева”, уточни инспектор Ботьо Гиргинов.\r\n„Пътна полиция” в Пловдив отчите спад с 81 катастрофи от началото на годината в сравнение със същия период на 2018 г. Загиналите са с девет по-малко, а ранените със 103.", "date": "2019.08.21", "title": "Акция на полицията за незаконните гонки в Пловдив"}
{"url": "https://www.dnes.bg/index/2019/08/21/receptata-dnes-sos-ot-borovinki-i-portokalov-sok.420221", "text": ":\r\n2 чаши замразени или пресни боровинки\r\n¼ чаша вода\r\n1 чаша портокалов сок\r\n¾ чаша захар\r\n¼ чаша студена вода\r\n3 супени лъжици царевично нишесте\r\n½ чаена лъжичка бадемова есенция\r\n1/8 чаена лъжичка канела\r\n \r\n:\r\n \r\nВ тиган, загрят на средна температура, смесете боровинките, ¼ чаша вода, портокаловия сок и захарта. Внимателно разбърквайте, докато заври. В друга купа смесете нишестето с ¼ чаша студена вода. Разбъркайте и добавете бавно сместа към тигана с боровинките. Оставете да къкри, като внимателно разбърквате за около 4-5 минути. Свалете от котлона и добавете бадемовата есенция и канелата. Разбъркайте. Сосът може да се добавя към различни десерти по желание.\r\n\r\n", "date": "2019.08.21", "title": "Рецептата Dnes: Сос от боровинки и портокалов сок "}
{"url": "https://www.dnes.bg/art/2019/08/21/systoianieto-na-stefan-danailov-e-stabilno-predstoi-operaciia.420325", "text": "Състоянието на Стефан Данаилов в момента е стабилно. Няма промяна в показателите му, съобщи директорът на частна бургаска многопрофилна болница Стоил Апостолов.\n\n\r\n„Днес ще бъдат назначени допълнителни консултации и изследвания. Той ще бъде подготвен за евентуална операция, която обаче не е спешна. Кога точно ще бъде извършена интервенцията, ще бъде решено до 48 часа”, обясни Апостолов.\r\nСлед инцидент в неделя в апартамента му в Приморско, актьорът беше приет в ортопедичното отделение на лечебното заведение вчера със счупване на бедрена шийка.\r\nСинът на актора Росен Цанков коментира състоянието на баща си.\r\n                    \n                    \n                \r\n                \r\n                \r\n                „Говорих с татко вечерта, когато стана инцидентът. Той е със страхотен дух. Мисля, че това много ще му помогне да се възстанови. Държа връзка с екипа на болницата. Вероятно операцията ще се извърши там. Не знам дали професор Андрей Йотов ще участва в интервенцията. Не мисля, че е удачно да го местим в София в това състояние”, сподели Цанков пред Нова.", "date": "2019.08.21", "title": "Състоянието на Стефан Данаилов е стабилно, предстои операция"}
{"url": "https://www.dnes.bg/stranata/2019/08/21/ovladiaha-ogynia-v-rebrovo-i-svishtov.420319", "text": "Овладян е пожарът край софийското село Реброво. Мястото на новото огнище беше на километър от стария пожар, който се беше запалил в неделя. Огънят обхвана сухи треви и дървета. \r\n\r\nПет екипа на пожарната от Своге, Костинброд и Елин Пелин се бориха с огнената стихия. В пожарогасенето се включиха и доброволци. От главна дирекция \"Пожарна безопасност\" и защита на населението призовават всички да бъдат внимателни и да не палят огън на открито, съобщава .\r\n\r\nПотушен е и огънят на сметището край Свищов, което се възпламени за трети път. Екипи на пожарникари, полиция и местна власт денонощно следят обстановката. Заради задимяването кметът на града обяви бедствено положение. \r\n\r\nСметището е затворено още преди 3 години, но на него продължават нерегламентирано да се изхвърлят отпадъци. Предстои депото спешно да бъде засипано с десетки тонове пръст.", "date": "2019.08.21", "title": "Овладяха огъня в Реброво и Свищов"}
{"url": "https://www.dnes.bg/politika/2019/08/21/nikolova-ne-e-v-kapan-ne-razbiram-ot-kibersigurnost-imam-it-card.420329", "text": "Вицепремиерът Марияна Николова, която беше назначена за шеф на Съвета по киберсигурност, отсече, че  не приема новия си пост като капан. \n\n \"Не считам, че в държавата може да се определи някакъв сектор като \"горещ картоф\", добави тя пред Нова тв.\n\r\n\"Функциите на председателя на Съвета по киберсигурност са ръководни. Що се отнася до технически и информационни компетенции, аз в рамките на администрацията, в която съм работила, съм преминавала различни обучения, включително притежавам и квалификацията IT Card\", обясни Николова. \n\r\nСъветът се състои от 18 ръководителя на важни ведомства в държавата, като тук влизат силовите ведомства – МВР, МО, ДАНС, МВнР, МТИТС, както и ключови ръководители на разузнавателните служби. \n                    \n                    \n                \r\n                \r\n                \r\n                \r\nВ представителството ще влезе и представител на президента, който ще бъде определен с указ. \r\nНиколова посочи, че Съветът ще има задача да изготви Стратегията по киберсигурност.\n\r\n\"Това е орган, който е координационен. Съветът ще трябва да подготви Стратегията по киберсигурност  и, след като бъде определен националния координатор по киберсигурност, който ще бъде секретар на Съвета, тогава ще започнем работа по Стратегията\", уточни вицепремиерът.\n\r\nНиколова обяви, че вече е сформирана междуведомствена група в Министерството на правосъдието по отношение на кибер рекета. „След като Съветът започне работа, аз лично ще предложа промени в Наказателния кодекс, тъй като считам, че санкциите са изключително занижени. Наказанията, които се предвиждат са от 2 до 8 години. Аз бих предложила от 5 до 15 години затвор”, обясни тя.", "date": "2019.08.21", "title": "Николова не е в капан: Не разбирам от киберсигурност? Имам IT Card"}
{"url": "https://www.dnes.bg/cars/2019/08/21/dohodite-rastat-a-kolite-u-nas-sa-vse-po-stari-masovo-troshki-po-pytia.420318", "text": "Над 42,7% от автомобилите в България са над 20-годишни, сочат данните на МВР. В страната са регистрирани общо 3,668 млн. автомобила, а от тях 1,568 млн. са на над 20 години. \n\r\nТова е нормално като се има предвид, че доходите ни са най-ниските в ЕС, пише „Труд“. \n\r\nНо има друга по-тревожна тенденция. С повишаването на доходите делът на най-старите коли би трябвало да намалява, а хората да започват да карат по-нови, по-хубави и по-скъпи. У нас обаче ситуацията не е такава – делът на най-старите коли расте.\n\r\nСамо в рамките на година автомобилите на над 20 години са се увеличили със 73,1 хил., или с 4,9%. А делът им е нараснал от 41% на 42,7% от всички МПС-та. \n                    \n                    \n                \r\n                \r\n                \r\n                \r\nУспоредно с това намаляват колите на средната класа, които са на възраст между 5 и 20 години. Например автомобилите между 15 и 20 години намаляват с 45,8 хил., или с 4,57% и от над 1 млн. броя преди година вече са 956 хил. \n\r\nСпад има и при другите две групи коли, характерни за хората от средната класа – на възраст между 5 и 10 г. и от 10 до 15 г. Намалението на броя коли в тези групи е съответно с 1,13% до 242 хил. и с 2,72% до близо 705 хил. \n\r\nЯвно колите остаряват, но повечето собственици не бързат да ги подменят с по-нови, а ги карат, докато станат истински трошки.\n\r\nУвеличение обаче има в броя на новите коли, за които са минали по-малко от 5 години от първата им регистрация. За година те нарастват с 18,1 хил. броя, или с 10,17% и вече надминават 196 хил. Новите автомобили обаче имат само 5,3% дял от всички МПС-та в страната. Като се има предвид малкият им дял, е естествено броят им бързо да нараства.\r\n ", "date": "2019.08.21", "title": "Доходите растат, а колите у нас са все по-стари. Масово трошки по пътя"}
{"url": "https://www.dnes.bg/video-prognoza/2019/08/21/toplo-i-slynchevo-dnes-temperaturite-do-37-gradusa.420323", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Денят започва със сутрешни мъгли по Черноморието и повече слънце в западните части на страната. Минималните температури ще са от 12 до 18 градуса. Преди обед ще бъде слънчево. Следобед облаците по Черноморието ще намаляват. Това прогнозира синоптикът Виолета Манчева в \"България сутрин\".\n\r\nЩе духа слаб вятър, по Черноморието - до умерен. Максималните температури стават все по-високи. Днес те ще достигат от 32 до 37 градуса, предаде . \n\r\nНа 2500 метра максималната температура ще е около 11 градуса, а на 1500 - над 19. Над планините ще се развиват купести облаци.\r\n                \r\n                \r\n                \r\nВ четвъртък пред обед по Черноморието ще има ниски облаци, които постепенно ще намаляват през деня. Следобед ще се заоблачни и в Западна България.\n\r\nВ петък облачна вълна ще премине през крайните северни райони, а в Силистра ще превали. В събота повече облаци ще има над Западна България, а в неделя ще бъде слънчево - възможни са превалявания единствено във Видин.\n\r\nВремето на Балканите също остава слънчево, топло ще бъде и по Средиземноморието. Облаците над централните части на Европа намаляват. По-съществени валежни количества се очакват над Алпите.", "date": "2019.08.21", "title": "Топло и слънчево днес, температурите - до 37 градуса"}
{"url": "https://www.dnes.bg/stranata/2019/08/21/18-godishen-motorist-bere-dusha-sled-katastrofa-v-burgas.420328", "text": "18-годишен моторист е с опасност за живота след катастрофа на кръстовището на ул. „Даме Груев“ и ул. „Лазар Маджаров“, съобщиха от МВР - Бургас.\r\nИнцидентът е станал на 20 август около 19:35 часа. Водачът на лек автомобил „Мерцедес В 180“, 46-годишен кувейтски гражданин, извършващ ляв завой, отнема предимството и се сблъсква с правомерно движещия се направо мотоциклет „Хонда CBR“, управляван от 18-годишен младеж от Бургас.\r\nПри инцидента е пострадал мотоциклетистът, който е настанен в УМБАЛ – Бургас с лицево-черепна травма, дълбока прорезна рана в шийната област и фрактура на носа. Той е с опасност за живота.\r\nНеговата 18-годишна спътничка е настанена за лечение в хирургичното отделение на УМБАЛ – Бургас с диагноза „фрактура на носа“ и без опасност за живота.\r\nПътуващата в лекия автомобил „Мерцедес“ 18-годишна кувейтска гражданка (дъщеря на водача) е прегледана и освободена за домашно лечение с охлузвания на носа.", "date": "2019.08.21", "title": "18-годишен моторист бере душа след катастрофа в Бургас"}
{"url": "https://www.dnes.bg/sofia/2019/08/21/vijte-kyde-niama-da-ima-voda-v-sofiia-na-22-avgust.420332", "text": "\"Софийска вода\" временно ще прекъсне водоснабдяването в някои части на столицата\n\r\nНа  22 август 2019 г. (четвъртък), във връзка с подмяна на сградно водопроводно отклонение на ул. \"Франсис Де Пресансе“ кв. \"Подуяне“, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: ул. \"Франсис Де Пресансе“ от ул. \"Богдан\" до  ул. \"Черковна\" , ул. \"Богдан“ от бул. \"Мадрид“ до ул. \"Франсис Де Пресансе“. \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Франсис де Пресансе“ №28.  \n                    \n                    \n                \r\n                \r\n                \r\n                \r\nНа 22 август 2019 г. (четвъртък), във връзка с монтаж на спирателен кран в кв. \"Кумарица“ гр. Нови Искър, се налага спиране на водоподаването от 09:00  до 21:00 часа на клиентите на \"Софийска вода\", живеещи в района между:\r\nул. \"Светлина“, ул. \"Дъбиците“,  ул. \"Леярска“,  ул. \"Свещеник Юрдан Ангелов“, ул. \"Кумарица“ и ул. \"Хаджи Димитър“. \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Кумарица“ до църквата.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време \r\nчрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\r\n ", "date": "2019.08.21", "title": "Вижте къде няма да има вода в София на 22 август"}
{"url": "https://www.dnes.bg/notifikacii/2019/08/21/zloveshto-zemedelec-otkri-choveshki-ostanki-v-selo-do-vraca.420338", "text": "Човешки останки са открити в землището на село Градешница. Това съобщиха от полицията във Враца. \n\n\r\n\r\n\r\nСигналът е подаден на 20 август 2019 г. от тел.112. Съобщено е, че земеделския производител от село Градешница по време на работа в землището на селото е намерил останки, наподобяващи човешки кости. \r\n\r\nОбразувано е досъдебно производство.", "date": "2019.08.21", "title": "Зловещо: Земеделец откри човешки останки в село до Враца "}
{"url": "https://www.dnes.bg/business/2019/08/21/vinena-strana-sme-privlichame-turisti-s-turove-iz-izbite.420346", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         У нас започват винени турове в партньорство с Гърция и Италия. Ще бъде изготвена и нова винена карта, а регистрацията ще се извършва безплатно в интернет. Очаква се след старта на проекта родните производители да спестят 30-40% от разходите за реклама и диструбуция.\n\r\n\"В цял свят има винени карти и винени дестинации. България е винена държава. Идеята да имаме винени пътешествия винаги съществува в мисленето на нашите туристи. Освен с кисело мляко и розово масло, ние сме известни и с българското вино. С годините то става все по-качествено, имаме много семейни изби\", сподели мениджърът на проекта WineTrips Екатерина Христова пред.\n                    \n                    \n                \r\n                \r\n                \r\n                \r\nТя добави, че досега у нас не е имало добре разработени винени дестинации и с платформата WineTrips се опитват \"да запълнят тази дупка\". \n\r\n\"Всеки един турист може да направи собствен тур. Платформата представя винените дестинации в България\", отбеляза  Екатерина Христова.\n\r\nПавлин Иванов, който е винен експерт и основател на винен тур в София, подчерта огромения интерес към инициативата.\n\r\n\"България за туристите е изненадващо добър производител на вина. Туровете създават интерес към всичко останало, което е българско\", коментира той в ефира на \"България сутрин\".", "date": "2019.08.21", "title": "Винена страна сме, привличаме туристи с турове из избите"}
{"url": "https://www.dnes.bg/stranata/2019/08/21/otkriha-tialoto-na-16-godishen-krai-zmeiovo.420365", "text": " съобщиха от полицията.\r\n42-годишен мъж от Стара Загора е подал сигнал на 20 август в 18:00 часа на тел.112 за открит труп на черен път в гористата местност \"Табашка река“.\r\nНепосредствено до тялото е било забелязано обърнато с гумите нагоре АТВ.\r\nУстановена е била самоличността на загиналия - 16-годишно момче от село Ягода, общ. Мъглиж. Той е управлявал намереното на място АТВ, нерегистрирано по надлежния ред.\r\nМладежът.\r\nВледствие на инцидента момчето получило тежка черепно - мозъчна травма, в резултат на която е настъпила смъртта.", "date": "2019.08.21", "title": "Откриха тялото на 16-годишен край Змейово"}
{"url": "https://www.dnes.bg/obshtestvo/2019/08/21/polovinata-bylgari-za-problemite-ni-dyrjavata-e-vinovna.420367", "text": "Оказва се, че три десетилетия след началото на демократичните промени в България близо половината (46%) от обществеността у нас е склонна да се съгласи, че държавата е виновна за повечето проблеми в живота ни. До този извод стигат изследователи от \"Галъп Интернешънъл\" в ново проучване, поръчано от БНТ, посветено на отношението към някои обществени авторитети, държавата, религията и общественото мнение. \n\r\nНараства броят обаче на хората, които не отдават неуспехите си на държавата - до 42%. Изследователите коментират, че по-голямата част от тези хора са сред младото население - на възраст между 18 и 25 години или иначе казано - тези, родени след преломната 1989 година. \n\n\n\n                    \n                    \n                \r\n                \r\n                \r\n                \r\n\"Така обществото ни е на практика разделено на две половини по въпроса виновна ли е държавата за повечето проблеми в живота ни. Вероятно, с възрастта нарастват и поводите да виним държавата, а и обективната вярност на това обвинение\", констатират експертите от \"Галъп\".\n\r\nОказва се, че българите в мнозинството си смятат, че най-важно е нещата в живота да са справедливи, а не винаги точно по закон. На това мнение са цели 68% от респондентите в проучаването. \n\r\n19% пък казват, че това твърдение не се отнася за тях, а останалите 13% не могат да преценят.\n\r\nИнтересни са резултатите на въпроса дали обществено мнение има значение за нас. Данните показват, че за над половината от българите то е важно - 57% 57% от запитаните пълнолетни българи споделят, че обръщат внимание на мнението на околните за тях, срещу само 38% твърдят, че то не е от значение.\n\r\n\"Оказва се, че мнението на околните е важен обществен регулатор за всички възрасти – дялове от над 50% определят общественото мнение като важно и сред най-младите и сред най-възрастните. Все пак, до голяма степен очаквано, по-възрастните респонденти изразяват в по-голяма степен съгласие с твърдението, че мнението на другите е важно за тях. По-младите изглежда (още) не мислят така\", обобщават данните експертите. \n\r\nДругият фактор в изследването - отношението ни към Църквата, показва, че на  фона на останалите институции у нас Църквата се ползва със сравнително високи нива на доверие.\n\r\n\"След кратки колебания и кризисни моменти, породени от различни скандали, свързани с някои духовници у нас, след избора на патриарх Неофит през 2013 г. доверието в църквата се запазва на нива между 40 и 50% и като цяло е трайно по-високо от недоверието\", коментират от \"Галъп\".\n\r\nПредишни изследвания на „Галъп интернешънъл“ показват, че хората свързват Църквата и с редица хронични проблеми, като връзки с бизнеса и луксозен живот на духовници, липса на достатъчно близка до ежедневието на хората дейност, намаляване на ролята на религията в съвременното общество, принадлежността на висши духовници към бившата Държавна сигурност и др.\n\r\nВероятно, негативно влияние върху образа на Църквата оказва и дейността на секти, ролята на атеистичното управление в близкото минало, липсата на добре подготвени духовници, липсата на достатъчно уважение към църквата от страна на активни части на обществото и др. \r\n           \r\nЕстествено, предупреждават експертите, винаги когато става дума за доверието в Църквата, трябва да се има предвид и фактът, че в страната ни живеят представители на различни вероизповедания, както и че определящата роля на религията в редица европейски общества постепенно намалява – включително и в нашата страна. \n\r\n\"Все пак, към този момент Църквата се оказва, сред обществените регулатори, в които (макар и с колебания) българите имат най-голямо доверие, поне в сравнение с държавните институции\", категорични са изследователите от \"Галъп Интернешънъл\".\n\r\n\r\n ", "date": "2019.08.21", "title": "Половината българи за проблемите ни: Държавата е виновна! "}
{"url": "https://www.dnes.bg/kino/2019/08/21/koi-film-shte-ni-predstavi-na-sledvashtite-oskar-i.420361", "text": "Националният филмов център излезе с процедура за определяне на национална номинация на български филм, който ще се състезава за \"Оскар\" в категорията за най-добър чуждоезичен филм.\r\n\r\nИзбраното заглавие ще бъде представено на европейски и световни конкурси. За кандидатстване могат да се включат продуценти на български филми, чиято премиерна дата на търговско разпространение е между 1 октомври 2018 и 30 септември 2019 г.\r\nВсички кандидати трябва да подадат своите предложения в14-дневен срок от датата на публикуване на съобщението.\r\nСлед това Националният съвет за кино ще проведе заседание за избор на българския филм, който ще се състезава за наградата \"Оскар\" за най-добър чуждоезичен филм.\r\nВсеки член на съвета трябва да посочи в своето предложение само едно филмово заглавие. НСК подлага на обсъждане до 2 филма, посочени като избрани съгласно попълнените бланки. След обсъждането се провежда гласуване за избор на филма, който да бъде номиниран за участие.\r\n ", "date": "2019.08.21", "title": "Кой филм ще ни представи на следващите \"Оскар\"-и?"}
{"url": "https://www.dnes.bg/balkani/2019/08/21/turistite-biagat-ot-gryckiia-o-poros-sled-katastrofata-vchera.420356", "text": "Туристите напускат гръцкия остров Порос, който .\r\nВчера туристите се движеха с фенери през нощта, след като Порос остана без ток. Хранителните продукти на магазини и заведения се развалят при високите температури, съобщиха пред медиите жителите на острова.\n\r\nВластите осигуриха седем мощни генератора, предоставени от армията, които пътуват към острова. Операторът на далекопросната мрежа съобщи, че се работи интензивно по възстановяване на електрозахранването и се очаква до края на деня решение на проблема.\r\nВъпреки това, предава БНР.\r\n                    \n                    \n                \r\n                \r\n                \r\n                Прокуратурата разследва причината за катастрофата на хеликоптера, прекъснал жиците на електрически далекопровод. Катастрофата предизвика смъртта на тримата пасажери - двама руски граждани и пилотът, който е грък.\r\nРазследват се две версии за трагедията - .", "date": "2019.08.21", "title": "Туристите бягат от гръцкия о. Порос след катастрофата вчера"}
{"url": "https://www.dnes.bg/eu/2019/08/21/v-daniia-izumeni-trymp-jivee-na-druga-planeta.420368", "text": "Говорителка на датския кралски двор заяви, че решението на президента на САЩ Доналд Тръмп да отложи планираното за следващия месец посещение в Дания е изненадващо, предадоха Асошиейтед прес и Франс прес.\n\r\nГоворителката добави, че кралица Маргрете Втора, по чиято покана Тръмп трябваше да посети Дания на 2 и 3 септември, няма повече коментари по въпроса.\n\r\nТръмп обяви решението си с туит, след като премиерката на Дания Мете Фредериксен отхвърли като \"абсурден разговор\" идеята му САЩ да купят Гренландия от Дания.\n\r\n\"Дания е една много специална страна с невероятни хора, но имайки предвид коментарите на премиерката Мете Фредериксен, че няма интерес да обсъжда купуването на Гренландия, ще отложа планираната ни за след две седмици среща за друг път. Премиерката успя да спести пари и усилия на САЩ и Дания, като беше толкова пряма. Благодаря й за това и очаквам с нетърпение да променим датата (на срещата) за някой бъдещ момент\", написа Тръмп в Тwitter.\n\n\r\n                    \n                    \n                \r\n                \r\n                \r\n                Датските медии посочват, че постъпката на Тръмп е особено странна, тъй като поканата към него да направи официално посещение в Дания е отправена от името на монарха Маргрете Втора, а не от представители на политическата власт, отбелязва ТАСС, цитирана от БТА.\n\r\nЦялата политическа класа на Дания реагира изумено и възмутено.\r\n\"Действителността надхвърля въображението, този човек е непредвидим\", туитна Мартин Йостергор, лидер на радикалната левица и член на парламентарното мнозинство.\n\r\nПредставителят на консерваторите за външната политика Сьорен Есперсен предложи на президента на САЩ направо да анулира визитата си. \"Г-н Тръмп, Вие решихте да отложите посещението си в Дания. Защо направо не го отмените? Тук и без това си имаме друга работа\", заяви той.\n\r\nСъпартийката на Есперсен Маи Меркадо пък заяви, че \"Дания с радост ще отложи планираната за след две седмици среща за тогава, когато встъпи в длъжност нов президент\" (на САЩ).\n\r\nЛидерката на Единна листа \"Червено-зелени\" Перниле Скипер определи отлагането на визитата като проява на неуважение. \"Тръмп живее на друга планета. Това е самодоволно и неучтиво\", заяви тя.\n\r\n\"Без никаква причина Тръмп смята, че една автономна част от нашата страна може да бъде обявена за продажба. След това по оскърбителен начин отменя визита, за която всички се подготвяха. А има ли части от САЩ за продан? Аляска?\", възмути се в Тwitter консерваторът Расмус Ярлов.\r\n ", "date": "2019.08.21", "title": "В Дания изумени: Тръмп живее на друга планета!"}
{"url": "https://www.dnes.bg/muzika/2019/08/21/grupa-hayes-y-se-zavryshta-s-chetiri-koncerta-u-nas.420355", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупа Hayes&Y се завръща в България, за да изнесе четири концерта. Музикантите са базирани в Манчестър, където записват своите песни в домашно студио. Последното им видео обаче е снимано в България.\r\n\"Идваме си винаги с цел концерти. , за нас е удоволствие да се приберем\", обясни Благослав Анастасов.\r\nПо думи на басистът Ивайло Делев най-приятното чувство е, когато публиката знае песента по време на концерт.\r\n\"Следващите стъпки със сигурност са да увеличим присъствието си на Острова и в Европа, затова сме отишли там. Отнема много време, много търпение изисква. Малко по-малко гледаме да се разрастваме\", обясни Анастасов пред .\r\n                    \n                    \n                \r\n                \r\n                \r\n                Групата вече е имала концерт в Мадрид, а в България им предстоят четири такива - в , където ще представят новите си песни.\r\n ", "date": "2019.08.21", "title": "Група Hayes&Y се завръща с четири концерта у нас"}
{"url": "https://www.dnes.bg/obshtestvo/2019/08/21/stanahme-edinstveni-v-sveta-s-more-no-bez-flag.420342", "text": "Изключването на България като собственик на морски флаг от Парижкия меморандум на практика означава, че вече не сме морска държава. Това коментира пред БНР Тодор Георгиев, собственик на шипинг компания.\n\n\r\n “Парижкият меморандум регламентира правилата за корабоплаване в европейски води”, поясни Тодор Георгиев и добави, че информацията за това, че сме извадени от него, разпространи през миналата седмица специализираният сайт “Tранспортал”.\n\r\n„След като не сме част от Парижкия меморандум, не сме част в нито един меморандум. И това е, защото българският флаг в корабоплаването на практика е занулен - няма го. Изчезна. Тоест – няма такава морска държава, наречена България. А няма такава държава, защото няма кораби под български флаг”, коментира Георгиев.\n                    \n                    \n                \r\n                \r\n                \r\n                \r\nСпоред него престижът е много важен в корабоплаването. “Корабоплаването е занаят, който от 3 хиляди години се извършва на базата на престижа. Ние сме единствената държава с излаз на море в света, която не е морска държава. Швейцария, например, е морска държава, нищо че се намира в Алпите, защото тя има национален флаг по корабите си“, посочи експертът.\n\r\nПо думите му загубите за България са и икономически. “Ако корабът е под наш флаг, това носи пари от такси на държавата”, напомни Тодор Георгиев и обясни, че основната причина за липсата на интерес от страна на бизнесмените е, че българският флаг не защитава собственика на плавателния съд, допълва ", "date": "2019.08.21", "title": "Станахме единствени в света с море, но без флаг "}
{"url": "https://www.dnes.bg/notifikacii/2019/08/21/evakuirat-bnt-zaradi-signal-za-bomba.420376", "text": "Полицията проверява сигнал за бомба в сградата на Българската национална телевизия на ул.\"Сан Стефано\" 29. \r\n\r\nРайонът е отцепен.\r\n\r\nСигналът е получен анонимно на редакционната поща. \r\n\r\nСлужителите са изведени от сградата, допълва БНТ.", "date": "2019.08.21", "title": "Евакуират БНТ заради сигнал за бомба"}
{"url": "https://www.dnes.bg/obshtestvo/2019/08/21/sled-1-septemvri-izplashtat-parite-za-svinskata-chuma.420366", "text": "След 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20 км санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. Това съобщиха от пресцентъра на Българската агенция по безопасност на храните.\n\n\r\n                    \n                    \n                \r\n                \r\n                \r\n                \n\r\nДопустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип ,,лично стопанство\", които не продават на пазара, а добиват месо само за лична употреба. Те трябва да бъдат включени в списък, изготвен от кмета на населеното място и заверен в срок до 26 август 2019 г. Документът се представя в Областната епизоотична комисия, заверен от областния управител и от официалния ветеринарен лекар, с подпис и печат.\n\r\nЗаявленията за обезщетение се подават в кметствата. Те са по образец, в който всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция.\n\r\nКметовете на населените места ще изготвят Констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ.", "date": "2019.08.21", "title": "След 1 септември изплащат парите за свинската чума"}
{"url": "https://www.dnes.bg/eu/2019/08/21/stiuardite-na-ryanair-dadoha-start-na-stachkata-si-v-portugaliia.420378", "text": "Португалските стюарди и стюардеси на Райънеър (Ryanair) днес започнаха стачка. Нискотарифният превозвач предупреди пътниците, че малко полети ще бъде засегнати, а правителството нареди на служителите да изпълняват необходимия минимум услуги, за да бъде избегнат хаос, предаде Ройтерс.\n\n\r\n\n\r\nПетдневната стачка, свикана от националния синдикат на гражданската авиация в Португалия (SNPVAC), е първата от вълна от планирани протести, които ще обхванат също Ирландия, Великобритания и Испания. Това се случва година след като стачки за заплатите и условията на труд принудиха най-голямата нискобюджетна авиокомпания в Европа да отмени стотици полети, пише БТА. \n                    \n                    \n                \r\n                \r\n                \r\n                \r\nРайънеър уточни, че малък брой полети от португалските летища може да бъде засегнат от минимални промени в разписанията и че засегнатите пътници са уведомени. Засега няма информация за забавяния или отменени полети в Лисабон, Порто и Фаро.", "date": "2019.08.21", "title": "Стюардите на Ryanair дадоха старт на стачката си в Португалия "}
{"url": "https://www.dnes.bg/obshtestvo/2019/08/21/osvobojdavat-dancho-diakov-veche-niama-da-e-shef-na-nso.420377", "text": "\nПравителството даде съгласие за освобождаването на генерал-майор Данчо Дяков от длъжността началник на Националната служба за охрана (НСО).\r\nРешението е считано от 30 август 2019 г.\r\nСпоред закона освобождаването на началника на службата се извършва след съгласуване с Министерския съвет, припомнят от правителствената пресслужба.\r\nДанчо Дяков е на поста от 7 март 2018 г. Преди това той беше съветник на президента Румен Радев по военната сигурност.\r\nПо-късно от пресцентъра на НСО съобщиха, че генерал-майорът се оттегля от поста по свое желание и по лични причини.\r\n\r\n\r\n ", "date": "2019.08.21", "title": "Освобождават Данчо Дяков, вече няма да е шеф на НСО"}
{"url": "https://www.dnes.bg/stranata/2019/08/21/mvr-na-krak-za-izcheznala-ukrainka-a-tia-si-prodala-telefona.420373", "text": "Сигнал за изчезнала украинка изправи на нокти бургаската полиция във вторник.\n\r\nСинът на чужденката, който е в родината си, се оплакал, че за последно я чул в началото на август. Тя дошла у нас в края на юни и започнала работа в хотел в Царево. Първо като хигиенистка, а после помагала в кухнята – режела салати. Наела си квартира в морския град.\n\r\nПо думите й, сутрин била на плаж, а следобед работела, разказал синът на 40-годишната Марина В. От десети август насам обаче не се обаждала. Преди това му съобщила, че има кандидат-жених, а последно получил съобщение \"SOS, попаднах в робство\".\n\r\nПолицията започна издирване, а тягостни спомени започнаха да витаят окорло изчезването на украинката. Местни жители припомниха как от Приморско преди години изчезна дошла да летува у нас германка-пенсионерка, която и до ден днешен не е открита. Униформените съобщиха, че украинката Марина В. е висока около 173-175 см, тежи около 85 кг и е със светла коса. Говори български и английски.\n                    \n                    \n                \r\n                \r\n                \r\n                \r\nЗа късмет, случаят имаше щастлива развръзка. Само за броени часове открихме жената, казаха от ОД на МВР пред \"Труд\".\n\r\nУкраинката е продала телефона си по финансови съображения и затова не е имала връзка със сина си.\n\r\n ", "date": "2019.08.21", "title": "МВР на крак за изчезнала украинка, а тя си продала телефона"}
{"url": "https://www.dnes.bg/notifikacii/2019/08/21/vypreki-signala-za-bomba-bnt-izlychva-programata-si.420382", "text": "\nСигналът за бобма в централната сграда на Българската национална телевизия на улица \"Сан Стефано\" в София е бил подаден около 9,30 ч.\r\n\r\nСлужителите са евакуирани малко преди 12 часа. \r\n\r\nСигналът е бил получен по служебен мейл.\n Работещите  в БНТ са били изведени първо пред входа на сградата, но след това са предупредени да се преместят.\r\n\r\nЕвакуацията не затруднява работата на медията. \r\n\r\nОбедната емисия е протеклна нормално и няма промяна в програмата за момента, разказаха пред Bulgaria ON AIR журналисти от БНТ. ", "date": "2019.08.21", "title": "Въпреки сигнала за бомба, БНТ излъчва програмата си"}
{"url": "https://www.dnes.bg/obshtestvo/2019/08/21/s-kolko-globiavat-nap-za-techa-na-danni-iasno-sled-sedmica.420399", "text": "Приходната агенция ще бъде глобена за теча на лични данни на над 5 млн. българи, а какъв ще е размерът на санкцията, ще стане ясно след седмица.\n\n\n\r\nНа заседание от вчера Комисията за защита на личните данни е разгледала резултатите от проверката, направена в НАП по повод на нарушението на сигурността на личните данни, съобщиха от комисията.\r\nСъставяне и връчване на акта за установяване на нарушението, извършено  от НАП, ще бъде направено до края на настоящата седмица, посочват от  КЗЛД. От Приходната агенция ще имат 3 дни за възражения.\r\nСлед това ще стане ясен размерът на глобата, която може да достигне до 20 млн. лева. Очаква се тя да бъде обявена на 29 август.\r\nЕдва след месеци обаче ще има яснота какви точно данни са изтекли. Засега единствено беше създадена възможност за проверка, която дава положителен или отрицателен отговор.\r\n ", "date": "2019.08.21", "title": "С колко глобяват НАП за теча на данни - ясно след седмица"}
{"url": "https://www.dnes.bg/obshtestvo/2019/08/21/i-signalyt-za-bomba-v-bnt-se-okaza-falshiv.420407", "text": "\nСигналът за бобма в централната сграда на Българската национална телевизия на улица \"Сан Стефано\" в София, се оказа фалшив. \n\n\n\r\n\r\nСигналът беше подаден около 9,30 ч. на редакционната поща на БНТ.\r\n\r\nСлужителите бяха евакуирани малко преди 12 часа.  \r\n\r\nСлед близо два часа извън сградата, те се върнаха на работните си места.", "date": "2019.08.21", "title": "И сигналът за бомба в БНТ се оказа фалшив "}
{"url": "https://www.dnes.bg/eu/2019/08/21/sydyt-v-irlandiia-zabrani-stachkata-na-pilotite-v-ryanair.420405", "text": "Ирландският върховен съд днес блокира стачката на пилотите на Райънеър (Ryanair), предвидена за утре и вдругиден в Дъблин, удовлетворявайки искане на превозвача, предадоха световните агенции.\n\n\r\n\n\r\nАвиокомпанията сезира съда, за да получи нареждане срещу синдиката Форса (Forsa), от който е част Асоциацията на ирландските пилоти (IALPA), да предотврати 48-часовата стачката на летците в четвъртък и петък, уточнява Ройтерс.\n                    \n                    \n                \r\n                \r\n                \r\n                \r\nВчера Райънеър заяви пред Върховния съд, че Форса не е допуснала процесът по посредничество да бъде завършен преди да бъде обявена стачката, която според компанията би нарушила споразумение между нея и синдиката от миналата година, пише БТА. \n\r\nРайънеър приветства съдебното решение и призова пилотите да се върнат към преговори и да изгладят всички разногласия без да бъде нарушено разписанието.\n\r\nАвиопревозвачът очаква днес и решение на британското правосъдие за друга стачка на пилотите във Великобритания, насрочена също за 22 и 23 август, допълва Франс прес.\r\nРешението на ирландския съд съвпадна с днешното начало на петдневна стачка на стюардите и стюардесите на компанията в Португалия. Тя бе първата от вълна от планирани протести в Ирландия, Великобритания и Испания.\n\r\nРайънеър е най-голямата нискобюджетна авиокомпания в Европа, обслужваща над 1100 направления между 160 летища в 27 европейски страни и Мароко, припомня ТАСС.", "date": "2019.08.21", "title": "Съдът в Ирландия забрани стачката на пилотите в Ryanair"}
{"url": "https://www.dnes.bg/notifikacii/2019/08/21/ubiti-i-raneni-pri-svada-zaradi-bulka-v-turciia.420362", "text": "Петима души бяха убити, а осем ранени при свада между две семейства в югоизточния турски окръг Диаберкир, съобщава турската частна телевизия НТВ. \r\n\r\nПовод за свадата, която бързо прераснала във въоръжено насилие, било завръщането на младоженка в бащиния й дом.\r\n\r\nРазправията се е разразила между две семейства в село Гьокчетевек, след като бащата на младата булка Гюлшен я прибрал обратно в дома си.\r\n\r\nСемейството на младоженеца обаче отишло да я търси и така се стигнало до конфликта. \r\n\r\nВ подкрепа на семейството на булката се включила и трета фамилия, а нейни членове са сред жертвите на престрелката, пише БТА.\r\n ", "date": "2019.08.21", "title": "Убити и ранени при свада заради булка в Турция"}
{"url": "https://www.dnes.bg/rusia/2019/08/21/ima-li-raketi-tomahouk-v-rumyniia-i-polsha.420350", "text": "Извършеният от САЩ тест на крилата ракета със среден радиус на действие, изстреляна от наземна пускова установка, прати в историята Договора за ликвидиране на ракетите със среден и малък обсег (ДРСМО), пише \"Комерсант\".\r\nПентагонът изпробва в неделя ракета \"Томахоук\", която успешно порази целта на разстояние 500 км. Така Вашингтон за пръв път реализира на практика излизането си от договора, действал до 2 август, посочва вестникът.\n\r\nПо-рано тази година Вашингтон и Москва спряха да изпълняват ангажиментите си по договора, сключен в края на 1987 г. между СССР и САЩ. Двете страни неведнъж си отправяха взаимни обвинения, че нарушават споразумението.\n\r\nРакетното изпитание на САЩ за пореден път доказва, че американците от самото начало са работили за подкопаване на ДРСМО, цитира печатът в Русия коментар на президента Владимир Путин и изявления на висши дипломати в същия смисъл.\n\n\n\r\n                    \n                    \n                \r\n                \r\n                \r\n                Към критиката на американския тест се присъедини и Китай, за който въоръжаването на Пентагона с нови ракети представлява едва ли не по-силна заплаха, отколкото за Русия. Представители на САЩ не крият, че след излизането си от ДРСМО Щатите ще разположат забранени дотогава оръжия първо в страни от Азиатско-Тихоокеанския регион, напомня \"Комерсант\", цитиран от БТА.\n\r\nИзпробваната от Пентагона установка не е нов вид оръжие - \"пусковият контейнер просто е свален от кораб и монтиран на мобилна платформа, за целта не е била необходима дългогодишна подготовка\", коментира пред вестника Павел Подвиг от Института по разоръжаване на ООН.\n\r\nПо същия начин може да се използва в сухопътен вариант руската корабна крилата ракета \"Калибър\" - вариант, предложен от руското министерство на отбраната като ответна мярка срещу оттеглянето на САЩ от ДРСМО, добавя той.\n\r\nГоворителят на Пентагона Робърт Карвър продължи да твърди, че с изпитанието на нова ракета Вашингтон не нарушава ДРСМО. Американското министерство на отбраната съобщи, че е използвана пускова установка \"с различна конфигурация от тази на системата \"Иджис ашор\", разположена от САЩ в Румъния, пише \"Росийская газета\".\n\r\nСпоред московския официоз обаче това не изключва в Румъния и Полша вече да има ракети \"Томахоук\" - \"местните власти нямат достъп до американските военни бази на своя територия\", се казва в статията.\n\r\nИзданието твърди, че с разполагането на такива ракети в Азия САЩ \"ще продължат да променят стратегическия баланс между ядрените сили\" в света, защото в Азиатския регион се намира не само Китай, а и голяма част от територията на Русия, по-специално база на стратегическите подводници от руския тихоокеански флот.\n\r\nМосква неведнъж е заявявала, че незабавно ще реагира на действията на САЩ. Същевременно обаче е готова да се откаже от разполагане на свои ракети в Европа, Азия и където и да било, докато там не се появят нови ракети американско производство. Междувременно наближава и 2021 г., когато изтича Договорът за ограничаване на стратегическите настъпателни оръжия между САЩ и Русия от 2010 г., известен като Нов СТАРТ. Москва настоява той да бъде продължен, но Вашингтон не реагира. Международната система за сигурност се руши и този процес има само един инициатор - Съединените щати, заявява \"Росийская газета\".\n\r\nАко САЩ пожелаят да разположат ракети \"Томахоук\" на сушата в Азия и Европа, това може да означава нова оръжейна надпревара, отбелязва \"Взгляд\".\r\nАмериканците ще модернизират ракетите си и \"ще ги подготвят за разполагане по целия периметър на Югоизточна Азия\", по-специално в Япония и Южна Корея, за да държат под прицел руските бази и ракети \"чак до Новосибирск\", прогнозира военният експерт Александър Бартош.\n\r\n\"За Европа засега не се говори, тъй като тя вече предложи мораториум върху разполагането на ракетите. Ако обаче американците се решат на тази стъпка, ще им отвърнем\", казва той. Москва разполага с всички необходими средства за защита от такива ракети, уверява специалистът.\n\r\nСАЩ разработват хиперзвукова ракета, забранена от ДРСМО, пише в заглавие \"РБК\", като се позовава на и. д. министър на сухопътните сили Райън Маккарти.\r\n\"Маккарти съобщи, че Пентагонът разработва хиперзвукова ракета, снабдена с балистична бойна глава. Обсегът на тази бойна глава поставя ракетата сред забранените от ДРСМО\", пояснява всекидневникът.\n\r\nНа 22 август Съветът за сигурност на ООН свиква спешно заседание за ракетните разработки на САЩ, неотговарящи на условията в ДРСМО, информира \"Известия\", като цитира Дмитрий Полянски, и. д. посланик на Руската федерация в световната организация.\n\r\nЗаседанието ще се състои по искане на Русия и на Китай, уточни дипломатът. Предвижда се то да протече \"в открит формат с доклад от представител на генералния секретар на ООН\".\n\r\n ", "date": "2019.08.21", "title": "Има ли ракети \"Томахоук\" в Румъния и Полша?"}
{"url": "https://www.dnes.bg/akoshtete-vqrvaite/2019/08/21/kakva-e-kariernata-vi-sila-spored-zodiiata.420289", "text": "Не сте сигурни каква професионална реализация да изберете? Все още не сте решили коя е кариерата, която да следвате и която ще ви носи удовлетворение, развитие и удоволствие? Тогава се обърнете към вътрешното си аз и разберете какви са професионалните ви предимства. Всяка зодия носи определени кариерни сили, които се проявяват в дадена професионална сфера. Качествата, които притежавате, ще ви помогнат да развиете професионалния си път и да постигнете много успехи в бъдеще.\r\n\r\nОвенът ще даде всичко от себе си, за да се справи отлично с работата си. Той е упорит и всеотдаен. За него безупречното представяне е от първостепенно значение. Тази зодия е перфектна в състезанието. Овните изпитват непреодолимо желание да са първи в това, което правят, да са най-добрите. Не се задоволяват с по-малко от онова, на което са способни и се стараят да го показват. Готови са да дадат 200 процента от себе си, но да заслужат мечтаните успехи.\r\n                    \n                    \n                \r\n                \r\n                \r\n                Най-добре показват потенциала си в области като развитие на човешките ресурси, управление на предприятия, фирми, бизнеси. Авторитетът им е неоспорим и умеят да ръководят добре хората около себе си, дори да не са им подчинени.\r\n\r\nЧесто Телците биват обявявани за материалисти. Те наистина обичат парите и предпочитат да ги имат, отколкото да тънат в бедност. Един Телец винаги знае как да умножи една банкнота и да я превърне в пачка пари. Неслучайно създателят на Фейсбук Марк Зукърбърг е зодия Телец.\r\nТелците просто са добри в откриването на ниши, които могат да им проправят път в неоткрита и неразвита бизнес територия, от което да печелят пари. Най-подходящите професии за тях са финансови съветници, инвеститори, счетоводители, борсови брокери, брокери на имоти. Телците са най-добрите мениджъри на финансов капитал в зодиака.\r\n", "date": "2019.08.21", "title": "Каква е кариерната ви сила според зодията?"}
{"url": "https://www.dnes.bg/stranata/2019/08/21/signali-za-bombi-i-na-letishtata-vyv-varna-i-burgas.420409", "text": "Летищата във Варна и Бургас са получили около 11.00 часа днес електронни съобщения със заплахи за сигурността, съобщиха за БТА от пресцентъра на варненския аеропорт. \n\n\r\n\r\nСъобщението е получено на няколко електронни пощи на двете летища от един и същ изпращач. \r\n\r\nВеднага е задействана стандартната процедура и е сформиран кризисен щаб, с участието на всички държавни служби на летищата, информирани са всички органи.\r\n\r\nСлед сигналите няма отменени полети, но работата на двете летища продължава при повишени мерки за сигурност, допълниха от варненското летище.", "date": "2019.08.21", "title": "Сигнали за бомби и на летищата във Варна и Бургас"}
{"url": "https://www.dnes.bg/stranata/2019/08/21/poredni-jertvi-na-pytia-86-godishen-shofior-i-syprugata-mu.420412", "text": "Съпрузи са загинали при катастрофа край златаришкото село Росно, съобщиха от пресцентъра на МВР във Велико Търново.\r\nПроизшествието станало около обяд. По първоначална информация е катастрофирал лек автомобил ВАЗ, управляван от 86-годишен мъж.\r\nНа място е загинала 80-годишната му съпруга, а водачът е починал, след като бил транспортиран в болница. Причините за произшествието се изясняват.", "date": "2019.08.21", "title": "Поредни жертви на пътя: 86-годишен шофьор и съпругата му "}
{"url": "https://www.dnes.bg/science/2019/08/21/goliam-asteroid-shte-ni-udari-i-niamame-zashtita-dali.420370", "text": "\"Страхотно, не бих се тревожил точно за този, но голям камък ще ни удари и за сега нямаме никаква защита\", това написа Илон Мъск в Twiiter преди няколко дни, но НАСА далеч не е съгласна.\r\nПоредният изблик на създателя на Space X и Tesla дойде в отговор на статия, която съобщава, че НАСА започва да се приготвя за пристигането на астероидът \"Апофис\", който трябва да се доближи до планетата ни на 13-ти април 2029 година.\r\nАпофис е името на египетския Бог на смъртта, което може да ви наведе на мисълта, точно колко е опасен летящият към Земята камък.\r\nМъск е прав за едно - няма нужда да се притесняваме точно от този астероид. Той ще ни подмине на няколко хиляди километра, но за пръв път толкова голям обект ще прелети толкова близо до Земята. НАСА ще се възползват от ситуацията, за да събере достатъчно информация, която да й помогне с планетарната защита.\r\n                    \n                    \n                \r\n                \r\n                \r\n                Но втората част от туита на филантропа накара учените да цъкат с език. Мъск не обяснява какво точно има предвид под \"голям камък\", така че е трудно да се направи предположение, но на сайта си НАСА ясно отбелязаха, че в следващите 100 години нито един от познатите ни астероиди не заплашва Земята.\r\nРазбира се, организацията изпита нужда да обясни на всички граждани, а и на Мъск, как стоят нещата.\r\n\"Въпреки че астероид, по-голям от 140 метра, няма да удари Земята в следващите 100 години, НАСА и нейните партньори изучават и работят по няколко метода за унищожаване на астероиди, които могат да застрашат живота ни.\"\r\nТова, което НАСА твърди е, че дори и астероид да се насочи към Земята, ние имаме достатъчно технология да се справим с него. Организацията също така има цял отдел, който да се грижи за откриването на нови астероиди и да следи орбитата им, за да се знае къде са те в близките сто години. А ударът е почти невъможен - \"големи камъни\" падат на Земята веднъж на век - два.", "date": "2019.08.21", "title": "Голям астероид ще ни удари и нямаме защита... Дали? "}
{"url": "https://www.dnes.bg/mestni-izbori-19/2019/08/21/bitkata-za-sofiia-dvama-silni-igrachi-v-spor-manolova-i-fandykova.420417", "text": "БСП е длъжна да подкрепи, охотно или неохотно, Мая Манолова. Това каза пред БНР политическият анализатор Огнян Минчев по повод предстоящите местни избори през есента и евентуалната кандидатура на омбудсмана Мая Манолова за кмет на София. \n\r\nПо думите му, ако Столетницата издигне собствен кандидат за поста, това няма да се погледне с добро око от избирателите на червените, защото това би означавало дърпане на електорат от Манолова. \n\n\n\n\r\n\"По-скоро очаквам Манолова да се кандидатира за кмет на столицата, но ще държи това в тайна до септември. Мая Манолова натрупа критичен минимум от публично поведение, от който ще и бъде трудно да се върне назад - да каже, че няма да се кандидатира, а ако го направи, ще загуби позиции\", коментира още той. \n                    \n                    \n                \r\n                \r\n                \r\n                \r\nСоциологът Юрий Асланов се съгласи напълно с мнението на Минчев, като добави, че битката за София се очертава да бъде интересна, защото има \"неслаби играчи\".\n\r\n\"Най-логично е БСП да подкрепи Мая Манолова\", категоричен е и той.\n\r\nСпоред Минчев десните няма да подкрепят Манолова на евентуален балотаж в столицата, а ще призоват да се гласува по съвест.\n\r\n\"За десните ГЕРБ е най-значимият противник\", заключи политологът.\n\r\nОтносно изненадата - номинацията на арх. Борислав Игнатов от \"Демократична България\", Минчев коментира, че партията е силна в София, но само по себе си това няма да доведе до успех на изборите. \n\r\n\"Той сам трябва да припознае себе си като човек, който може да натрупа политическо доверие, засега не се е реализирал политически, поне не познаваме негова политическа реализация в България и в София\", изтъкна експертът. \n\r\nСпоред него по-разумно е щяло да бъде усилията на десните в София са обединени около един кандидат, а не да се разделят между номинациите на \"Спаси София\" и на \"Демократична България\".\n\r\nЮрий Асланов пък е убеден, че \"Демократична България“ няма потенциал да изведе своя кандидат до балотаж в надпреварата за столицата.\n\r\n\"Ако ГЕРБ изгуби София, Пловдив или ключови градове в страната, ще покаже политическо отстъпление и ще мотивира противниците им да искат бързи предсрочни избори\", пък е мнението на Минчев за последствията от евентулни загуби на ГЕРБ в големите градове. \n\r\nТой коментира и появилите се снимки на Цветан Цветанов с Валери Симеонов на събора в Жеравна. \n\r\nПо думите му за Валери Симеонов е много важно да се заяви и да докаже, че неговата партия има място във властта, тъй като ВМРО иска да покаже, че е водещата партия в коалицията \"Обединени патриоти\".\n\r\n\"От тази гледна точка Симеонов може да разговаря и с г-н Цветанов, може да заема критична позиция спрямо ГЕРБ\", изтъкна Огнян Минчев. \n\r\nАсланов коментира, че не вижда връзка на ДПС с отстраняването на Цветанов от ГЕРБ, каквато теза изложи Валери Симеонов.\n\r\n\"Може би ДПС няма да успее да възстанови влиянието си в общини, в които е имала влияние преди. Очаква се обаче ДПС да направи исторически пробив и да получи 1 или 2 мандата в Столичния общински съвет. Резултатите от евроизборите дават основание да се очаква това\", завърши социологът.", "date": "2019.08.21", "title": "Битката за София: Двама силни играчи в спор – Манолова и Фандъкова"}
{"url": "https://www.dnes.bg/notifikacii/2019/08/21/amazonka-gori-sys-sedmici-dimyt-se-vijda-ot-kosmosa.420416", "text": "По средата на деня в понеделник, небето над Сао Пауло, Бразилия, потъва в мрак. Огромен черен облак закрива слънцето. Това са последиците от горящата вече близо две седмици Амазонка.\r\nВсъщност, властите не казват точно каква площ гори, точно колко време е обгърната от пламъци и какво се прави за справянето с кризата. \r\nЯсно е само едно Сао Пауло се намира на повече от 2000 километра от Амазонка. Всеки може сам да си представи, колко силен е пожарът, за да превърне деня в нощ.\r\nДимът е толкова много, че дори може да се види от космоса. НАСА разпространи снимки на движението му преди около седмица, когато още не беше стигнал Сао Пауло.\r\nПо-рано този месец, власите в Амазонка обявиха бедствено положение, заради зачестилите пожари.\r\n ", "date": "2019.08.21", "title": "Амазонка гори със седмици, димът се вижда от Космоса "}
